page_number=13, index= - A är den första bokstafven 
NORDISK FAMILJEBOK 
KONVERSATIONSLEXIKON 
OCH 
REALENCYKLOPEDI 
<b>A</b> är den första bokstafven i det vanliga europeisk-latinska alfabetet. Dess äldsta kända, semitisk-moabitiska, form är [*]; äldre grekiska alfabet hafva mest [*] eller [*], men äfven A; i italiska inskrifter (latinska och etruskiska) finnas [* * * A], hvilken sista form efter hand blef förhärskande. Från en yngre form, [*], som finnes i grekiska och latinska handskrifter (redan papyrusar), härstamma den kirilliska (fornslaviska) och den koptiska formen samt vårt a; äfven det gotiska alfabetets [*] har sin motsvarighet i grekisk kursivskrift. Försök att skrifva bokstafven i ett drag ledde redan i grekisk kursivskrift till såväl <i>a</i> som [alfa]. Ur <b>a</b> utvecklas i 13:de årh. en form, som i det närmaste sammanfaller med frakturens a. Från de italiska formerna härstammar den äldre runskriftens [*]. Den yngre run-radens <i>a</i>-tecken var [*] (och [*]), som växlat betydelse i och med förlusten af det börjande <i>j</i> (ty. <i>jahr</i>, isl. <i>ár</i>, sv. <i>år</i>). Bokstafvens namn är semit. <i>alef</i>, grek. <i>alfa</i>, slav. <i>azu</i>; allmänt europ. <i>a</i>. Runan [*] hette i äldre alfabetet <i>ansuz</i> <i>ansuR</i>, i yngre <i>óss</i> (som tecken för <i>o</i>); runan [*] urspr. <i>jara</i>, i yngre tid <i>ár</i>. - A (a <i>a</i>) betecknar i de flesta språk med latinskt alfabet <i>a</i>-ljud (oftast ungefär = sv. <i>a</i> i <i>kall</i>); men i eng. är »långt» <i>a</i> oftast tecken för en diftong <i>äe</i> eller <i>äi</i> (t. ex. i <i>name</i>), kort <i>a</i> oftast tecken för ett ljud, som något närmar sig <i>ä</i> (t. ex. <i>cap</i>). Väsentligen samma ljud är danskans »långa <i>a</i>» i t ex. <i>gade</i>. I tjeckiskan och ungerskan betecknar <i>á</i> långt <i>a</i> (<i>a</i> utmärker i ungerskan kort <i>a</i>, som närmar sig <i>å</i>), <i>aa</i> är i finskan tecken för långt <i>a</i>-ljud, i danskan (och norskan) för <i>å</i>-ljud; [<b>a*</b>] (i polskan) och <b>ã</b> (i portug.) betyda, liksom fr. <i>an</i> eller <i>en</i> (före kons. eller i utljud) nasaleradt <i>a</i> eller <i>å</i> (uttaladt med sänkt gomsegel); <i>å</i> är i svenskan (jämte <i>o</i>) tecken för <i>å</i>-ljud (<i>lång</i>, <i>gås</i> o. d.); i tyskan och svenskan äro <i>ä</i> och <i>a</i> tecken för <i>ä</i>-ljud (t. ex. <i>väl</i>, <i>häst</i>). 
Som <i>a</i>-ljud uppfattas flera vokaler. Så vokalen i sv. <i>hatt</i> och sv. <i>hat</i>, hvilka båda vokaler bildas genom höjning af bakre delen af tungan och utan egentligt deltagande af läpparna. Vokalen i <i>hat</i> kallas vanligen »slutet <i>a</i>», den i <i>hatt</i> »öppet <i>a</i>». Som <i>a</i>-ljud uppfattas vidare vokalen i eng. <i>but</i>, <i>luck</i>, hvilken lär skilja sig från vokalen i sv. <i>hatt</i> blott därigenom att det svenska ljudet bildas med slapp och platt tunga (»vidt»), det engelska med spänd och kullrig (»trångt»); samt vokalen i eng. <i>hat</i>, fr. <i>madame</i>, da. <i>gade</i>, hvilken vokal har dragning åt <i>ä</i>, äfvensom vokalen i eng. <i>walk</i>, med dragning åt <i>å</i>. Motsvarigheter till sistnämnda ljud finnas äfven i svenska dialekter. Alla de hittills nämnda <i>a</i>-ljuden äro orala, d. v. s. uttalas med höjdt gomsegel, så att tal-strömmen passerar blott genom munnen. Hänger gomseglet ner, så att passagen från svalget åt näsan är öppen, så fås naso-orala (nasalerade) <i>a</i>-ljud, kända bl. a. från fr. och portug., tidigare förekommande äfven i skandinaviska språk (ännu i en eller annan dialekt). LLL. 
Det indo-europeiska urspråket egde både kort och långt <i>a</i>-ljud. Det förra har i de germanska språken icke blott bevarats (t. ex. lat. <i>vadere</i>, sv. <i>vada</i>), utan äfven fått ett betydligt ökadt område därigenom, att det indo-europeiska korta <i>o</i>-ljudet i de germanska språken öfvergått till <i>a</i> (t. ex. lat. <i>quod</i>, sv. <i>hvad</i>). Däremot har det indo-europeiska långa <i>a</i>-ljudet redan före begynnelsen af den kristna tidräkningen i de germanska språken öfvergått till långt <i>o</i>-ljud (t. ex. lat. <i>mater</i>; sv. <i>moder</i>), och först något senare hafva de flesta af dessa språk fått ett nytt långt <i>a</i>-ljud genom det indo-europeiska långa <i>e</i>-ljudets öfvergång till <i>a</i> (t. ex. lat. <i>verus</i>, ty. <i>wahr</i>, sann). I alla nordiska språk har <i>a</i>-ljudet, både såsom långt och kort, under vikingatiden betydligt inskränkts genom det s. k. omljudet, i det att <i>a</i> genom ett följande <i>i</i> förvandlats till <i>ä</i>-ljud (t. ex. fnod. <i>vælia</i>, välja, af <i>val</i>), genom ett följande <i>u</i> däremot till <i>å</i>-ljud, som senare i vissa ställningar öfvergått till <i>o</i>-, <i>u</i>- eller <i>ö</i>-ljud (t. ex. fnsv. <i>honum</i>, honom, af <i>han</i>; sv. <i>dugg</i> af *<i>daggu</i>, vid sidan af <i>dagg</i>; da. plur. <i>bòrn</i> af <i>barnu</i> till sing. <i>barn</i>). På 1200- och 1300-talen inskränktes <i>a</i>-ljudets förekomst än mera, dels därigenom att det äfven af ett föregående <i>i</i> förvandlades till <i>ä</i>-ljud (t. ex. 
page_number=14, index= - A är den första bokstafven  - A, latinsk preposition. Se Ab.  - À, fr. (lat. ad), för, till  - Aa, namn på en mängd floder  - aa l. aa, på recept  - a. a., förkortning af lat. ad acta. Se Acta.  - A A A., förkortning för Amalgam (se d. o.).  - Aabenraa, ty. Apenrade, stad i Schleswig (Slesvig)  - A. a. C., förkortning för Anno ante Christum natum  - Aach. Se Aa.  - Aachen. 1. Regeringsområde i preussiska Rhenprovinsen  - Aachen. 2. Hufvudort i nyssnämnda område 
<i>djäfvul</i>, af lat. <i>diabolus</i>); dels och i synnerhet genom att <i>a</i> blef <i>å</i> icke blott i alla de fall, då det af gammalt var långt (t. ex. <i>åt</i>, af fnsv. <i>at</i>, ty. <i>ass</i>, lat. <i>edi</i>), utan äfven då gammalt kort <i>a</i> förlängdes före vissa konsonantgrupper, nämligen <i>ld</i>, <i>rd</i>, <i>rt</i> (före vokal), <i>ng</i> (i svenskan, men icke i danskan) och <i>nd</i> (i danskan, men icke i svenskan), t. ex. <i>hålla</i>: fnsv. <i>halda</i>, ty. <i>halten</i>; <i>hård</i>: fnsv. <i>hardher</i>, ty. <i>hart</i>; &lt;/i&gt;Mårten&lt;/i&gt;, af lat. <i>Martinus</i>; <i>lång</i>: da. och ty. <i>lang</i>; da. <i>hånd</i>. sv. och ty. <i>hand</i>. Ett nytt långt <i>a</i>-ljud erhöll man vid samma tid genom förlängning af kort <i>a</i> före en enda konsonant, t. ex. <i>gata</i>, <i>sak</i>, af fnsv. <i>gata</i>, <i>sak</i>. Vida längre än svenskan, som ännu är ganska rik på <i>a</i>-ljud, har danskan gått i fråga om uppgifvandet af detta ljud. Redan under medeltiden öfvergick nämligen <i>a</i> till <i>æ</i>, hvaraf sedan <i>e</i>, i alla svagt betonade stafvelser (t. ex. <i>gade</i>, gata), och numera är äfven starkt betonadt långt <i>a</i> (utom i grannskapet af <i>r</i>) öfvergånget till ett bredt <i>ä</i>-ljud (ungefär detsamma som det stockholmska i <i>här</i>), t. ex. <i>tale</i>, i vulgär köpenhamnska tydligt <i>täle</i>, tala. AD. N-N. 
Urspr. och ända till fram emot 11:te årh. var <i>A</i> äfven det <i>musikaliska</i> alfabetets första bokstaf, men i vår nuvarande diatoniska skala är det sjätte tonen. Efter den internationella kongressen i Wien 1885 för stämtonens fastställande har allmänt börjat införas den af Franska akademien 1858 bestämda normalhöjden för ettstrukna a, näml. 870 enkla (= 435 dubbla) svängningar i sekunden. <i>A</i> är äfven namnet på det <i>nottecken</i>, som utmärker tonen <i>A</i>. Likaledes utgör <i>A</i> namnet på den sträng, tangent eller pipa, som angifver tonen <i>A</i>, samt beteckning för stämgaffelns ton, den s. k. normaltonen, och den tonart, som har <i>a</i> till grundton. A. L. 
Såsom <i>symboliskt tecken</i> har <i>A</i> en vidsträckt användning och betyder då i allmänhet det första eller det främsta. Så betecknar <i>A</i> på ett <i>mynt</i>, att det blifvit slaget på landets förnämsta myntningsort, t. ex. på ett franskt: Paris. I <i>Lloyd's Register</i> är <i>A</i> tecknet för ett fartyg af första klassen, hvarvid <i>A1</i> betyder, att det därjämte har fullständig utrustning; i motsatt fall nyttjas tecknet <i>A2</i>. Vid betygsgifning betecknar <i>A</i> högsta betygsgraden, <i>a</i> näst högsta. »Linjen <i>A</i>» betecknar helklassiska linjen. - Såsom gammalromerskt <i>taltecken</i> är <i>A</i> = 500 och [<i>A</i>] = 5000. - I <i>algebran</i> nyttjas <i>a</i>, likasom alfabetets närmast följande bokstäfver, till tecken för bekanta storheter, då däremot de obekanta betecknas med <i>x</i>, <i>y</i> och <i>z</i>. - I <i>logiken</i> använder man <i>A</i> för att i allmänhet beteckna ett föremål för tänkandet. <i>A</i> = <i>A</i> är formeln för det s. k. <i>tautologiska omdömet</i>, t. ex. en häst är en häst, hvarjämte A för korthetens skull brukas såsom tecken för ett <i>universellt-affirmativt omdöme</i>, t. ex. alla människor äro dödliga, i motsats till bokstafven <i>E</i>, som betecknar ett <i>universellt-negativt omdöme</i>, t. ex. intet djur är förnuftigt. <i>A</i> förekommer dessutom i en stor mängd förkortningar. Så är på romerska mynt och inskrifter <i>A</i> = Augustus; i andra romerska namnförkortningar = Aulus; i fråga om mynt = avers (framsidan); på växlar = accepterad; i assuranshandhngar = assurerad; i franska kursuppgifter = <i>argent</i> (klingande mynt); på rucktaflan i fick-ur = <i>avance</i> (fram); i tidsuppgifter (<i>a</i>) = <i>anno</i>. - Slutligen ha vi att märka uttrycket »<i>A</i> och <i>O</i>», grek. <i>A</i> (Alfa) och [<i>Omega</i>] (Omega) eller [<i>alfa</i>] och [<i>omega</i>] (den första och den sista bokstafven i det grekiska alfabetet), ett talesätt, som förekommer i Joh. Uppenb. 1: 8 och betyder »Begynnelsen och Änden», början och slutet, det första och det sista, allt i allom. Snart öfvergick det att beteckna begreppet för den Evige, den Allomfattande, hvadan också <i>A[Omega]</i> nyttjades i den äldsta kristna konsten såsom Kristus-monogram. 
<b>A,</b> latinsk preposition. Se Ab. 
<b>À,</b> fr. (lat. <i>ad</i>), för, till: t. ex. à 50 öre metern; för 5 à 6 år sedan. 
<b>Aa</b> (utt. ā; Ach l. Aach, af fty. <i>aha</i>, vatten, flod; lat. <i>aqua</i>; sv. <i>å</i>), namn på en mängd floder i Frankrike, Tyskland, Schweiz och europeiska Ryssland. - Det är detta <i>Aa</i>, som framträder i ändelsen af sådana namn som t. ex. Fulda (Fuldaha). 
<b>aa</b> l. <b>āā,</b> på recept, förkortning för ana (se d. o.). 
<b>a. a.,</b> förkortning af lat. <i>ad acta</i>. Se Acta. 
<b>A A A.,</b> förkortning för Amalgam (se d. o.). 
<b>Aabenraa</b> [åbenrå], ty. <i>Apenrade</i>, stad i Schleswig (Slesvig), vid en smal vik af Östersjön, Aabenraafjorden. Omkr. 6,000 inv. Skeppsbyggeri. Betydlig handelsflotta. Hafsbadort. God, rymlig hamn. Handel med kreatur, i synnerhet med hästar. Staden har under de sista 30 åren varit alldeles stillastående med afseende på folkmängdssiffran. 1148 uppbrändes A. af venderna och fick längre fram ett slott, Aabenraahus, hvarest hertig Valdemar (Seir) tog biskop Valdemar till fånga 1193. Stad och slott uppbrändes ånyo 1247, men återuppbyggdes snart. I A. började 30 mars 1848 fientligheterna mellan slesvig-holsteinarna och danskarna. 
<b>A. a. C.,</b> förkortning för <i>Anno ante Christum natum</i> (lat.), året före Kristi födelse. 
<b>Aach.</b> Se Aa. 
<b>Aachen</b> [ak-]. 1. Regeringsområde i preussiska Rhenprovinsen, 4,155 kvkm. med 614,964 inv. (1900). 
2. (Lat. <i>Aquisgranum</i>, fr. <i>Aix-la-Chapelle</i>) Hufvudort i nyssnämnda område, vid den lilla ån Worm l. Wurm, nära gränsen till Holland och Belgien. 135,245 inv. (1900), däraf öfver 120,000 katoliker. A. är en af Tysklands äldsta historiska städer. Redan romarna kände dess hälsokällor, och ännu finnas där kvarlefvor af romerska bad. Större betydelse fick A. genom Karl den store, som var född där och dog där samt där byggde ett palats och ett kapell (sedermera domkyrkan). Det var residensstaden i hans rike. I A. kröntes de tyske konungarna (från Ludvig den fromme 814 till Ferdinand I 1531). I A. slöts 1668 den fred, till hvilken Ludvig XIV tvungits genom trippelalliansen; 1748 slöts där en andra fred, som afslutade österrikiska successionskriget. A., som från äldre tider varit fri riksstad, kom 1797 genom freden i Campo-Formio till Frankrike och 1815 till Preussen. 1818 hölls där en kongress af den heliga alliansens makter. - För sin uppkomst hade A. att tacka de varma svafvelhaltiga hälsokällorna, hvilka fortfarande äro en af dess mest gifvande inkomstkällor och årligen besökas af omkr. 3,650 badgäster. Den hetaste af dessa källor har en temperatur af 73,9°, Kochbrunnen har 68°, de öfriga 37,5 à 72,5°. Vattnet användes mot reumatism, gikt, neuralgier, förlamningar, hudsjukdomar samt syfilis; likväl anses det numera ej hafva ringaste verkan gent emot sistnämnda sjukdom. De varma duschbaden med följande massering anses vara af utmärktaste beskaffenhet. 
Af ännu större betydelse än baden är numera 
page_number=15, index= - Aachen. 2. Hufvudort i nyssnämnda område  - Aachen, Hans von  - A. a. C. n., förkortning för Anno ante Christum natum  - A. ær. vulg., förkortning för Anno ærae vulgaris  - Aagaard, Karl Frederik  - Aagesen, Andreas  - Aagesön, Svend (lat. Sveno Agonis)  - Aak  - Aakirkeby l. Åkirkeby, stad på Bornholm  - Aalbæk-bukten, på Jyllands östra kust  - Aalberg, Ida Emilia  - Aalborg, stad i norra Jylland 
den lifliga industrien. Mest berömdt är A. för sin klädestillverkning, men dessutom finnas spinnerier, kemiska fabriker, garfverier, fabriker för tillverkning af järnvägsvagnar, järn- och stålsaker m. m. Bland A:s byggnader märkas: dômen, grundad af Karl den store (796), med nämnde kejsares graf och heliga reliker, som visas hvart sjunde år, då tusentals pilgrimer tillströmma; Mariakyrkan, grundlagd 1859, i gotisk stil; och rådhuset (från 1353, i nyare tid restaureradt), på samma plats, där Karl den stores palats låg. Bland bildningsanstalter märkas den 1870 öppnade tekniska högskolan (med omkr. 30 professorer och 275 studerande), kejsar Karls gymnasium (katolskt), kejsar Vilhelms gymnasium (paritetiskt), realgymnasium, katolsk stiftsskola, döfstumanstalt, stadsbibliotek (85,000 bd) och museum. J. F. N. 
<b>Aachen</b> [aken], Hans von, tysk målare, f. 1552 i Köln (fadern var från staden Aachen), d. 1615 i Prag, reste 1574 till Italien, uppehöll sig länge i Venezia, men tog under sin studietid alltför starka intryck af de nederländske manieristerna Goltzius och Spranger. Åter i Köln 1588, var han från 1590 verksam i München, bl. a. för kejsar Rudolf II, som utnämnde honom till sin "kammar-målare", adlade honom och kallade honom till sig i Prag (1601). Där utförde A. en mängd bibliska, mytologiska och allegoriska kompositioner, men hela hans framställningssätt, hans tomma former, hans rutinerade komposition, hans osäkra teknik och kalla färg göra honom för vår tid onjutbar. Af sin samtid var han dock högt uppburen, och många arbeten af hans hand stuckos i koppar af betydande gravörer. - Med det stora Prag-rofvet kommo till Stockholm åtskilliga af hans taflor, som drottning Kristina vid sin bortresa kvarlämnade, men som troligen för länge sedan gått förlorade. A. hade på den tyska konsten ett stort, men afgjordt skadligt inflytande, C. R. N. (O. G-G.) 
<b>A. a. C. n.,</b> förkortning för <i>Anno ante Christum natum</i> (lat.), året före Kristi födelse. 
<b>A. ær. vulg.,</b> förkortning för <i>Anno ærae vulgaris</i> (lat.), året efter den vanliga tidräkningen. 
<b>Aagaard</b> [ågår]. Karl Frederik, dansk målare, f. i Odense 1833, d. 1895, genomgick konstakademien i Köpenhamn och egnade sig åt dekorationsmålning, hvari han utfört betydande arbeten. Samtidigt utbildade han sig till landskapsmålare under P. C. Skovgaards ledning. Med sitt återgifvande af dansk natur, än yppiga skogar, än vidsträckta fält, förvärfvade han sig ett ansedt konstnärsnamn. Är representerad i Nationalmuseum i Stockholm med ett vårlandskap från 1882. - Hans broder Johan Peter A., f. 1818, d. 1879, var en framstående xylograf. 
<b>Aagesen</b> [åg-], Andreas, dansk rättslärd, f. i Köpenhamn 5 aug. 1826, blef student 1843, juris kandidat 1849 och professor i lagkunskap vid Köpenhamns universitet 1855. På denna plats sysselsatte han sig företrädesvis med den danska förmögenhetsrätten och med romersk privaträtt. Han utgaf 1866-79 fyra ypperliga afhandlingar om egendomsrättigheter och deras öfverlåtelse och sökte särskildt att bestämma förmögenhetsrättens grundbegrepp så riktigt som möjligt. 1870 förordnades A. till medlem af en kommitté för utarbetande af en sjö- och handelslag, och 1879 valdes han till ledamot af landstinget, men afled 26 okt. s. å. Han kreerades till hedersdoktor vid Upsala universitets jubelfest 1877. Efter A:s död utgåfvos hans <i>Indledning til den danske formueret</i> (1880) och <i>Forelæsninger over den romerske privatret</i> (1881). E. EBG. 
<b>Aagesön</b> [åg-], Svend (lat. <i>Sveno Agonis</i>), Danmarks förste historieskrifvare, lefde i slutet af 12:te århundradet. Han var af förnäm släkt: på mödernet härstammade han från Palnatoke, och ärkebiskop Eskil i Lund var hans farbroder. Förr troddes han ha varit kanik i Lund, men var snarare marsk hos ärkebiskop Absalon på dennes krigståg. På dennes uppmaning författade han <i>Compendiosa historia regum Daniæ</i>, Danmarks första sammanhängande historia i kort sammandrag. Denna, som är skrifven på latin, behandlar Danmarks öden från Skjold till år 1185, då Knut VI mottog hyllning af den pommerske hertigen Bogislav. Dessutom skref han en framställning af vederlagsrätten. Båda utgåfvos först 1642 af Stephanius och äro omtryckta i "Scriptores rerum danicarum". En dansk öfversättning af A:s historia utgafs af R. Th. Fenger 1842. E. EBG. 
<b>Aak</b> [ak], holl., ett slags lastpråm eller flatbottnadt fartyg, som begagnas på Rhen. 
<b>Aakirkeby</b> [å-] l. Åkirkeby, stad på Bornholm. 1,176 inv. (1901). Märkvärdig kyrka af cementsten. I kyrkan finns en dopfunt af sandsten med rika relief-bilder och på gutniska affattade runinskrifter. Jfr Wimmer, "Döbefonten i Åkirkeby kirke" (1887). HS HD. 
<b>Aalbæk-bukten</b> [ålbäk], på Jyllands östra kust, mellan Skagen och Frederikshavn. God ankarplats vid västliga vindar. Ostronbankar. 
<b>Aalberg</b> [al-], Ida Emilia, finsk skådespelerska, f. 3 dec. 1858 i Janakkala socken, Tavastehus län, fick 1874 anställning vid finska teatersällskapet, utbildade sig 1878 (och 1880) under ledning af den berömda fru Marie Seebach i Dresden och uppträdde med ständigt växande bifall på finska teatern, bl. a. som <i>Nora</i> (i "Ett dockhem"), en af hennes glansroller. 1880 uppträdde hon på finska språket i Budapest, till ungrarnas stora förtjusning, 1882 i Petersburg och, efter en tids studier i Paris under Delaunay, 1884-85 i Kristiania, sistn. år en enstaka gång i Stockholm, såsom <i>Ofelia</i> (mot Rossi som Hamlet), och 1885-87 i Köpenhamn. Hon har sedermera spelat på flere främmande språk, bl. a. på tyska i Berlin 1890 (mot J. Kainz) och på svenska under en skandinavisk turné hösten 1894. Hon blef 1887 gift med jur. kand. L. Kivekäs (d. 1893) och 1894 omgift med baron Alex. Uexküll-Güldenband i Petersburg. Fru A. har eröfrat en rangplats bland samtidens skådespelerskor. Hennes spel är på en gång högeligen naturfriskt och dramatiskt gripande samt i tekniskt afseende fint utarbetadt. Bland hennes roller framstå vidare: <i>Julia</i>, <i>Regina von Emmeritz</i>, <i>Kirsti Fleming</i>, <i>Sylvi</i>, <i>Syrsan</i>, <i>Adrienne Lecouvreur</i>, <i>Marguerite</i> (i "Kameliadamen"), Schillers <i>Maria Stuart</i> och Ibsens <i>Hedda Gabler</i>. E. F-T. 
<b>Aalborg</b> [ål-], stad i norra Jylland, vid Limfjordens södra strand, 31,457 inv. (1901). Säte för stiftsamtman och biskop. Staden ligger lågt, omgifven af kullar, samt har en egendomlig gammaldags prägel med många smala gränder och gamla korsvirkesbyggnader. Bland andra märkliga byggnader må nämnas slottet Aalborghus (nu bostad 
page_number=16, index= - Aalborg, stad i norra Jylland  - Aalborg, Niels Mikkelsen  - Aalborg amt, på halfön Jylland  - Aalborg stift  - Aalesund l. Ålesund, stad i Norge  - Aalholm  - Aall, ansedd norsk familj  - Aall. 1. Niels A.  - Aall. 2. Jörgen A.  - Aall. 3. Jakob A.  - Aall. 4. Hans Jörgen Kristian A. 
för stiftsamtmannen), Budolfi-kyrkan och Jens Bangs vackra stenhus från 1624 (nu apotek). I A. finnas en lärd skola, ett museum för konst och historia, 2 sparbanker och 3 banker; äfven kreditföreningen för jordegare i norra Jylland har där sitt säte. Liflig handel på Sverige, Norge och England, särskildt utförsel af lantbruksprodukter. Åtskilliga fabriker, i synnerhet sprit- och cementfabriker. Handelsflottan bestod 1901 af 94 segelfartyg om 2,233 tons och 12 ångfartyg om 3,754 tons. A. är förenadt med det norr om Limfjorden liggande Nörre Sundby genom två broar, 580 m. långa, en pontonbro, byggd 1863-65, och en fast järnvägsbro, byggd 1873-79, den största bro i Danmark. - A. omtalas redan i 11:e årh. som en viktig handelsplats, men fick först 1342 stadsprivilegier. Under bondeupproret 1534 befäste vendelborna staden, men 18 dec. s. å. stormades och plundrades den af Rantzaus landsknektar. Också under krigen i 17 :de årh. led den mycket. Till 1554 hörde A. till Viborg stift, men blef då säte för biskopen i Börglum, senare kalladt Aalborg stift. Genom skilsmässan från Norge och sillfiskets upphörande i Limfjorden led A. mycket; dock var det ända till midten af 19:de årh. Nörrejyllands största stad, men har sedan öfverflyglats af Aarhus. A. är numera i stark tillväxt. Kung Hans både föddes och dog där. E. EBG. 
<b>Aalborg</b> [ål-], Niels Mikkelsen, dansk präst och författare, f. 1562 i Aalborg, fick 1590 en prästerlig befattning i Skåne och blef 1612 prost i Helsingborg. Till menige mans bästa skref han på danska och vågade dessutom afvika från den lutherska ortodoxien. Då han i sin år 1611 utgifna förklaring öfver uppenbarelsen framställde den uppfattningen att hedningar möjligen kunde blifva saliga utan att känna Kristus och slutligen uttalade sympati för prästen Ole Kok, som närmade sig calvinismen, blef han 1614 fråndömd sitt ämbete. Dock kallades han 3 år senare till pastor vid Holmens kyrka i Köpenhamn och tjänstgjorde där till 1636. Död 1645. E. EBG. 
<b>Aalborg amt</b> [ål-], på halfön Jylland, innefattar området mellan Mariagerfjord och Limfjorden samt ett härad, Kjær härad, norr om Limfjorden. 2,896 kvkm. med 128,600 inv. (1901); befolkningen har fördubblats sedan 1840. Amtet omfattar 4 städer, Aalborg, Nörre Sundby, Nibe och Lögstör, samt 8 härad. Omkr. 1/6 af arealinnehållet består af hedar och mossar, bl. a. "den store vildmose" norr och "den lille vildmose" söder om Limfjorden. Af 289,000 hektar land voro 1901 97,400 åker, 109,600 äng och betesmark, men blott 16,250 skog. Kreatursstocken var 1898 29,500 hästar, 116,300 nötkreatur, 103,000 får och getter och 65,400 svin. E. EBG. 
<b>Aalborg stift</b> [al-], danskt biskopsstift, omfattande landet norr om Limfjorden, alltså Hjörring och Thisted amt samt Kjær härad af Aalborg amt (den öfriga delen af amtet lyder under Viborg stift), vidare staden Aalborg, med tills. 250,000 inv. (1901). E. EBG. 
<b>Aalesund</b> [ål-] l. Ålesund, stad i Norge, Romsdals amt, Söndmöre fogderi. 11,777 inv. (1900). Är byggdt på tre öar och har en god hamn. Liflig handel, skeppsfart och utförsel af fisk. Af stadens handelsflotta hade 1900 ångfartygen en dräktighet af 14,100 tons, segelfartygen 1,400 tons. 
<b>Aalholm</b> [ål-], hufvudort i grefskapet Kristiansholm på danska ön Laaland, nära Nysted, med en stor och präktig park. Var under medeltiden en befäst borg, hvarest 1366 fredsslut egde rum mellan kung Valdemar Atterdag och hertigarna af Mecklenburg. A. hörde i 16:e-18:e årh. flere gånger till de danska änkedrottningarnas lifgeding, men bortsåldes 1725 från kronan och blef 1734 en del af nämnda grefskap. E. EBG. 
<b>Aall</b> [ål], ansedd norsk familj, som urspr. lär härstamma från Jylland. Dess förste norske medlem kom vid 12 års ålder omkr. 1714 från London till Norge, slog sig ned som köpman i Porsgrund och dog 1784. Hans sonsöner voro följande: 
1. Niels A., statsman, f. 1769 i Porsgrund, fick merkantil utbildning i England och Frankrike samt var köpman i Skien, då Norges regent, Kristian Fredrik, 2 mars 1814 kallade honom till regeringsråd. Efter kungavalet i maj s. å. blef A. statsråd och chef för handels- och tulldepartementet. Han arbetade ifrigt för Norges själfständighet och var en af de tre, som riksförsamlingen på Eidsvold förgäfves afsände till London för att utverka det nya konungadömets erkännande. Omedelbart efter sin hemkomst afslutade han jämte Jonas Collett konventionen i Moss (14 aug. 1814), och 28 nov. s. å. tog han afsked från statsrådsämbetet. Sedan han 1815 varit stortingsman, deltog han icke vidare i det politiska lifvet. Död 1854. 
2. Jörgen A., den förres broder, affärsman, f. 1771, d. 1833, slog sig 1796 ned som grosshandlare i Porsgrund, men gjorde genom konfiskation och dåliga konjunkturer så stora förluster, att han måste lägga ned sin affär. Som medlem af riksförsamlingen på Eidsvold 1814 och af det första stortinget s. å. förde han en dagbok, som utgifvits af Y. Nielsen (i "Bidr. t. Norges hist. i 1814"). 
3. Jakob A., den förres broder, statsman, författare och industriidkare, föddes 27 juli 1773 i Porsgrund. Studerade först teologi i Köpenhamn och sedermera bergsvetenskap vid flere tyska universitet. Från 1799, då han köpte Nes' järnbruk, och allt framgent var han industriidkare. Hans kunskaper i bergsväsendet anlitades ofta af regeringen, hvilken flere gånger kallade honom till medlem af kommittéer för dettas ordnande. Som medlem af riksförsamlingen på Eidsvold 1814 slöt han sig till den wedel-jarlsbergska minoriteten, hvilken ifrade för föreningen med Sverige. Ända till 1830 spelade han sedan en framstående roll i det norska stortinget. - Utom statsekonomiska och politiska afhandlingar, samlade i <i>Nutid og fortid</i> (1833-36), författade A. flere arbeten i sitt fäderneslands historia. Det värderikaste af dessa är hans <i>Erindringer som bidrag til Norges historie fra 1800-1815</i> (1844-45), hvari författaren ådagalagt stor sakkännedom, oväld och kritisk skärpa. Dessutom intresserade han sig lifligt för Nordens fornspråk och understödde utgifningen af Björn Haldorssons isländska lexikon. På sin ålderdom verkställde, han en mycket god öfversättning af Snorre Sturlassons Heimskringla, hvars utgifning 1838-39 i en praktfull upplaga - med värdefulla geografiska anmärkningar jämte en karta af G. Munthe - han själf ombesörjde. Död 4 aug. 1844. 
4. Hans Jörgen Kristian A., den förres son, amtman, föddes på Nes 4 nov. 1806, utnämndes 1840 till öfverrätts-assessor i Bergen samt 1846 till 
page_number=17, index= - Aall. 4. Hans Jörgen Kristian A.  - AA. LL. M. l. AA. M., förkortning för Artium liberalium magister (se d. o.).  - Aallotar, finsk myt.  - Aalst l. Aelst, fr. Alost  - AA. M. Se AA. LL. M.  - Aanrud, Hans  - Aar l. Aare  - Aarau  - Aarburg  - Aare, flod i Schweiz. Se Aar.  - Aarestrup, Karl Ludvig Emil  - Aarflot, norsk bondesläkt.  - Aarflot. Sivert Knudsen A.  - Aarflot. Berthe Canutte A.  - Aarflot. Rasmus Sivertsön A.  - Aarflot. Mauritz Andreas Rasmussen A.  - Aargau 
amtman i Bratsbergs amt. I stortinget representerade A. tvenne gånger Bergen (1842 och 1845), och från 1851 till 1869 var han sitt amts ständige representant, utom 1857, då han undanbad sig omval. Hans arbetsamhet, mångsidighet och oberoende ekonomiska ställning gjorde honom till en af stortingets mest inflytelserike medlemmar; från 1851 till 1869 blef han städse vald till president. 1877 tog han afsked från amtmansämbetet, utan att anhålla om pension, men stortinget beviljade honom 1878 utan debatt en årlig nationalbelöning af 6,000 kr. Vid Köpenhamns universitets jubelfest 1879 blef han juris hedersdoktor. Död 24 febr. 1894. (O. A. Ö.) 
<b>AA. LL. M.</b> l. AA. M., förkortning för Artium liberalium magister (se d. o.). 
<b>Aallotar</b> [al-], <i>finsk myt</i>., böljornas mö, en af vattnets gudomligheter. 
<b>Aalst</b> l. Aelst [al-], fr. <i>Alost</i>, stad i belgiska provinsen Östflandern, vid floden Dender. 30,000 inv. (1902). Linne- och bomullsmanufakturer, stor handel med humle. I S:t Martinskyrkan finnas Europas äldsta klockspel samt en grafvård öfver Dirk (Thierry) Martens, som 1473 här anlade det första boktryckeriet i Belgien. 
<b>AA. M.</b> Se AA. LL. M. 
<b>Aanrud</b> [ån-]. Hans, norsk författare, f. i Gausdal, Gudbrandsdalen, 3 sept. 1863, var från jan. 1899 en kort tid chef för Bergens teater. I novellistisk och dramatisk form har A. publicerat skildringar ur nutida norskt småstads- och landtlif, hvilka präglas af en godmodig, ofta humoristisk realism. Bland hans arbeten må nämnas <i>Fortællinger</i> (1891), <i>Fra Svipop til Venaasen</i> (1892), <i>En vinternat</i> (1896), <i>Storkarer</i> (1897; 2:a uppl. 1901) <i>Seminaristen</i> (1901) samt lustspelen <i>Storken</i> (1895) och <i>Höjt til hest</i> (1901). 
<b>Aar</b> [ar] l. Aare, flod i Schweiz, kommer från öfre Aarjökeln vid Finsteraarhorn, genomflyter Haslidalen samt Brienz- och Thun-sjöarna, upptager Neufchâtel-sjöns aflopp och utfaller i Rhen. Längd 360 km., fallhöjd 1,778 m. A. är segelbar från Thun-sjön. Bifloder från höger: Emme, Reuss och Limmat; från vänster: Saane och Zihl. Det 77 m. höga vattenfall, som Aar bildar vid Handeck i öfre Haslidalen, anses för ett af de praktfullaste i Europa. 
<b>Aarau</b> [ar-], hufvudstad i schweiziska kantonen Aargau, vid floden Aar. 7,995 inv. (1900). Tillverkning af fysikaliska instrument samt bomulls-, siden- och knifsmedsvaror; kanongjuteri. - 1415 öfvergick A. från habsburgska huset till kantonen Bern, och då Aargau 1803 bildades, blef A. dess hufvudstad. Toggenburgska kriget slöts genom en fred i A. aug. 1712. 
<b>Aarburg</b> [ar-], stad i Schweiz, kantonen Aargau, vid Wiggers utlopp i Aar. 2,303 inv. (1900). En hängbro, 80 m. lång, leder öfver floden. Ofvanför staden, på höga klippor, ligger slottet A., nu korrektionsinrättning. Bomullsfabriker och vinhandel. 
<b>Aare,</b> flod i Schweiz. Se Aar. 
<b>Aarestrup</b> [årestrupp], Karl Ludvig Emil, dansk skald, f. 4 dec. 1800 i Köpenhamn, d. 20 juli 1856 i Odense såsom stiftsfysikus (provinsialläkare), tillbragte större delen af sitt lif på Laaland, upptagen af sin läkarpraktik och af sällskapslif. Poesien fick endast hans lediga stunder. Uppmuntrad af Kr. Winther, utgaf han 1837 en samling <i>Digte</i>, som emellertid rönte föga erkännande af kritiken och ej fick någon afsättning. Hans obenägenhet för offentligt framträdande ökades häraf, och den andra samlingen af hans dikter (<i>Efterladte digte</i>, 1863) trycktes först sju år efter hans död. A. är uteslutande lyriker; en frisk och kraftig sensualism genomströmmar hans dikt, hvars ämne oftast är förhärligandet af den kvinnliga skönheten och den erotiska njutningen. I motsättning till dåtidens i allmänhet spekulativa och öfversinnliga danska poesi, är A:s vers konkret och åskådlig, allt är sedt och iakttaget samt återgifvet med en färgstyrka och en lifsglöd, som förakta alla konventionella fördomar. A. slöt sig närmast till Öhlenschläger, som han varmt beundrade, men är i sitt lätta och kvicka humör och sin solida poetiska teknik en fullt själfständig skald. <i>Samlede digte</i> af A. utgåfvos 1877 (ny uppl. 1899) af F. L. Liebenberg. En essay om honom finnes i Georg Brandes' "Samlede skrifter", II. B-N B. 
<b>Aarflot</b> [år-], norsk bondesläkt - Sivert Knudsen A., f. 1759, d. 1817, skollärare på Söndmöre 1778-98 och därefter lensmand i Volden, är känd för sitt arbete i folkupplysningens tjänst och för införande af förbättringar i jordbruket. 1808 fick han tillstånd att anlägga ett boktryckeri på sin gård Eksæt, hvilket ännu eges af familjen, och hvarifrån han bl. a. 1810-16 utgaf veckotidningen "Norsk landboblad", som han själf redigerade. - Hans dotter Berthe Canutte A., f. 1795, d. 1859, är en af de mest lästa författarinnor af uppbyggelseböcker i Norge. Hennes arbeten, af hvilka en samling andliga sånger, <i>Troens frugt</i>, upplefvat ett tiotal upplagor, äro samlade i 5 dlr med titeln "Smuler til næring for livet i Gud" (1856-62; ny uppl. 1868-70). - Hennes bror Rasmus Sivertsön A., f. 1792, d. 1845, lensmand i Volden sedan 1816, dref tryckeriet efter fadern och utgaf flere tidningar samt var stortingsman 1824-28, 1833 och 1839. - Dennes son Mauritz Andreas Rasmussen A., f. 1821, fortsatte med tryckeriet, hvarifrån han bl. a. utgaf veckotidningen "Postbudet" 1845-68 och "Norsk landbrugstidende" 1848-55. Han representerade Romsdals amt i stortinget 1854-88, där han slöt sig till Joh. Sverdrup. 1882 utgaf han ett större arbete med titeln <i>Odelsbonden om grundloven i dens hovedbestemmelser</i>, ett försök till bemötande af den juridiska fakultetens betänkande om konungens sanktionsrätt i grundlagsfrågor (i sin ordning bemött af H. L. Rydin 1883). (O. A. Ö.) 
<b>Aargau</b> [ar-], kanton i schweiz. statsförbundet, 1,404 kvkm. med 206,460 inv. (1900), däraf 99,6 proc. tysktalande och 55 proc. protestanter. A. tillhör Rhens flodområde och genomflytes af dennes vänstra biflod Aar, som här mottager Reuss och Limmat. A. uppfylles af Juras nordöstliga och Alpernas nordligaste utskott samt är ett på skog och ängsmark rikt öfvergångsland, med sädes-, vin- och fruktodling. Boskapsskötseln står högt; äfvenså tillverkningen af bomulls- och sidentyg. Landets odling går tillbaka ända till romarnas tid. Nära Reuss' mynning låg den romerska fästningen Vindonissa. I grannskapet ligger slottet Habsburg, det österrikiska husets stamgods. Först 1803 inträdde A. i schweiziska statsförbundet. Hufvudort: Aarau, vid Aar. Enligt författningen (af 1885) är 
page_number=18, index= - Aargau  - Aargletscherna  - Aarhus  - Aarhus amt  - Aarhus stift  - Aarni, äfven Haarni, finsk myt.  - Aaron, Moses' broder. Se Aron.  - Aars. 1. Jakob Jonatan A.  - Aars. 2. Sophus Christian Munk A.  - Aars. 3. Kristian Birch-Reichenwald A.  - Aarsleff, Karl Vilhelm Olaf Peter  - Aarö, liten ö i Lilla Belt  - Aas l. Ås, Norges landtbrukshögskola 
stora rådet (som bildas af en medlem på hvart 1100-tal inv.) den lagstiftande, regeringsrådet, 7 medlemmar (minst 3 reformerta, 3 katoliker), hvilkas ordförande bär titeln <i>landammann</i>, den verkställande myndigheten. Medlemmarna i det förra väljas omedelbart af folket, de i det senare af stora rådet, i båda på 4 år. Referendum är obligatoriskt för lagar, fördrag och konkordat samt för sådana finansbeslut, som för ett förvaltningsår anordna belopp af mer än halfva direkta statsskatten. För initiativ fordras 5,000 röstberättigade medborgare. (J. F. N.) 
<b>Aargletscherna</b> [ar-], ofantliga ismassor i östra delen af Bern-Alperna, från hvilka floden Aar leder sitt ursprung. De indelas i <i>Ober-</i>, <i>Unter-</i>, <i>Lauter-</i> och <i>Finster-Aargletscherna</i>. 
<b>Aarhus</b> [år-], stad i Aarhus amt, vid Aarhus-viken af Kattegatt, ung. midt på Jyllands östra sida. Det är omgifvet af stora kullar och skogar samt genomflytes af en å. 51,800 inv. (1901). A. är näst Köpenhamn och Frederiksberg Danmarks största stad ("Nörrejyllands hufvudstad") samt säte för biskopen öfver A. stift och för generalbefälhafvaren i norra Jylland. Har ett statsbibliotek (grundlagdt 1898, med öfver 200,000 band), ett stort museum för konst och historia, en lärd skola, en teknisk skola och en praktfull teater (uppförd 1900). Strax utanför staden ligga prins Kristians lustslott (färdigt 1902) och hospitalet för sinnessjuka, "Jydske asyl". Domkyrkan, S:t Clemens' kyrka, byggdes urspr, i romansk stil i 13:de årh., men ombyggdes och utvidgades i 15:de årh. till en vacker gotisk kyrka, den längsta i Danmark (94 m.), med ett mäktigt torn (84 m. högt). I A. finnas fyra andra kyrkor (en stor katolsk) och flere mindre kapell. A. har 4 banker och 4 sparbanker samt några större fabriker (olje-, margarin- och maskinfabriker äfvensom ölbryggerier och brännvinsbrännerier), en stor och god hamn samt idkar betydlig handel, särskildt införsel. Det står i ständig ångbåtsförbindelse med Köpenhamn och Kalundborg samt med England. Handelsflottan räknade 1901 66 segelfartyg om 884 tons och 18 ångfartyg om 3,522 tons. A. är hufvudstation på de jylländska statsbanorna, och därifrån utgå dessutom järnbanor åt n. v. till Hammel, åt n. ö. till Grenaa och åt s. till Odder och Hov. "Det jydske hedeselskab" har där sitt säte, och en minnesvård öfver E. Dalgas är rest där. - A. hette urspr. Aros (Arus, Aars), d. v. s. åmynning, och var redan under medeltiden en betydande stad (biskopssäte sedan 948), men har först i 19:de årh. nått en blomstrande utveckling (hade 1801 blott 4,100 inv.). E. EBG. 
<b>Aarhus amt</b> [år-] omfattar blott staden Aarhus och 6 härad samt har amtman gemensam med Skanderborg amt. 790 kvkm. 98,000 inv. (1901). A. är en af de fruktbaraste trakter i Danmark; blott en ringa del af marken är mossar och hedar, 1/9 är skogbeväxt, och af den odlade jorden voro 1896 98,500 hektar åker, medan 91,300 utgjordes af äng eller betesmark. Kreatursstocken var 1898 13,500 hästar, 51,500 nötkreatur, 20,400 får och getter och 36,750 svin. Där finnas ej många större jordbruk och blott få arrendegårdar. E. EBG. 
<b>Aarhus Stift</b> [ar-] omfattar amten Randers, Aarhus och Skanderborg, några härad af Viborg och Vejle amt samt ön Samsö, med tills. 362,750 inv. (1901). 
<b>Aarni</b> [ar-], äfven Haarni, <i>finsk myt</i>., ett väsende, som vaktar nedgräfda skatter. 
<b>Aaron,</b> Moses' broder. Se Aron. 
<b>Aars</b> [års]. 1. Jakob Jonatan A., norsk skolman, f. i Kristiania 12 juli 1837, tog 1860 den filologiska lärareexamen samt upprättade 1863 i förening med P. Voss en latin- och realskola i Kristiania, hvilken sedan utvidgats till ett fullständigt gymnasium och är Norges mest besökta högre undervisningsanstalt. Sina vidsträckta kunskaper och lifliga vetenskapliga intressen, hvilka föranledt honom att företaga flere studieresor i utlandet, särskildt Sverige, Tyskland och Italien, har han gjort fruktbringande genom en nitisk pedagogisk och filologisk verksamhet. Utom smärre skrifter rörande undervisnings- och uppfostringsspörsmål har A. utgifvit en hel del språkvetenskapliga arbeten. Bland dem må nämnas: <i>Oldnorsk formlære</i> (1862), <i>Retskrivningsregler til skolebrug</i> (1866, 15:e uppl. 1902), <i>Om skæbnen hos Homer</i> (1877), <i>Lidt om vort sprog og dets udtale</i> (1880), <i>Sokrates, skildret gjennem oversættelser af Platon, med indledning og anmerkninger</i> (1881), <i>Das gedicht des Simonides in Platons Protagoras</i> (1888) och <i>Græsk literaturhistorie</i> (1889). A. har äfven varit medlem af flera af regeringen tillsatta kommittéer rörande det högre skolväsendet. 
2. Sophus Christian Munk A., den förres kusin, norsk naturskildrare, f. i Lier 1 okt. 1841, blef 1868 jur. kand. och 1879 fullmäktig i norska Indredepartementet. I halft skönlitterära, halft jakttekniska arbeten har A. framlagt skildringar ur sin erfarenhet som jägare och sportsman, hvilka röja skarp iakttagelse och god förmåga att återge naturstämningar. Nämnas må: <i>I skoven</i> (1886, 2:dra uppl. 1902), <i>Skovinteriörer</i> (1890), <i>Her og der</i> (1894) och <i>"Onkel Jakob" og andre dyr</i> (1899, 2:a uppl. s. å.). 
3. Kristian Birch-Reichenwald A., den förstnämndes son, filosofisk och naturvetenskaplig författare, f. i Kristiania 25 sept. 1868, vann 1897 doktorsgraden med afhandlingen <i>Die autonomie der moral</i>. Af hans öfriga skrifter märkas: <i>Tanker og syn</i> (1894), <i>Indledning til psykologien</i> (1898) och <i>Zur psychologischen analyse der welt</i> (1900) samt följande tidskriftsafhandlingar: <i>Untersuchungen über farbeninduktion</i> (1895), <i>Untersuchungen zur farbenmischung im auge</i> (1897), <i>The parallel relation between the soul and the body</i> (1898) och <i>Analyse de l'idée de la morale</i> (1899, alla i Kristiania vidensk. skr.) äfvensom <i>Zur biogenese der spontan erregten empfindungen</i> (1900, i Arch. for math. og naturv.). O. A. Ö. 
<b>Aarsleff</b> [års-], Karl Vilhelm Olaf Peter, dansk bildhuggare, f. 14 aug. 1852 i Nyborg, genomgick konstakademien i Köpenhamn 1872-76 och vann 1880-81 akademiens två guldmedaljer, hvarefter han i 2 1/2 år innehade dess stora resestipendium. Danska staten har af honom: <i>Den förlorade sonen</i> (1885; i marmor 1890) och <i>Abel offrar till Herren</i> (1893, utmärkt med Eibeschützska premiet, 1894 utförd i brons). PH. W.* 
<b>Aarö</b> [årö], liten ö i Lilla Belt, tillhörande preuss. prov. Schleswig-Holstein och skild från fastlandet genom Aarösund. 250 inv. 
<b>Aas</b> [ås] l. Ås, Norges landtbrukshögskola, belägen i socknen af samma namn, Follo fögderi, Akershus amt. Egendomen A. inköptes af staten 1854 och 
page_number=19, index= - Aas l. Ås, Norges landtbrukshögskola  - Aas, Ingeborg, norsk sångerska. Se Björnson.  - Aasen, Ivar Andreas  - Aasgaardsstrand (Åsgårdsstrand), ladested i Jarlsbergs fogderi  - Aasi. Se El Asi.  - A. a. U. C., förkortning för Anno ab urbe condita  - Aavasaksa, ett berg nära polcirkeln  - A. B., förkortning för artium baccalaureus  - A. b., förkortning för Aurea bulla  - Ab, lat. prep.  - Ab, kaldéernas namn på årets första månad  - Aba (Abba, Abbats, Abbajehs), ett slags groft, brunt tyg  - Ababde, folkstam i Öst-Afrika  - Ab (Ex) absurdo (lat.), från det orimliga  - Abaca. Se Manilhampa.  - Abach. Se Abbach.  - Abacist. Se Abacus.  - Abactio partus (lat.), fosterfördrifning.  - Abacus (lat.; grek. abax). 1. Hos greker och romare: i allmänhet en fyrkantig skifva  - Abacus. 2. Bygnk.  - Abaddon (hebr.) 1. I Gamla testamentet: undergång, afgrund  - Abaddon 2. I Nya testamentet namn på "afgrundens" ängel 
1859 öppnades där en landtbruksskola, som 1884 delades i en högre och en lägre afdelning, hvartill 1887 lades en särskild afdelning för trädgårdsskötsel. 1897 ombildades anstalten till en landtbruks-högskola, som har till ändamål att på vetenskaplig grundval utbilda jordbrukare, skogs- och trädgårdsodlare, landtmätare ("udskiftningsmænd") och mejerister samt att främja agronomisk forskning. Högskolan har två klasser, en allmän och en fack-klass, hvilken senare omfattar afdelningar för jordbruk, landtmäteri, trädgårdsskötsel och mejerihandtering, samtliga ettåriga, och en tvåårig afdelning för skogsskötsel. Skolan ledes af en direktör samt har nio öfverlärare och fem lärare. Statsanslaget utgör 329,864 kr. (1903). - På A. aftäcktes 1864 en minnessten öfver Kr. M. Falsen, "grundlovens fader", som 1814 bodde där. (O. A. Ö.) 
<b>Aas</b> [ås], Ingeborg, norsk sångerska. Se Björnson. 
<b>Aasen</b> [åsen], Ivar Andreas, norsk språkforskare, föddes på gården Aasen i Söndmöre 5 aug. 1813. Först vid aderton års ålder, då han blef skollärare i hemsocknen, fick han tillfälle att stilla sin kunskapstörst. Efter undervisning af prästen H. C. Thoresen (Magdalene Th:s man) samt studier på egen hand i botanik och moderna språk beslöt han att undersöka och behandla sin hembygds dialekt. Understöd från Videnskabsselskabet i Trondhjem 1842-47 satte honom i stånd att under resor genom nästan hela Norge insamla språkmaterial från skilda trakter. Sedan slog han sig ned i Kristiania för att bearbeta sina samlingar. Hans viktigaste verk äro: <i>Det norske folkesprogs grammatik</i> (1848; omarb. med titeln <i>Norsk grammatik</i>, 1864), <i>Ordbog over det norske folkesprog</i> (1850; omarb. och förökad uppl. med titeln <i>Norsk ordbog med dansk forklaring</i>, 1871-73), <i>Pröver af landsmaalet i Norge</i> (1853), <i>Norske ordsprog</i> (1856), <i>Norske plantenavne</i> (1860) och <i>Norsk navnebog</i> (1878). A:s syfte var icke enbart språkligt, utan förnämligast patriotiskt: han ville på grundval af dialekterna skapa ett allmänt norskt skriftspråk, som bättre än det gängse dansk-norska lät nationaliteten komma till sin rätt och stod folkets språk närmare. Det af A. skapade landsmålet (se d. o.) hvilar väsentligen på västländska dialekter, hvilkas ålderdomligare former särskildt gynnats. På detta språk skref A. stämningsfulla och humoristiska småvisor och dikter, en samling <i>Symra</i> ("sippor", 1863), kännetecknade af en folklig koncis och på samma gång musikalisk form, samt det populära sångspelet <i>Ervingen</i> (1855). Som forskare var A. outtröttlig och omsorgsfull, oegennyttig och anspråkslös - han vägrade af blygsamhet att mottaga en professur i norskt folkspråk -, och hans språkliga arbeten hafva varit grundläggande för kännedomen om de norska dialekterna. Sedan 1851 åtnjöt A. årligt anslag (först 1,200, slutligen 3,000 kr.) af stortinget. Han dog i Kristiania 23 sept. 1896. Se vidare "Ivar Aasens udvalgte skrifter", med inl. af Vetle Vislie (1897). (R-N B.) 
<b>Aasgaardsstrand</b> (Åsgårdsstrand), ladested i Jarlsbergs fogderi, Jarlsbergs och Laurviga amt. 412 inv. (1900). Omtyckt badort. 
<b>Aasi.</b> Se El Asi. 
<b>A. a. U. C.,</b> förkortning för <i>Anno ab urbe condita</i> (lat.), året från stadens (Roms) grundläggning. 
<b>Aavasaksa</b> [av-], ett berg nära polcirkeln, i Öfver-Torneå socken, Uleåborgs län, på finska stranden af Torne älf, midt emot Öfver-Torneå kyrka. Det har en höjd af 213 m. öfver hafvet. För sin ovanligt vackra och vidsträckta utsikt besökes detta berg vid midsommartiden af många resande, som vilja se solen vid midnatten. 
<b>A. B.,</b> förkortning för <i>artium baccalaureus</i> (se d. o.) och för <i>able-bodied</i> (eng., näml. <i>seaman</i>), fullt utlärd sjöman. 
<b>A. b.,</b> förkortning för <i>Aurea bulla</i> (lat.), gyllene bullan. 
<b>Ab</b> [a'b], lat. prep. (framför vokal och h; framför t abs, framför annan konsonant a), från; <i>hand</i>., till afsändning från, till utskeppning i. 
<b>Ab</b> [ab], kaldéernas namn på årets första månad; hos judarna femte månaden af deras kyrkoår, den elfte af deras borgerliga år; motsvarar slutet af juli och början af augusti. 
<b>Aba</b> (Abba, Abbats, Abbajehs), ett slags groft, brunt tyg, som förfärdigas öfverallt i Levanten. De fattigare klasserna nyttja det till kläder, och köpmännen inpacka däri den fina levantiska tobaken. 
<b>Ababde,</b> folkstam i Öst-Afrika, mellan Nilen och Röda hafvet, i Nubien och Egypten. De utgöra en gren af <i>bedsjaerna</i> och tala en hamitisk dialekt, starkt påverkad af arabiskan. De hafva mörk hudfärg och vacker ansiktstyp, äro kända för sin ärlighet, lifnära sig genom boskapsskötsel och byteshandel samt användas mycket såsom karavanförare. Antalet omkr. 100,000. (J. F. N.) 
<b>Ab (Ex) absurdo</b> (lat.), från det orimliga. Bevisa <i>ab</i> l. <i>ex absurdo</i>, bevisa något genom att ådagalägga orimligheten af dess (kontradiktoriska) motsats. Ett sådant bevis kallas <i>indirekt</i>. Jfr Ad absurdum. 
<b>Abaca.</b> Se Manilahampa 
<b>Abach.</b> Se Abbach. 
<b>Abacist.</b> Se Abacus. 
<b>Abactio partus</b> (lat.), fosterfördrifning. 
<b>Abacus</b> (lat.; grek. <i>abax</i>). 1. Hos greker och romare: i allmänhet en fyrkantig skifva, bordsskifva; spelbräde, liknande dem vi använda vid damspel; räknetafla (däraf abacist, räknemästare); äfven en tabell öfver vissa talförhållanden, t. ex. A. pythagoricus, Pythagoras' abacus, som motsvarade vår multiplikationstabell. Jfr Räknebänk. - 2. <i>Bygnk</i>. Den platt, som utgör den omedelbart under bjälklaget liggande öfre delen af en pelares kapital och sålunda förmedlar öfvergången mellan det bärande och det burna. Illustrationen (se sp. 15) visar utseendet af abacus i olika byggnadsstilar. 
<b>Abaddon</b> (hebr.) 1. I Gamla testamentet: undergång, afgrund, därför ofta synonymt med scheól, dödsriket. Likaså i den rabbinska litteraturen: helvetets nedersta rum. - 2. I Nya testamentet namn på "afgrundens" ängel (Uppb. 9: 11, där äfven omskrifvet med grek. <i>Apollyon</i>, fördärfvaren). Likaså i Talmud. Jfr Abbadona. B. S-B. 
page_number=20, index= - Abadie, Paul  - Abaditerna. Se Abbadiderna.  - Abadsjer l. Abadsecher, tjerkessisk folkstam (ej att förväxla med abchaser). Se Tjerkesserna.  - Abai, det i Abessinien brukliga namnet på Bahr-el-asrak l. Blå Nilen.  - Abailard, Pierre (äfven Abeilard och Abélard; lat. Petrus Abælardus)  - Abajour, fr. Se Abat-jour.  - Abakan-tatarer. Se Tatarer.  - Abalienation  - Abalienera  - Abaliget-grottan (också kallad Paplika)  - A ballata (it.), mus., i balladstil.  - Abalus  - Abandon, fr.  - Abandonnera (fr. abandonner)  - Abaned, riktigare Abnet (hebr.), lifgördel 
<b>Abadie</b> [abadi], Paul, fransk arkitekt, f. i Paris 1812, d. 1884, fick 1845 anställning vid restaurationsarbetena å Notre Dame i Paris, under Lassus och Viollet-le-Duc, samt blef 1871 medlem af kommissionen för vården af de historiska minnesmärkena och 1875 af Institutet. Bland hans verk märkas <i>S:t Ferdinand</i> i Bordeaux, <i>Hôtel de ville</i> i Angoulême samt flere kyrkor. Hans förnämsta verk är den väldiga kupolkyrkan <i>Sacré-Coeur</i>, som från Montmartres höjd behärskar hela Paris. Den började byggas 1876; efter A:s död öfvertog arkitekten Rauline byggnadsarbetet. (G-G N.) 
<b>Abaditerna.</b> Se Abbadiderna. 
<b>Abadsjer</b> l. Abadsecher, tjerkessisk folkstam (ej att förväxla med abchaser). Se Tjerkesserna. 
<b>Abai,</b> det i Abessinien brukliga namnet på Bahr-el-asrak l. Blå Nilen. 
[bildtext] Egyptisk stil Indisk stil Dorisk stil Jonisk stil Korintisk stil Bysantinsk stil Morisk stil Romansk stil Gotisk stil Renässans-stil Fig. till art. Abacus (se föreg, spalt). 
<b>Abailard</b> [abälar], Pierre (äfven Abeilard och Abélard; lat. <i>Petrus Abælardus</i>), fransk skolastisk filosof och teolog, f. 1079 i byn Palais i Bretagne, var en af medeltidens djärfvaste tänkare, men den ryktbarhet han förvärfvade hade snarare sin anledning i hans oroliga och växlingsrika lefnad än i resultaten af hans vetenskapliga verksamhet. Fastän född af adliga föräldrar, föredrog han de lärda stridernas ära framför krigarbanans. Han grundade redan vid unga år en egen skola vid Paris och vann stort rykte såsom lärare. Men plötsligt afbryter han denna verksamhet. Han hade nämligen i Paris gjort bekantskap med den unga, för sin skönhet och bildning prisade Heloïse och till henne fattat den mest brinnande kärlek, hvilken hon å sin sida besvarade med samma lidelse. När Heloïses närmaste anförvant, kanonikus Fulbert, sökte skilja de älskande, flydde de till Bretagne. Där födde Heloïse en son åt A. och vigdes i hemlighet till hans maka. För att icke stänga vägen för honom till kyrkans äreställen sökte hon likväl sedermera dölja denna förbindelse och uppkallade därigenom Fulbert till en hämnd, som han på det skändligaste sätt utkräfde af A. Af förtviflan gingo bägge då i kloster. Men klosterlifvets lugn överensstämde icke med A:s oroliga lynne, hvarför han också flere gånger lämnade det för att åter egna sig åt lärarens kall. Under denna tid utgaf han flere skrifter, som å drogo honom häftiga förföljelser från de ortodoxes sida. Först mot sin lefnads afton fick han, sedan han blifvit försonad med sina fiender, njuta någon ro. Han afled i S:t Marcel nära Châlon 21 apr. 1142. Efter hans död utbad sig Heloïse hans lik för att en gång få hvila vid hans sida, och i början af 1800-talet flyttades bägges stoft till kyrkogården Père-Lachaise i Paris. - I sina åsikter om treenighetsläran, hvilka högtidligen fördömdes på kyrkomötena i Soissons (1121) och Sens (1140), delade Abailard Augustini uppfattning, och i den stora strid om betydelsen af begreppen (<i>universalia</i>), som söndrade medeltidens tänkare, intog han en förmedlande ställning. En fullständig samling af hans skrifter utgafs i Paris 1849-59 af Cousin, hans bref i fransk öfvers. af Oddoul (1837) och hans biografi af Rémusat (1845). G. S.* 
<b>Abajour</b> [-*or], fr. Se Abat-jour. 
<b>Abakan-tatarer.</b> Se Tatarer. 
<b>Abalienation</b> (af lat. <i>alienus</i>, främmande), afsöndring, särskildt från kronan till enskilda gjord afsöndring af gods och räntor. I 1600-talets kameralspråk skiljes mellan abalienationer, som icke gifvits under arfsrätt (förläningar), och sådana med ärftlig rätt bortgifna (donationer). 
<b>Abalienera</b> (af lat. <i>alienus</i>, främmande), afyttra; afsöndra (jord från hemman). 
<b>Abaliget-grottan</b> (också kallad Paplika), berömd droppstensgrotta i byn Abaliget i ungerska komitatet Baránya, n. v. om Fünfkirchen. 
<b>A ballata</b> (it.), <i>mus</i>., i balladstil. 
<b>Abalus,</b> ö, af greken Pytheas (hos Plinius) omtalad såsom rik på bärnsten, som i stor mängd uppkastades på dess kuster och af invånarna nyttjades i stället för ved. Många försök att identifiera Abalus l. Abalon hafva gjorts. Sannolikast menas härmed Helgoland. 
<b>Abandon</b> [abadå'], fr., fullständigt hängifvande åt någon viss (glad) stämning; själfsvåldig, men behaglig otvungenhet. - <i>Sjör</i>. Försäkringstagares rätt att i vissa fall och inom viss i lagen bestämd tid till försäkringsgivaren afträda eganderätten till försäkradt fartyg eller gods mot erhållande af hela försäkringssumman. Rättighet till abandon eger enligt svensk sjölag rum: då all underrättelse om fartyget uteblifvit under viss, längre tid; då fartyg eller gods blifvit lagdt under embargo eller anhållet genom annan åtgärd af högre hand eller taget af sjöröfvare eller öfvergifvits af besättningen och ej inom viss tid frigifvits eller ställts till försäkringstagares förfogande; samt när fartyget lidit skada och antingen fartyget förklarats icke vara iståndsättligt eller skadan uppgår till 3/4 af försäkringsvärdet. I de båda första fallen gäller abandon-rätten såväl gods som fartyg, i det tredje endast fartyget. I. AFZ. 
<b>Abandonnera</b> (fr. <i>abandonner</i>), öfvergifva, lämna i sticket; afträda fartyg eller gods till en försäkringsgifvare emot utbekommande af försäkringsbeloppet. Jfr Abandon. 
<b>Abaned,</b> riktigare Abnet (hebr.), lifgördel, som 
page_number=21, index= - Abaned, riktigare Abnet (hebr.), lifgördel  - Abano  - Abano, Pietro d'A., äfven kallad Petrus de Padua  - Abanterna  - Abaptiston (af grek. nekande a och baptizein, nedsänka). Se Trepanation.  - Abarbanel. Se Abravanel.  - À bas, fr., ned med, bort med. - À bas les tyrans! Ned med tyrannerna!  - Abas, persisk pärlvigt = 0.1458 gr.  - Abascal, José Fernando, markis af Concordia  - Abasi (af grek. nekande a och basis, gång), oförmåga att gå. Se vidare Astasi-abasi.  - Abasî (Abassi, Abbasi), persiskt silfvermynt  - Abasie, landskap i Kaukasus. Se Abchasien.  - Abasso (it.), eg. ned; hand., prisfall.  - Abate (it.), ung andlig. Se Abbate.  - Abate (Abbate), Niccolò dell'  - Abat-jour l. Abajour, fr., takfönster  - Abaton (grek.), "det otillgängliga"  - Abat-sons, fr. Se Abat-vent.  - Abattant, fr., ett slags fäll-lucka för bodfönster.  - Abattoir, fr., slakthus.  - A battuta, it. ("efter taktslaget", af battere, slå), mus., strängt efter taktbeteckningen.  - Abat-vent l. Abat-sons, fr., snedt tak öfver fönster och dörrar  - Abauj. Se Abauj-Torna.  - Abauj-Torna  - Abazia. Se Abbazia.  - Abb., mus., förkortning för Abbassamento (se d. o.).  - Abba  - Abbach l. Abach  - Abbadiderna (Abaditerna), arabisk dynasti  - Abbadie, Jacques 
brukades af de judiske prästerna äfvensom af andliga i den äldsta kristna kyrkan. E. S-E. 
<b>Abano,</b> stad i Lombardiet, i Italien, ej långt från Padua. 4,500 inv. Bekant genom sina varma, svafvelhaltiga källor, de hetaste i Europa, uppgående till en temperatur af 85° C., af romarna kända och besökta under namnen <i>Aquae Aponi</i> och <i>Aquae Patavinae</i>. Där föddes Pietro d'Abano (se följ. art.). 
<b>Abano,</b> Pietro d'A., äfven kallad Petrus de Padua, berömd italiensk astrolog, filosof och läkare, f. 1250 i Abano, vann ryktbarhet som lärare i medicin därstädes, men blef som "trollkarl" instämd för inkvisitionen och dog 1316 i fängelse. Hans berömdaste litterära verk, <i>Conciliator differentiarum, quæ inter philosophos et medicos versantur</i> (1472), omfattar hans samtids hela medicinska vetande. 
<b>Abanterna,</b> ett sannolikt till joniska stammen hörande forngrekiskt folk, som hade sitt hemvist på Eubea och småningom lär hafva utbredt sig öfver hela denna ö samt till åtskilliga kolonier i Mindre Asien. 
<b>Abaptiston</b> (af grek. nekande <i>a</i> och <i>baptizein</i>, nedsänka). Se Trepanation. 
<b>Abarbanel.</b> Se Abravanel. 
<b>À bas</b> [aba'], fr., ned med, bort med. - <i>À bas les tyrans!</i> Ned med tyrannerna! 
<b>Abas,</b> persisk pärlvigt = 0.1458 gr. 
<b>Abascal,</b> José Fernando, markis af Concordia, spansk militär och statsman, f. 1743, d. 1821, utmärkte sig såsom vicekonung i Peru 1804-16 för mycken kraft och duglighet samt lämnade moderlandet verksam hjälp i striden mot Napoleon. 
<b>Abasi</b> (af grek. nekande <i>a</i> och <i>basis</i>, gång), oförmåga att gå. Se vidare Astasi-abasi. 
<b>Abasî</b> (Abassî, Abbasî), persiskt silfvermynt, uppkalladt efter en konung Abbas och i värde = omkr. 22, öre. 
<b>Abasien,</b> landskap i Kaukasus. Se Abchasien. 
<b>Abasso</b> (it.), eg. ned; <i>hand</i>., prisfall. 
<b>Abate</b> (it.), ung andlig. Se Abbate. 
<b>Abate</b> (Abbate), Niccolò dell', italiensk målare, f. 1512 i Modena, bildade sig efter Correggio och Giulio Romano, utförde 1545 i Modenas stadshus (nu illa medfarna) historiska fresker, 1547 taflan <i>Petri och Pauli martyrdöd</i> (nu i Dresdens museum), 1547-51 stora fresker i slottet Scandiano, af hvilka några ännu bevarade (öfverförda på duk) ses i Modenas museum och såväl genom sin teckning som färg ge ett fördelaktigt intryck af hans talang, under det att hans kort därefter fullbordade målningar i palatset i Bologna nu äro mer eller mindre ruinerade. På Primaticcios inbjudan begaf han sig 1552 till Fontainebleau, där han till sin död, 1571, i samarbete med denne målade nu delvis förstörda fresker, med mytologiska och historiska motiv, i hvilka dock bådas stil så sammansmält, att man ej med visshet kan afgöra af hvilkendera den eller den målningen är utförd - tomma, kyligt eleganta, i teckningen sökta, i färgen falska framställningar, med hvilka manierismen i Frankrike håller sitt intåg, på samma gång som ämnesvalet - antikens gestalter - får ett bestämmande inflytande på följande tiders franska konst. (O. G-G.) 
<b>Abat-jour</b> l. Abajour [aba*or], fr., takfönster; lodrätt stående fönster, nedtill utifrån försedt med en snedt ställd skärm, hvarigenom utsikten stänges, under det att dagsljuset likväl kan intränga, t. ex. i fängelser; lodrätt stående fönster, hvars gångjärn sitta i den undre ramen, och hvilket, då det är öppnadt, står lutande snedt inåt; lampskärm. 
<b>Abaton</b> (grek.), "det otillgängliga", ett rum i flere forngrekiska kyrkor, dit endast prästen fick komma; det med förhängen tillslutna koret i grekisk-katolska kyrkor; det allraheligaste. Jfr Adyton. 
<b>Abat-sons</b> [ababå'], fr. Se Abat-vent. 
<b>Abattant</b> [abata'], fr., ett slags fäll-lucka för bodfönster. 
<b>Abattoir</b> [-tåar], fr., slakthus. 
<b>A battuta,</b> it. ("efter taktslaget", af <i>battere</i>, slå), <i>mus</i>., strängt efter taktbeteckningen. 
<b>Abat-vent</b> [abava'] l. Abat-sons, fr., snedt tak öfver fönster och dörrar till skydd mot regn och blåst, vädertak; lucka för ljudöppningarna i klocktorn. 
<b>Abauj.</b> Se Abauj-Torna. 
<b>Abauj-Torna,</b> ett 1881 af komitaten Abauj och Torna bildadt komitat i Ungern, på denna sidan Teis, bergigt, genomflutet af Hernad. 3,260 kvkm. 192,258 inv. (1900). Hufvudstad Kaschau. 
<b>Abazia.</b> Se Abbazia. 
<b>Abb.,</b> <i>mus</i>., förkortning för Abbassamento (se d. o.). 
<b>Abba,</b> ett arameiskt ord, motsvarande hebr. ab, är i Nya testamentet upptaget och omskrifvet med grekiska bokstäfver samt vanligen återgifvet med <i>fader</i>. Formen motsvarar egentl. substantiv med artikel: <i>fadern</i>. Men då substantiv med suffix för 1:sta person ej användes, blef <i>abba</i> i Jesu mun faktiskt = <i>min fader</i> (Dalman, "Worte Jesu" 1898, s. 157). Sedan fick <i>abba</i> betydelsen af egennamn för Gud, så att de grekiskt talande kristne öfversatte formen med <i>fadern</i> (jfr Rom. 8: 15). Bland de senare judarna blef A. titel på skriftlärde: <i>Abba Josse</i> m. fl. Jfr härmed <i>abbé</i>, <i>abbot</i>, <i>abbate</i> och <i>abt</i> samt <i>abba</i>, <i>abuna</i> (<i>vår fader</i>) hos syrer, kopter och etioper. E. S-E. 
<b>Abbach</b> l. Abach, köping i Bajern, s. v. om Regensburg, på Donaus högra strand. Omkr. 1,200 inv. Har en mycket besökt alkalisk-salinisk svafvelkälla. A. gäller för att vara det gamla <i>Abadiacum ad Istrum</i>, som under romarnas tid var starkt befäst. 
<b>Abbadiderna</b> (Abaditerna), arabisk dynasti, som härskade (1031-91) i Sevilla, en bland de genom det omaijadiska kalifatets i Cordova störtande (1031) uppkomna själfständiga småstaterna. Dynastien stiftades af förre kadin i Sevilla, Abul-Kâsim-Muhammed, af huset Abbâd. Hans sonson, Muhammed, benämnd Al-Motamid - en utomordentlig främjare af poesi och vetenskap - måste till hjälp mot den kristne konungen Alfonso VI:s af Kastilien hotande öfvermakt inkalla almoraviden Jussuf, furste af Marokko, som också segrade öfver Alfonso, men därefter vände sig mot Al-Motamid själf, eröfrade Sevilla (1091) och ändade därmed dynastiens välde. L. M. B. 
<b>Abbadie</b> [abadi], Jacques, framstående reformert teolog, f. 1654 i Béarn, d. 1727, var först predikant vid franska kyrkan i Berlin och sedan vid Savoy-kyrkan i London. De förnämsta af hans många skrifter äro: <i>L'art de se connoître soi-même</i> och <i>Traîté de la vérité de la religion chrétienne</i>, ett utmärkt apologetiskt arbete, öfversatt på flere språk. J. HDR. 
page_number=22, index= - d'Abbadie, Antoine Thompson  - Abbadona  - Abbandonatamente  - Abbas  - Abbasi. Se Abasi.  - Abbasiderna, afkomlingarna af Abbas  - Abbas Mirsa  - Abbas pasja. 1. A., vice-konung i Egypten  - Abbas pasja. 2. A., kediv af Egypten  - Abbassamento (it.), "sänkning"  - Abbate (it.), äfven Abate  - Abbate, Niccolo dell'. Se Abate.  - Abbazia (Abazia), kurort i Istrien  - Abbe, Ernst  - Abbé, fr., prästerlig titel (jfr Abbot) 
<b>d'Abbadie</b> [dabad<span class="overline">i], Antoine Thompson, fransk forskningsresande, f. 1810 i Dublin, d. 1897, reste 1835 i Brasilien och genomforskade 1837-48 Abessinien till mångsidig vinning för vetenskapen. Han utgaf 1859 en <i>Catalogue raisonné</i> öfver sin rika samling etiopiska och amhariska manuskript samt författade <i>Géodésie de la Haute-Ethiopie</i> (1860-63; med en massa noggranna höjdbestämningar), en amharisk ordbok med 15,000 ord (1881) m. m. 1882 sändes d'A. att på San Domingo iakttaga Venus-passagen. Sin förmögenhet och observatoriet på sitt slott testamenterade han till Franska institutet, som 1867 kallat honom till ledamot. - Hans broder Arnaud Michel d'A., f. 1815, d. 1893, deltog troget i broderns forskningsfärder och skref därom <i>Douze ans dans la Haute-Éthiopie</i> (1868). 
<b>Abbadona</b>, en i Klopstocks "Messias" förekommande fallen ängel, som ångrar sitt affall från Gud. Samma figur förekommer under namnet Abbadon i Lidners oratorium "Messias i Gethsemane". Jfr Abaddon. 
<b>Abbandonatamente</b> (it., af <i>abbandonare</i>, hängifva), <i>mus.</i>, med lidelsefull innerlighet. 
<b>Abbas</b>, Muhammeds farbroder och, efter slaget vid Bedr, en ifrig anhängare af hans lära. Han dog år 652 och blef stamfader till abbasiderna. 
<b>Abbas, I</b>, den store, sjah af Persien (se d. o.). 
<b>Abbasî</b>. Se Abasî. 
<b>Abbasiderna</b>, afkomlingarna af Abbas, Muhammeds farbroder. De voro i besittning af kalifatet från 750 till 1258. En af de mest framstående bland dem var Harun-er-rasjid. De främjade konster och vetenskaper bland araberna. Från midten af 10:de årh. hade de abbasidiske kaliferna blott såsom sina trosförvanters andliga öfverhufvud något inflytande. Detta behöllo de, äfven sedan de 1258 nödgats fly till Egypten, ända till den siste kalifens fängslande af turkarna 1517. 
<b>Abbas Mirsa</b>, persisk tronföljare, son af sjah Feth Ali, f. 1785, d. 1833, blef helt ung ståthållare i Tebris samt är bekant för sitt försök att i Persien införa reformer efter europeiskt mönster och för sin tapperhet såsom härens befälhafvare i ryska krig 1811-13 och 1826-28, ehuru dessa utföllo olyckligt för Persien. 
<b>Abbas pasja</b>. 1. A., vice-konung i Egypten, Muhammed Alis sonson och efterträdare, föddes i Djidda i Arabien 1816 och dog 1854. Se vidare Egypten. - 2. A., kediv af Egypten, äldste son af kediven Tevfik pasja, f. 14 juli 1874, fick sin uppfostran i Wien och efterträdde 7 jan. 1892 sin fader (se vidare Egypten). Han är sedan 1895 förmäld med Ikbal Hanem, som skänkt honom tre döttrar och en son. 
<b>Abbassamento</b> (it.), "sänkning", förkort. abb., <i>mus.</i>, abbassamento di mano, ena handens förflyttning under den andra, när de skola korsa hvarandra vid piano- eller orgelspel. Jfr Alzamento. 
<b>Abbate</b> (it.), äfven Abate, kallas i Italien en ung andlig, som genomgått teologisk lärokurs och erhållit tonsuren, men icke blifvit prästvigd. 
<b>Abbate</b>, Niccolo dell'. Se Abate. 
<b>Abbazia</b> (Abazia), kurort i Istrien, vid Quarnerobukten. Omkr. 1,200 inv. Dess skyddade läge, tid foten af Monte Maggiore (1,396 m.) och vid hafvet, har gjort den till en på senare tiden mycket värderad sommar- och vinterkurort. 
<b>Abbe</b>, Ernst, tysk astronom och fysiker, f. 1840, blef 1870 professor i Jena och 1878 direktör för observatoriet därstädes. 1866 trädde han i förbindelse med K. Zeiss' optiska institut i Jena, och efter den sistnämndes död innehade han jämte R. Zeiss-institutet, tills det 1889 öfverlämnades till Karl-Zeiss-stiftelsen. 1884 gaf han impulsen till grundandet af Schotts glastekniska laboratorium. Dessa bägge institut har man till stor del att tacka för det utomordentliga uppsving, som fabrikationen af optiska instrument tagit under de sista årtiondena, till oskattbart gagn för den vetenskapliga forskningen och industrien. A. själf har lämnat viktiga bidrag till de optiska instrumentens teori och uppfunnit nya linskombinationer särskildt för mikroskopiska och fotografiska objektiv. Dessutom har han konstruerat den s. k. Abbeska apparaten, för belysning af föremålen vid starka förstoringar medelst mikroskop, hvilken varit af stor betydelse särskildt för bakteriologiens utveckling. Om A. och Zeiss-stiftelsen se uppsats af N. G. V. Lagerstedt i "Soc. tidskrift", 1902. 
<sup>S. A-S.</sup> 
<b>Abbé</b>, fr., prästerlig titel (jfr Abbot), betecknade ursprungligen klosterföreståndare, men erhöll något utvidgad betydelse till följd af det mellan Leo X och Frans I 1516 afslutade <i>konkordatet</i>, som tillerkände franske konungen rättighet att i sitt land tillsätta en mängd abbéer. Dessa, som endast uppburo stiftsinkomsterna, kallades <i>abbés commendataires</i>; 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Abbé från 1700-talet.</tr></table> <table class="ir"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Till art. Abbedissa.</tr></table> 
tjänsten sköttes af en <i>prieur claustral</i>. Större delen af dessa abbéer voro yngre söner i adliga familjer. De räknades visserligen till det andliga ståndet, men voro i allmänhet ej prästvigda. Före revolutionen, som 1790 gjorde slut på detta missbruk, funnos 225 sådana abbéer utnämnda, förutom en mängd, som buro titeln i förhoppning att äfven erhålla ett stift och som därför skämtsamt kallades <i>abbés de S:te Espérance</i>. Abbéerna utöfvade stort inflytande på sällskapslifvet och den franska litteraturen i 17:de och 18:de århundradena. I familjerna uppträdde de som husvänner, lärare och andliga rådgifvare. Man såg dem vid hofvet och på alla offentliga ställen, lätt igenkännliga på sin dräkt: 
page_number=23, index= - Abbé, fr., prästerlig titel (jfr Abbot)  - Abbé***, d. v. s. Abbé trois étoiles  - Abbedissa, föreståndarinna i ett nunnekloster  - Abbekås. Se Abekås.  - Abbellimento (it.), mus., prydnad, fioritur  - Abbema, Wilhelm von  - Abbeokuta (Abeokuta), hufvudstad i Egbariket  - Abbeska apparaten. Se Abbe och Belysningsapparat.  - Abbeville. 1. Förr befäst stad i Frankrike  - Abbeville. 2. Distrikt i Syd-Carolina, Förenta staterna  - Abbiategrasso l. Abbiagrasso, befäst stad i Italien  - Abborfors, by vid västligaste grenen af Kymmene älf  - Abborre l. Aborre, Perca fluviatilis Lin., zool. 
en kort, svart eller violett rock och en liten krage, liknande våra svenska prästkragar, samt en egendomlig anordning af håret. Jfr Abba. (J. HDR.) 
<b>Abbé***,</b> d. v. s. <i>Abbé trois étoiles</i> [-tråas etåa'll], fr., pseudonym för franske romanförfattaren Leclerq. 
<b>Abbedissa</b> (se fig. sp. 20), föreståndarinna i ett nunnekloster, i makt och värdighet ungefär motsvarande en abbot; kan liksom abboten ålägga sina underordnade bestraffningar, men får ej utöfva någon egentligt prästerlig förrättning. Ännu efter reformationen tilldelades i några protestantiska land denna titel åt föreståndarinnorna för vissa af sekulariserade kloster uppkomna försörjningsstiftelser för ogifta adliga fruntimmer. Så t. ex. var den svenska prinsessan Sofia Albertina abbedissa i Quedlinburg i Tyskland. Jfr Abbot. (J. HDR.) 
<b>Abbekås.</b> Se Abekås. 
<b>Abbellimento</b> (it.), <i>mus</i>., prydnad, fioritur. 
<b>Abbema,</b> Wilhelm von, tysk kopparstickare och raderare, f. 1812 i Krefeld, d. i Düsseldorf 1889, graverade i synnerhet landskap. 
<b>Abbeokuta</b> (Abeokuta), hufvudstad i Egba-riket, vid floden Ogun, som utfaller på Slafkusten, anlades 1825 - sedan det gamla riket Jarriba störtats af fellata - af egba, en af stammarna i detta negerrike. Från Liberia återvändande befriade egba ditförde kristendomen, och f. n. arbeta där två engelska och ett amerikanskt missionssällskap. A. har öfver 100.000 inv. Järnväg till kusten (Lagos). 
<b>Abbeska apparaten.</b> Se Abbe och Belysningsapparat. 
<b>Abbeville</b> [abvi'll]. 1. Förr befäst stad i Frankrike, dep. Somme, vid floden Somme. 20,309 inv. (1901). Liflig handel. Klädes- och bomullsfabriker. En del fornlämningar, påträffade bland gruslagren i trakten, hafva varit af stor vikt för den arkeologiska antropologien. A. hade före nantesiska ediktets upphäfvande (1685) omkr. 40,000 inv. till följd af sin betydande ylleindustri och handel. - 2. Distrikt i Syd-Carolina, Förenta staterna, med omkr. 50,000 inv. och en hufvudstad af samma namn. 
<b>Abbiategrasso</b> l. Abbiagrasso, befäst stad i Italien, Lombardiet, prov. Milano. 12,270 inv. (1902). Sidenspinnerier och risodling. Den frejdade riddaren Bayard dog där 1524. 
<b>Abborfors,</b> by vid västligaste grenen af Kymmene älf, 16 km. öster om Lovisa stad. Var till 1809 gränsort mellan Sverige och Ryssland. Här fanns ett gränspostkontor och gränstull samt en gränsvakt af svenska och ryska trupper. Bekant är den löjliga tvistefråga mellan de båda grannrikena, till hvilken Abborfors bro en gång gaf anledning, i det konung Gustaf IV Adolf yrkade, att bron skulle till hela sin längd öfverstrykas med de svenska färgerna, oaktadt gränsen gick midt öfver densamma. 
<b>Abborre</b> l. Aborre, <i>Perca fluvialilis</i> Lin., <i>zool</i>., en af våra allmännaste fiskar. Den tillhör fam. <i>Perciformis</i>, bland de taggfeniga fiskarna, <i>Acanthopterygii</i>. Kroppsformen är aflångt oval, från sidorna något hoptryckt. Fjällen äro medelstora, med starkt tandad rand. Gällocket har baktill en tagg. Kinderna äro fjälliga, men öfre delen af hufvudet naken. Första ryggfenan har 13-15 strålar. Kardlikt ställda, små, jämnstora tänder finnas på mellankäksben, underkäk, plogben och gomben. Abborren förekommer i färskvatten i hela Europa, det ryska Asien och i norra Amerika. Äfven i inre hafsvikar lefver abborren tämligen allmänt, helst där någon å eller bäck faller ut, så att vattnet är mindre salt; och i Östersjön träffas han ända ute vid yttre hafsbandet, om också sparsamt. I djupt och klart vatten trifves han bäst, särdeles vid bergiga, bråddjupa stränder, eller där vassen växer på ren, sandig eller stenig botten, eller i friska strömdrag; dock ser man honom äfven ofta i grunda sjöar med lerig eller öfvervuxen botten. Efter vattnets och ännu mera efter bottnens färg och beskaffenhet rättar abborren, liksom alla andra fiskar, sin för öfrigt välbekanta, grön- eller grågula färg, mörkare upptill, en svart fläck på slutet af första ryggfenan och 5-6 mörkare tvärband på kroppen. Undersidan af kroppen är blekgrå och alla fenor på denna sida mer eller mindre röda. Mera obestämd är teckningen på yngre individer och på dem, som lefva i grumliga eller gräsfyllda, grunda vatten. Lifligast är hans färgteckning, där han lefver i klart vatten vid steniga stränder. Under lektiden (april-midsommar), liksom när han stimmar vid midsommartiden - då man ser honom söka grunden, där han jagar småfisk och insekter - bär han sin högtidsdräkt af den renaste färgen. Till sitt lefnadssätt är abborren efter sina förhållanden en bland de mest utvecklade roffiskar. Vanligen står han lugn i djupet, väntande sitt rof; men när detta kommit honom inom håll, skjuter han fram pilsnabbt. Genom detta hans sätt att gripa sitt rof känner man vid metet lätt igen hans napp, då flötet med fart drages ner. De tider, då han nappar bäst, och då abborrmetet är ett ofta rätt lönande och mycket omtyckt tidsfördrif, äro morgnar och aftnar under sommarmånaderna. Förmånligast anses augustimorgnar vid soluppgången, helst under mulen himmel och vid sakta blåst. Då söker man honom säkrast i vasskanten eller vid bråddjup och grund. Man kan med konst göra ett grund att locka honom till genom att nedsänka en hop stenar, grenar och ris. Till agn kan man nyttja metmask, fiskyngel, små elritsor, ostbitar o. d. Abborren fångas äfven på flere andra sätt, såsom med mjärdar, långref, nät och not. Han tål att länge förvaras i sump. I synnerhet saltsjö-abborren är allmänt ansedd såsom en af de läckraste och sundaste fiskar. Af skinnet göra lapparna ett utmärkt lim. Till sin storlek växlar abborren naturligtvis i första rummet efter åldern; men i smärre och grundare vatten blir han aldrig så stor som i de större och djupare vattnen. Väl hör man, i synnerhet från de norra landskapen, talas om abborrar af omkr. 2 kg. vikt; men de aborrar man vanligen kallar stora och anser vara de bästa hafva en vikt af 1 à 1 1/2 kg. En på några ställen förekommande egendomlig form med högre kropp har man kallat rud-abborre. 
page_number=24, index= - Abborre l. Aborre, Perca fluviatilis Lin., zool.  - Abborrnate, bot. Se Potamogeton.  - Abbot (jfr Abba), en hederstitel  - Abbot. 1. George A.  - Abbot. 2. Robert A.  - Abbot, Charles, lord Colchester. Se Colchester.  - Abbotgrefve. Se Abbot.  - Abbotsford, en liten by i skotska grefskapet Roxburgh  - Abbotstift. Se Abbot.  - Abbott, Francis Lemuel  - Abbott, Charles  - Abbott. 1 Jacob A.  - Abbott. 2. John Stevens Cabot A.  - Abbott, Edwin  - Abbreviation l. Abbreviering (af lat. brevis, kort), förkortning.  - Abbreviator, påflig kansliskrifvare  - Abbreviatur, förkortning i skrift  - Abbreviera, förkorta 
 Näst människan är gäddan abborrens farligaste fiende; mot smågäddor utspärrar han likväl modigt sina taggar i fenor och på gällock till själfförsvar. Hans förmåga att föröka sig skulle vara ofantlig - man har näml. beräknat antalet af romkorn i en abborrhona till öfver 200,000 -, men hon lägger dessa ägg förenade i form af en sträng, så att sannolikt blott ett fåtal kan befruktas af hannens mjölke och utvecklas, medan flertalet dör bort. F. A. S.* 
<b>Abborrnate,</b> <i>bot</i>. Se Potamogeton. 
<b>Abbot</b> (jfr Abba), en hederstitel, som urspr, gafs åt hvarje äldre munk, men från 5 :te årh. uteslutande tillkom klostrens föreståndare, hvilka hade rättighet att af sina munkar kräfva ovillkorlig lydnad. Först i 6:te årh. stadgades, att abboterna skulle vara prästvigda, hvilket förut ej alltid varit fallet, och det sjunde ekumeniska mötet (i Nicæa, 787) medgaf dem rättighet att tilldela munkarna lägre prästerlig ordination; dock stodo de själfva i lydnadsförhållande till stiftets biskop. Men med klostrens tilltagande rikedom växte också abboternas makt. Många undandrogo sig biskoparnas myndighet och gjorde själfva anspråk på biskopliga rättigheter. Abboter med biskoplig värdighet kallades <i>infular-abboter</i> och lydde omedelbart under påfven. Deras kloster kallades <i>omedelbara</i> eller <i>befriade</i> och utgjorde med underlydande särskilda <i>abbotstift</i>. I Tyskland och Schweiz funnos t. o. m. furstliga abbotstift, såsom Fulda, S:t Gallen m. fl. - Ursprungligen valdes abboten af. klostrets munkar och invigdes sedan af biskopen. Ofta tillvällade dock furstarna sig rättigheten att tillsätta abbot. En följd däraf blef, att med 8:de och 9:de årh. abbotstiften började komma i <i>lekmäns</i> händer såsom belöningar för krigiska bedrifter. Dessa världsliga abboter, eller "abbotgrefvar" (kallade <i>abbates comites</i> eller <i>abbates milites</i>), drogo blott inkomsten af stiften; det verkliga föreståndareskapet öfverlämnades åt dekaner och priorer. De rikaste stiften förbehöllo furstarna ej sällan åt sig själfva eller såsom "taffelgods" (underhållsgods) åt medlemmar af sina familjer. Så var Hugo Gapet "sekularabbot" i det nära Paris belägna S:t Denis. <i>Sekular-abboter</i> kallades de världslige till skillnad från de andlige s. k. <i>regular-abboterna</i>. Vid den reformation af klostren, hvilken tog sin början i 10:de årh., afskaffades bruket af världsliga abboter. Missbruket förnyades dock åter i Frankrike i 16:de årh. (jfr Abbé). I vissa <i>protestantiska</i> stater i Tyskland bibehölls abbotstiteln åt föreståndarna för forna kloster, som vid reformationen blifvit förvandlade till skolor o. d. Jfr Abba och Mandrit. (J. HDR.) 
<b>Abbot</b> [ä'b*t]. 1. George A., engelsk prelat, f. 1562 i Guildford, d. 1633 i Croydon, verkade i Oxford som teologisk lärare i puritansk anda och deltog från 1604 verksamt i utarbetandet af den ännu gällande engelska bibelöfversättningen (af år 1611). Som teolog utmärkte A. sig för lärdom och fördragsamhet. Af Jakob I användes han 1608 i förhandlingarna med den skotska kyrkan och utnämndes 1611 till ärkebiskop af Canterbury. Såsom ifrig protestant motarbetade han det spanska giftermålet och bekämpade arminianismen, hvarjämte han rådde konungen till en bestämdt protestantisk utrikespolitik. Af Karl I och Buckingham var han illa sedd. Till följd af ett vådadråp under en jakt nödgades han för en tid afhålla sig från ämbetsutöfning och tillbragte sedan Laud blifvit den i kyrkliga frågor bestämmande, sina sista år i tillbakadragenhet. - 2. Robert A., den förres broder, teolog, f. 1560, d. 1618, författade som lärare i Oxford flera polemiska skrifter mot jesuiten Bellarmin samt blef 1615 biskop af Salisbury. (V. S-G.) 
<b>Abbot</b> [ä'bb*t], Charles, lord Colchester. Se Colchester. 
<b>Abbotgrefve</b>. Se Abbot. 
<b>Abbotsford</b> [ä'b*tsf*rd], en liten by i skotska grefskapet Roxburgh. Namnet världsbekant genom det där af Walter Scott uppbyggda slottet med samma namn. 
<b>Abbotstift</b>. Se Abbot. 
<b>Abbott</b> [ä'b*t], Francis Lemuel, engelsk porträttmålare, f. 1760, d. 1803 i London, lärjunge af Frank Hayman. Målade, högt ansedd af sin samtid, porträtt af lord Nelson och andra celebriteter, C. R. N. (O. G-G.) 
<b>Abbott</b> [ä'b*t], Charles, engelsk rättslärd f. 1762, adlad till baron Tenterden 1827, d. 1832 såsom president ("lord chief justice") i en af Englands öfverdomstolar, författade ett klassiskt arbete i engelsk sjörätt, <i>Treatise of the law relative to merchant ships and seamen</i> (1802, många uppl.). 
<b>Abbott</b> [ä'b*t]. 1. Jacob A., nordamerikansk skriftställare för ungdom, f. 1803, d. 1879, var verksam såsom lärare och skref mer än 200 smärre volymer, i hvilka han sökte tillfredsställa ungdomens läslust genom enkla och rediga framställningar af vetandets alla grenar, mestadels i serier, som hänga lindrigt ihop genom en berättelsetråd. Sådana serier äro <i>Young christian</i> (4 bd. 1825; ny uppl. med A:s biografi 1882), <i>The Rollo books</i> (28 bd; det bästa, som Amerika har att uppvisa på ifrågavarande område), <i>The Franconia stories</i> (10 bd), <i>Harper's story books</i> (36 bd) och <i>The gay family</i> (12 bd). Han har fått flera efterföljare. - 2. John Stevens Cabot A., den förres broder, nordamerikansk skriftställare, f. 1805, d. 1877, präst, skref bl. a. <i>The mother at home</i> ("Modershemmet", 1839; 4:de uppl. 1860) och <i>The child at home</i> ("Barndomshemmet", 1839; 2:dra uppl. 1860) samt flere osjälfständiga historiska arbeten, däribland en panegyriserande <i>History of Napoleon Bonaparte</i> (1856). E. F-T. 
<b>Abbott</b> [ä'b*t], Edwin, engelsk författare, f. 1838 i London, teol. doktor i Cambridge, har beklädt flera viktiga ämbeten vid skolor och universitet och utvecklat en rik litterär verksamhet på skilda områden. Han har varit professor i Birmingham och sedermera i Cambridge samt rektor vid "City of London school", som under hans ledning blifvit ett af Englands förnämsta läroverk. Bland hans arbeten må nämnas: <i>Cambridge sermons</i> (1875), <i>Through nature to Christ</i> (1877), de anonyma romanerna <i>Philochristus</i> (1878) och <i>Onesimus</i> (1882), <i>Newmanism</i> (1891), <i>The spirit on the waters</i> (1897) samt arbeten rörande Francis Bacon. 
<b>Abbreviation</b> l. Abbreviering (af lat. <i>brevis</i>, kort), förkortning. 
<b>Abbreviator</b> (mlat., af lat. <i>brevis</i>, kort), påflig; kansliskrifvare, som uppsätter och utfärdar påfliga, bref och handlingar m. m. 
<b>Abbreviatur</b> (mlat. <i>abbreviatura</i>, af <i>brevis</i>, kort), förkortning i skrift; <i>mus</i>., förkortning vid betecknandet af ton figurer, förkortningstecken. 
<b>Abbreviera</b> (af lat. <i>brevis</i>, kort), förkorta; använda förkortningar i skrift. 
page_number=25, index= - Abbuna, riktigare Abuna. Se Abba.  - A-B-C-code, eng., hand. Se Chiffer.  - Abcdarius l. Abcdarie, en som håller på att lära sig alfabetet  - Abchaserna, som själfva kalla sig abssua  - Abchasien l. Abasien, fruktbart land i västra Asien  - Abctuorium l. Abgatorium  - Abd, ett arabiskt ord, som betyder "tjänare", "slaf"  - Abdallah, "Guds tjänare". 1. A., Muhammeds fader  - Abdallah. 2. A., farbroder till de båda förste kaliferna  - Abdallah. 3. A.-ben-Jasin  - Abdallah. 4. Se Kalifat.  - Abd al-latif. Se Abd-ul-latif.  - Abd al-mumin. Se Abd-ul-mumin.  - Abd al-vahhab. Se Abd-ul-vahhab.  - Abd-ar-rahman (Abd-ur-rhaman). 1. Arabisk fältherre  - Abd-ar-rahman. 2. Den ende af omaijadernas dynasti, som undkom  - Abd-ar-rahman. 3. Sultan i Marocko 1823-59  - Abd-ar-rahman. 4. Emir af Afganistan  - Abd-el-kader, berömd arabhöfding 
<b>Abbuna,</b> riktigare Abuna. Se Abba. 
<b>A-B-C-code</b> [eibisikod], eng., <i>hand</i>. Se Chiffer. 
<b>Abcdarius</b> l. Abcdarie (kvasi-latinsk ordbildning), en som håller på att lära sig alfabetet; nybörjare i vetenskap och konst. - Abcdarier, öknamn på vederdöparna, som till en början förkastade all vetenskap och konst. 
<b>Abchaserna,</b> som själfva kalla sig abssua, bilda jämte tjerkesserna den västra gruppen af de nordkaukasiska folken. Deras antal på ryskt område uppgår nu, sedan en mängd utvandrat till turkiskt område, i synnerhet efter 1877-78 års rysk-turkiska krig, till endast 25-30 tusen personer. De skildras såsom ett rått, men kraftfullt och krigiskt folk. Deras hufvudnäringar äro åkerbruk och boskapsskötsel; vin, honung och buxbomträ äro de huffudsakligaste handelsartiklarna. Fordom idkades slafhandel samt sjöröfveri, hvilka näringsfång undertrycktes, sedan abchaserna år 1864 blifvit fullkomligt underlagda det ryska riket. 
<b>Abchasien</b> l. Abasien, fruktbart land i västra Asien, mellan Mingrelien, Kaukasus och Svarta hafvet. Det motsvaras ungefär af Suchumska militärdistriktet mellan Svarta hafvet och södra sidan af Kaukasus. Sedan 1864 under Ryssland. 
<b>Abctuorium</b> l. Abgatorium (lat.) - det första ordet bildadt af det latinska och det andra af det grekiska alfabetets tre första bokstäfver - en ännu bruklig katolsk kyrkoinvigningsceremoni efter Gregorius den stores ritual. Den inledes med Sakarias lofsång (Lukas 1: 68 o. följ.), hvarefter biskopen med sin staf skrifver korsvis (&gt;&lt;) det latinska och det grekiska alfabetet i för detta ändamål på midt-skeppets golf strödd aska för att därmed antyda, att hvar och en bör i sitt hjärta inskrifva det ord han hört förkunnas i kyrkan. (J. HDR.) 
<b>Abd,</b> ett arabiskt ord, som betyder "tjänare", "slaf" och ofta nyttjas såsom personnamn i förening med någon af islams benämningar på Gud, Allah, t. ex. Abd-allah, Guds tjänare. 
<b>Abdallah,</b> "Guds tjänare". 1. A., Muhammeds fader, en köpman. - 2. A., farbroder till de båda förste kaliferna af abbasidernas dynasti. Mördad 754. - 3. A.-ben-Jasin, stiftare af almoravidernas rike i Marokko. Död 1058. - 4. Se Kalifat. 
<b>Abd al-latif.</b> Se Abd-ul-latif. 
<b>Abd al-mumin.</b> Se Abd-ul-mumin. 
<b>Abd al-vahhab.</b> Se Abd-ul-vahhab. 
<b>Abd-ar-rahman</b> (Abd-ur-rhaman). 1. Arabisk fältherre, som under början af 8:de årh. tryggade det omaijadiska kalifatets välde i Spanien. Historiskt ryktbar för sitt infall i Frankrike i spetsen för en stor här, hvarvid han blef slagen af Karl Martel vid Poitiers (732), där han stupade. 
2. Den ende af omaijadernas dynasti, som undkom, då abbasiderna bemäktigade sig kalifatet år 750. Han flydde till Spanien och stiftade där ett själfständigt kalifat i Cordova år 755. 
3. Sultan i Marokko 1823-59. Han lyckades ej betvinga de många nästan själfständiga stammarna inom sitt rike. Genom sitt sjöröfveri råkade han i strider och tvistigheter med flera europeiska makter, först med Österrike, som 1828 tvang honom att afstå från tributen. Sverige, hvars handel sedan länge lidit af det marokkanska sjöröfveriet, befriade sig 1845 från att vidare betala tribut till sultanen. Hans fanatiske undersåtar tvungo honom att med trupper understödja Abd-el-kader i striden mot fransmännen, men han blef slagen vid Isly (1844) af marskalk Bugeaud. Därefter hade han att kämpa mot Abd-el-kader om sin tron, och äfven sedan denne besegrats, hade A. inre uppror att bekämpa intill sin död, 1859. Han efterträddes af sonen Sidi-Muhammed. 
4. Emir af Afganistan, son af Afsal kan och sonson af Dost Muhammed, f. 1845 (?), d. 1901, deltog jämte sin fader i kampen mot dennes broder Sjir Ali, den rättmätige emiren, och eröfrade 1866 Kabul, hvarefter Afsal kan utropades till emir. Då efter dennes död (1867) Sjir Ali återkom till makten, flydde A. efter ett nederlag mot Sjir Alis son Jakub kan in på persiskt område och vistades sedan som rysk pensionär i Samarkand, tills Jakub kan 1879 besegrats af engelsmännen och som fånge förts till Indien. Han återvände då, kastade sig in i afganernas inbördes strider och lyckades 1880 blifva erkänd af engelsmännen som emir, hvarpå han bistod dem i deras strid (1881) mot Jakubs broder Ejub kan. Under engelsmännens beskydd lyckades sedan A. till sin död upprätthålla sin myndighet och fasthöll städse, mera af politisk klokhet än af personlig böjelse, vid förbundet med England. A. egnade sig med nit åt regeringsgöromålen. Hans själfbiografi utkom 1900 i engelsk öfversättning ("The life of Abdur Rahman, amir of Afganistan", 2 bd). Se vidare Afganistan. (L. M. B.) 
<b>Abd-el-kader,</b> berömd arabhöfding, f. 1807 nära Maskara, d. i Damaskus 1883, var yngste sonen i en marbutfamilj, som räknade sina anor från de fatimidiske kaliferna, och utbildades af sin fader, Sidi-el-mahiddin, till präst. På grund af sin stora begåfning och sitt anseende bland landsmännen förföljdes A. af dejen af Alger, som traktade efter hans lif. Han flydde därför till Kairo, där han fullföljde sina studier och först kom i beröring med europeisk kultur. Sedan emellertid fransmännen 1830 intagit Alger och störtat dejen, återvände A. till sitt hemland och blef af flera arabiska stammar vald till emir af Maskara. Såsom sådan ledde han arabernas försvarskamp mot fransmännen 1832-47 med beundransvärd seghet och stor krigisk talang. Ehuru oftast slagen, framträdde han dock åter i spetsen för nya skaror och underlade sig stammarna mellan Maskara och hafvet, öfver hvilket välde, i den mån det omfattade en del af västra Alger med Maskara som hufvudstad, fransmännen efter lidna nederlag måste (1834) erkänna A. som härskare under franske konungens länshöghet. A. förnyade kriget mot fransmännen redan 1835. General Trézel förlorade 28 juni s. å. slaget vid Makta, och i dec. s. å. förstördes Maskara af Algers nye guvernör, marskalk Clauzel, men A. tillfogade general d'Arlanges 25 apr. 1836 ett nederlag vid Tafna, hvilket jämte andra 
page_number=26, index= - Abd-el-kader, berömd arabhöfding  - Abdera, stad på Traciens kust  - Abderit, person, som tänker eller handlar förvändt. Se Abdera.  - Abderitisk. Se Abdera och Abderit.  - Abdest (pers.), namn på muhammedanernas religiösa tvagningar  - Abdikation, afsägelse eller nedläggande af ett ämbete  - Abdikera (se Abdikation), afsäga sig eller nedlägga ett ämbete  - Abdomen. 1. Anat. Buk, isterbuk. Se Buk.  - Abdomen. 2. Zool. Den bakre delen af leddjurens kropp. Se Leddjur.  - Abdominal, hörande till abdomen (se d. o.).  - Abdominal-bihang, zool.  - Abdominales, Bukfeniga, zool.  - Abdominal-fötter, zool.  - Abdominalplethora, blodöfverflöd i underlifvet.  - Abdominal-tyfus, med. Se Tyfoidfeber.  - Abdominoskopi, undersökning af underlifvet.  - Adbon, "tjänare", en af Israels domare  - Abducens, fysiol. Se Hjärnnerver  - Abducera, bortleda  - Abduktion, en muskelverkan  - Abduktor, anat.  - Abd-ul-asis, emir. Se Vahhabiterna.  - Abd-ul-asis, turkisk sultan 
motgångar för fransmännen ledde till en fred i Tafna (30 maj 1837), då det förra området jämte provinserna Oran och Titeri erkändes lyda under A. Öfver sitt sålunda erkända område utöfvade denne en kraftig och reformerande förvaltning. Han underlade sig ock alla stammar i väster och söder om sitt område, ned till öknen. Men 1839 bröt kriget ånyo ut, föranledt i synnerhet af hans landsmäns religiösa fanatism, som A. eggade genom att predika det "heliga kriget" mot de otrogne fransmännen. Med general Bugeauds öfvertagande af befälet fingo fransmännen 1841 afgjordt öfverhand. A. flydde in på marokkanska området. De trupper sultanen af Marokko sände till hans hjälp blefvo slagna (1844) af Bugeaud vid floden Isly, hvarefter fred slöts mellan Frankrike och Marokko. A. utdrefs ur Marokko af sultanen Abd-ar-rahman, som fruktade för sin tron, in på det franska området, hvarest han af general Lamoricière togs till fånga (22 dec. 1847), mot löfte att med sin familj blifva förd i frihet till Egypten eller Syrien. Men franska regeringen uppfyllde icke fördraget, utan höll honom och hans familj i fångenskap ända till 1852, då han frigafs och bosatte sig i Brussa i Mindre Asien. Där vistades han, tills en jordbäfning 1855 föranledde honom att slå sig ned i Damaskus. Åtnjutande en fransk pension af 100,000 francs, tillbragte han där sina dagar i lugn, hvarunder han dock flera gånger besökte Konstantinopel, Paris och London samt företog pilgrimsfärd till Mekka. A. beskyddade de kristne under drusernas svåra förföljelser mot dem 1860. Om hans vetenskapliga begåfning vittnar ett af honom på arabiska författadt verk af religionsfilosofiskt innehåll, <i>Rappel à l'intelligent, avis à l'indifférent</i>, öfversatt på franska af Dugat (1858). Hans söner dels åtnjöto fransk pension, dels trädde de i turkisk tjänst. Litt.: Bellemare, "A., sa vie politique et militaire" (1863), Churchill, "The life of A., written from his own dictation" (1867), och Pichon, "A. 1807-1883" (1899). L. M. B. 
<b>Abdera,</b> stad på Traciens kust, vid floden Nestus, enligt sagan byggd af Herakles till minne af hans älskling Abderus. Var ursprungligen fri stad, kom sedan under Macedoniens välde och slutligen under romarnas. Beryktad för sina invånares enfald (däraf abderit och abderitisk), ehuru män sådana som Demokritos och Protagoras voro födda där. 
<b>Abderit,</b> person, som tänker eller handlar förvändt. Se Abdera. 
<b>Abderitisk.</b> Se Abdera och Abderit. 
<b>Abdest</b> (pers.), namn på muhammedanernas religiösa tvagningar, utan hvilka de dagliga bönerna ej få förrättas. 
<b>Abdikation</b> (af lat. <i>ab</i>, af, och <i>dicare</i> förkunna), afsägelse eller nedläggande af ett ämbete, en värdighet; tronafsägelse. 
<b>Abdikera</b> (se Abdikation), afsäga sig eller nedlägga ett ämbete, en värdighet, särdeles i fråga om regeringsmakt. 
<b>Abdomen</b> (lat.). 1. <i>Anat</i>. Buk, isterbuk. Se Buk. — 2. <i>Zool</i>. Den bakre delen af leddjurens kropp. Se Leddjur. 
<b>Abdominal,</b> hörande till abdomen (se d. o.). 
<b>Abdominal-bihang,</b> <i>zool</i>., de bihang till kroppen, som tillhöra abdominalregionen. Se Buk och  Leddjur. 
<b>Abdominales,</b> Bukfeniga, <i>zool</i>., kallade Linné en inom fiskarnas klass af honom uppställd ordning, som har bukfenorna ställda bakom bröstfenorna. 
<b>Abdominal-fötter,</b> <i>zool</i>., pariga bihang på leddjurens abdominal-segment, hufvudsakligen afsedda att vara rörelseorgan, men ofta förenade med eller till och med förvandlade till respirationsorgan. Så se vi hos tusenfotingarna (<i>Myriapoderna</i>), hos hvilka ännu de särskilda kropps-afdelningarna äro föga olika hvarandra, att de bakre, abdomen motsvarande, segmenten äro liksom de främre försedda med gångfötter. På kräftan och hummern äro de, som bekant, simfötter, af hvilka de främre jämväl tjäna till att fasthålla äggen, tills dessa blifvit utkläckta. Det bakersta (sjätte) paret af dessa abdominal-fötter lägger sig intill det bakersta segmentet af abdomen för att bilda den starka simstjärten. På ett annat kräftdjur, <i>Squilla</i> (italienarnas <i>Canochio</i>), som lefver i Medelhafvet, kan man se, huru dessa ventrala (buksidans) bihang i främre delen af abdomen äro krypfötter eller svaga simfötter och i bakre delen simfötter med vidhängande gälar. På moluckkräftan, <i>Limulus</i>, och våra vanliga gråsuggor äro abdominal-fötterna förvandlade till gälar och till täckskifvor för dessa. (Se Kräftdjur.). I sitt fullt utvecklade tillstånd sakna högre leddjur i allmänhet abdominal-fötter. F. A. S.* 
<b>Abdominalplethora</b> (af lat. <i>abdomen</i>, underlif, och grek. <i>plethore</i>, blodfullhet), blodöfverflöd i underlifvet. 
<b>Abdominal-tyfus,</b> <i>med</i>. Se Tyfoidfeber. 
<b>Abdominoskopi</b> (af lat. <i>abdomen</i>, underlif, och grek. <i>skopein</i>, undersöka), undersökning af underlifvet. 
<b>Abdon</b> (hebr.), "tjänare", en af Israels domare (Domareb. 12: 13). 
<b>Abducens</b> (lat.), <i>fysiol</i>. Se Hjärnnerver. 
<b>Abducera</b> (lat. <i>abducere</i>), bortleda. 
<b>Abduktion</b> (af lat. <i>abducere</i>, bortleda), en muskelverkan i form af ett aflägsnande från kroppens sagittalplan, d. v. s. ett vertikal plan, som delar kroppen i tvenne symmetriska halfvor. Jfr Abduktor. J. E. J-N. 
<b>Abduktor</b> (lat. <i>abductor</i>, afledare), <i>anat</i>., dels hvarje muskel, som drager ett organ från kroppens midtlinje, dels den på muskeln verkande nerven. I motsats härtill menas med <i>adduktor</i> (lat. <i>adductor</i>) hvarje (på extremiteternas innersida belägen) muskel, som drager ett organ <i>till</i> midtlinjen, samt den på sådan muskel verkande nerven. J. E. J-N. 
<b>Abd-ul-asis,</b> emir. Se Vahhabiterna. 
<b>Abd-ul-asis,</b> turkisk sultan, f. 1830, d. 1876, efterträdde sin broder Abd-ul-medjid 1861 och visade snart allvarliga föresatser att slå in på en liberal reformpolitik. Han stadfäste sin broders liberala konstitution, <i>chatt-i-sjerif</i> (se Abd-ul-medjid), nedsatte civillistan från 70 till 12 mill. piaster och förklarade sig vilja inskränka harem med allt dess oväsen. Dessa och andra reformer stötte på hårdt motstånd hos hans folks fördomar och fingo ej någon verklig betydelse. A. hade tvenne inflytelserika liberala rådgifvare i Ali pasja och Fuad pasja. Stor förundran väckte A. genom sin i strid mot landets sed 1867 företagna resa till världsutställningen i Paris samt till England, Tyskland och Österrike. Denna resa stärkte väl hans reformnit, men den slutliga utgången motsvarade icke hans ministrars eller västerlandets förväntningar. Så fick den stora administrativa reform A. efter hemkomsten vidtog (1868) genom att förändra statsrådet 
page_number=27, index= - Abd-ul-asis, turkisk sultan  - Abd-ul-hamid turkiska sultaner. 1. A. I  - Abd-ul-hamid. 2. A. II.  - Abd-ul-kerim, pasja, turkisk general  - Abd-ul-lah ibn Seijid-Muhammed, kalif  - Abd-ul-latif (Abd al-latif), arabisk författare  - Abd-ul-medjid, turkisk sultan 
till ett slags rådgifvande församling af 34 muhammedaner och 16 kristna inga viktigare följder. Inre och yttre förvecklingar af allvarlig art upptogo hans tid. Upproret på Kreta (1867-69), som Grekland understödde, ledde visserligen till ett för Turkiet fördelaktigt slut. Sedan 1871 såväl Ali pasja som Fuad pasja aflidit, hemföll A. alltmer under ryskt inflytande. Den nye storvesiren, Mahmud Nedim pasja, rättade sig efter lynnet hos sultanen, hvilken öfvergaf sina forna reformplaner och i stället sysselsatte sig med att ändra tronföljden till förmån för sin son i strid mot den muhammedanska tronföljdsordningen. Egyptens själfständighetssträfvanden kröntes med framgång 1873, då kediven begagnade sig af sultanens penningeförlägenhet och vann i det närmaste suverän härskaremakt. En växande förvirring i Turkiets sociala och finansiella förhållanden, statsbankrutten 1875 och de s. å. genom ryska agitationer framkallade resningarna i Bosnien, Herzegovina och Bulgarien gåfvo omsider bland folket anledning till ett missnöje, som ledde till "softa-upproret" i Konstantinopel 11 maj 1876, då A. måste låta Mahmud falla. Natten 29-30 maj tvangs A. af de nye maktinnehafvarna, med Midhat pasja i spetsen, att abdikera och blef på deras befallning mördad 4 juni. Jfr Turkiet. Litt.: Millingen, "La Turquie sous le règne d'A." (Brux. 1868). L. M. B. 
<b>Abd-ul-hamid</b> turkiska sultaner. - 1. A. I, sultan 1774-89, f. 1725, var karaktärssvag och inbilsk. Det turkiska riket, som under denne regent befann sig i ett tillstånd af både inre och yttre svaghet, nödgades, efter ett redan före A:s tronbestigning påbörjadt olyckligt krig mot Ryssland, sluta freden i Kutsjuk-Kainardji 1774, hvari han afträdde en betydlig del af Turkiets besittningar vid Svarta hafvet. Sedan A. med framgång bekämpat åtskilliga uppror i rikets aflägsnare provinser, invecklades han mot slutet af sin regering i ett nytt krig med Ryssland, hvarunder han afled, 1789. 
2. A. II, f. 22 sept. 1842, andre son af sultan Abd-ul-medjid, efterträdde 31 aug. 1876 sin äldre broder, Murad V, hvilken såsom vansinnig afsattes. Han stod i början under den reformvänlige Midhat pasjas inflytande och styrde efter dennes fall (febr. 1877) utan egentlig hållning och under allsmäktiga gunstlingars, t. ex. Mahmud Damads, inflytande. Däraf följde under ryska kriget 1877-78 ständiga ombyten af befälhafvare och ändringar i krigsplanerna och efter dess olyckliga utgång täta ministerombyten. Genom en utomordentlig kraftansträngning satte A. sig efter en tid själf in i ärendena och tog regeringen i egen hand samt befriade sig alltmera från gunstlingarnas inflytande. A. inkallade tyska ämbetsmän, med hvilkas hjälp han genomförde (1881) en finansreform, som nedsatte statsskulden; genom tyska officerare lät han utarbeta en ny militärlag, som trädde i kraft 1887. A. har bemödat sig om en europeisk fredspolitik och har lyckats höja sin prestige. Han lefver strängt innesluten i sitt palats och har ånyo blifvit mera beroende af sin omgifning, hvarom i synnerhet grymheterna i Armenien 1894 vittnade. Se vidare Turkiet. Jfr Frémont, "A. et son règne" (1895), Hecquard, "La Turquie sous A. II" (Brux. 1900), och B. Stern, "A. II" (Bud. 1901). (L. M. B.) 
<b>Abd-ul-kerim,</b> pasja, turkisk general, f. 1807, genomgick militärlärokursen i Wien och blef 1850 general. Han var kommenderande general under Krimkriget och under Kreta-upproret 1867-68. Sedermera, delvis som krigsminister, reorganiserade A. förtjänstfullt armén genom en reguljär reserv, ny beväpning, europeiskt affattade reglementen m. m. samt upprättade ett landtvärn och krigsskolor. Såsom serdar-i-ekrem (öfverbefälhafvare) i Serbien 1876 visade han den slapphet, som ytterligare framträdde i hans befäl öfver Donau-armén i rysk-turkiska kriget 1877, hvarigenom ryssarna kunde gå öfver Donau och framrycka vidare. A. förvisades då till Lesbos och dog där 1885. (L. M. B.) 
<b>Abd-ul-lah ibn Seijid-Muhammed,</b> kalif, f. 1846 i sydvästra Darfur, son till en dervischpräst af baggara-stammen, slöt sig till den af "madhin" Muhammed Ahmed ledda religiöst politiska rörelsen i Sudan och blef efter dennes död (1885) hans efterträdare som mahdi och kalif. Liksom sin företrädare förde han i Omdurman en grymt despotisk regering, bekämpade 1886-89 med framgång abessinierna, men tillbakaslogs 1893 af italienarna och vågade ej framtränga norrut mot Egypten. En engelsk-egyptisk härstyrka under Kitchener återtog 1896 provinsen Dongola och 1897 Berber samt tillfogade 2 sept. 1898 mahdin det afgörande nederlaget vid Omdurman. A. samlade ånyo i Kordofan sina skaror, men besegrades i grund 24 nov. 1899 vid Om Debrikat af sir Reginald Wingate och stupade själf i slaget. Jfr Mahdi. 
<b>Abd-ul-latif</b> (Abd al-latif), arabisk författare, f. 1160 i Bagdad, d. 1231, efterlämnade en massa skrifter i teologi, juridik, filologi och i synnerhet medicin. Hans arbete öfver Egypten utgafs af White på arabiska och latin ("Abdollatiphi historiæ Ægypti compendium", Oxford, 1800) och i förtjänstfull bearbetning af Silvestre de Sacy ("Relation de l'Égypte", 1810). 
<b>Abd-ul-medjid,</b> turkisk sultan, f. 1823, d. 1861, efterträdde 1839 sin fader, Mahmud II, midt under det att riket efter den turkiska härens upplösning vid Nisib, där Egyptens pasja, Mehemed Ali, segrade, befann sig i så kritiskt läge, att den unge sultanen kunde vänta sig bli angripen i sin egen hufvudstad. De europeiska makterna räddade emellertid riket. A. lät städse leda sig af sin moder (d. 1853) och sin europeiskt bildade storvesir Resjid pasja, hvilka 1839 läto honom utfärda den liberala konstitutionen <i>chatt-i-sjerif</i>, hvarigenom hans faders politik fortsattes. 1850 vann A. ett stort erkännande från hela Europa för sin fasta vägran att efterkomma Österrikes och Rysslands kraf att utlämna ungerska och polska flyktingar. 1856 utfärdade A. en ny grundlag, <i>chatt-i-humajun</i>, som skulle ombilda Turkiet i västerländsk mening. Till det yttre hade hans makt vuxit, ty Egypten, Tripolis och Tunis lofvade Turkiet lydnad och imamen af Maskat fogade sig under dess öfverhöghet. A. tog så godt som ingen personlig del i 
page_number=28, index= - Abd-ul-medjid, turkisk sultan  - Abd-ul-mumin (Abd al-mumin), grundläggare af almohadernas dynasti, sultan i Marokko  - Abd-ul-vahhab (Abd al-vahhab), stiftare av vahhabiternas sekt, f. 1691, d. 1787  - Abd-ur-rhaman. Se Abd-ar-rahman  - A'Beckett, engelska skriftställare. Gilberg Abbot A.  - A'Beckett. Gilbert Arthur A. och Arthur William A.  - Abeele, Peter van  - Abegg, Julius Friedrich Heinrich  - Abeilard. Se Abailard  - Abeille, Johann Christian Ludwig  - Abekås (Abbekås), stort fiskeläge i Skifarps socken  - Abel, Adams andre son  - Abel, konung i Danmark  - Abel, Karl Friedrich  - Abel, Josef  - Abel, Karl von  - Abel, Niels Henrik 
reformsträfvandena, ännu mindre i Krimkrigets för Turkiet lyckliga slut. Han var en godmodig, men kraftlös man, hemfallen åt sinnliga njutningar och slöseri, och harems-oväsendet hade fördärfliga följder för rikets finanser. Jfr Turkiet. (L. M. B.) 
<b>Abd-ul-mumin</b> (Abd al-mumin), grundläggare af almohadernas dynasti, sultan i Marokko, f. 1094, var redan vid 18 års ålder en älsklingslärjunge till almohadsektens stiftare, Ibn Tumart. Han företog åtskilliga eröfringståg i norra och västra Afrika, hvarunder han särskildt vände sina vapen mot almoravidernas dynasti. Efter mångåriga strider eröfrades Marokko fullständigt 1146, men kampen fortsattes i Spanien. A. stod just i begrepp att med en stor här draga till detta land, då han dog, 1163. Hans rike sträckte sig då öfver nordvästra och norra Afrika ända till Barka samt öfver en betydlig del af Spanien. 
<b>Abd-ul-vahhab</b> (Abd al-vahhab), stiftare af vahhabiternas sekt, f. 1691, d. 1787. 
<b>Abd-ur-rhaman.</b> Se Abd-ar-rahman. 
<b>A'Beckett</b> [*be'kit], engelska skriftställare. - Gilbert Abbott A., f. 1811, d. 1856, polisdomare i London, var framstående som dramaturg samt en af de förste och förnämste medarbetarna i skämttidningen "Punch". Hans söner Gilbert Arthur A., f. 1837, d. 1891, och Arthur William A., f. 1840, äro likaledes framstående som dramatiska författare. Den sistnämnde har äfven utgifvit romaner och varit en omtyckt medarbetare i "Punch". 
<b>Abeele</b> [abele], Peter van, holländsk stämpel-skärare, verksam 1622-77. Hans "denkmünze" (minnespenningar) berömmas som de bästa på sin tid. Sådana med Karl X Gustafs bröstbild från 1658 hafva föranledt antagande att A. varit i Sverige. 
<b>Abegg,</b> Julius Friedrich Heinrich, tysk rättslärd, f. 1796 i Erlangen, blef jur. professor i Königsberg 1821 och i Breslau 1826. Död 1868. A:s skrifter behandla straffrätten i hela dess omfattning: <i>Untersuchungen aus dem gebiete der strafrechtswissenschaft</i> (1830), <i>Die verschiedenen strafrechtstheorien</i> (1835), <i>Lehrbuch der strafrechtswissenschaft</i> (1836) m. fl, 
<b>Abeilard.</b> Se Abailard. 
<b>Abeille</b> [abe'j], Johann Christian Ludwig, tysk pianist, orgelspelare och tonsättare, f. 1761, d. 1838, var från 1782 medlem af hofkapellet i Stuttgart och efterträdde Zumsteeg såsom konsertmästare. Hans kompositioner utgöras af operor, kammarmusik och sånger, af hvilka en del ännu sjunges i skolorna. A. L. 
<b>Abekås</b> (Abbekås), stort fiskeläge i Skifarps socken, Vemmenhögs härad, Malmöhus län. Det har en utmärkt, under 1880-talet för en kostnad af 45,000 kr. iståndsatt hamn af 2,5-3 m. djup. Omkr. 300 inv. A. var redan på 1500-talet omtaladt som en betydande ort. 
<b>Abel</b> (hebr. <i>Hebel</i>, Septuagintas <i>Abel</i>), Adams andre son, en from herde, hvilken blef ihjälslagen af sin äldre broder, Kain. Den bibliska berättelsen om hans död (1 Mos. 4 kap.) har blifvit poetiskt behandlad af Gessner, Byron, Paludan-Müller m. fl. E. S-E. 
<b>Abel,</b> konung i Danmark 1250-52, Valdemar Seirs näst äldste son med Berengaria, f. 1218. blef 1232 utnämnd till hertig i Sönderjylland och öfvertog sitt län 1237 samt gifte sig med Mechtild, dotter till grefve Adolf IV af Holstein. Strax efter faderns död (1241) kom han i tvist med sin äldre broder, konung Erik Plogpenning, och brytningen blef än svårare, då han 1246 tog sina svågrar, de holsteinske grefvarna, i försvar mot brodern. Efter en ny kamp 1250 nödgades han underkasta sig, men då Erik kort därefter förtroendefullt besökte honom på hans borg i Slien, blef Erik tagen till fånga och öfverlämnad till en personlig afundsman, som lät mörda honom. A. blef strax därefter vald till konung och krönt, sedan han tillsammans med 24 adelsmän aflagt ed på att han vore oskyldig till mordet; dock straffade han aldrig upphofsmännen därtill. Han torde hafva varit den dugligaste af de tre bröderna, åvägabragte hastigt fred och ro i riket samt utfärdade 1251 en förträfflig lag i detta syfte. Likaledes sträfvade han att främja handeln, mest dock genom att gynna hansestäderna. Den 30 juni 1252 stupade han under ett tåg mot nordfriserna. Enligt folktron spökar han som "den vilda jakten" till straff för brodermordet. Kronan öfvergick till hans yngre broder Kristoffer, men hans ätt härskade till 1375 som hertigar, i ständig fejd med länsherren, den danske konungen. Hans änka gifte sig 1261 med Birger Jarl i Sverige och dog 1288. - Abels förhållande till brodern är ämne för Öhlenschlägers sorgespel "Erik og Abel". E. EBG. 
<b>Abel,</b> Karl Friedrich, tysk tonsättare och virtuos, f. 1725 i Köthen, där hans fader var gambist, var lärjunge af J. S. Bach och hade sedan anställning under Hasse vid hofkapellet i Dresden. Oenig med Hasse, begaf sig den orolige och njutningslystne virtuosen på konstresor och fick slutligen anställning i London, där han dog 1787. A. var den siste virtuosen på viola di gamba. Han efterlämnade ock värdefulla tonsaker: konserter, stråkkvartetter, sonater m. m. A. L. 
<b>Abel,</b> Josef, tysk historiemålare, f. 1768 i Aschach, d. 1818 i Wien, påverkades i hög grad af den ideala åsikt inom konsten, som i 19:de årh:s början dref så många konstnärer öfver till studiet af antika ämnen. Bland hans bästa taflor må nämnas: <i>Antigone</i>, knäböjande vid sin broders lik; <i>Cato</i>, då han ögonblicket före sitt själfmord låter slafven räcka sig svärdet; <i>Den fjättrade Prometheus; Sokrates</i>. A. gjorde sig dock mera känd genom sina förträffliga raderingar. (G-G N.) 
<b>Abel,</b> Karl von, bajersk statsman, f. 1788, d. 1859, var 1833-34 medlem af det grekiska regentskapet undrer konung Ottos första tid och blef 1837 bajersk inrikesminister. A., som i början af sin politiska bana visat sig frisinnad, framkallade snart en häftig opposition inom och utom riksdagen genom sina starkt utpräglade ultramontana och absolutistiska tänkesätt. Han afskedades jämte de öfrige ministrarna år 1847 för det han vägrat kontrasignera förläningen af infödingsrätt åt Lola Montez, konung Ludvigs älskarinna. Han var sedan sändebud i Turin till 1850. 
<b>Abel,</b> Niels Henrik, norsk matematiker, föddes 5 aug. 1802 i Findö, Kristianssands stift, där fadern var präst. Han uppväxte under mycket sorgliga förhållanden, i ett hem, där modern och genom hennes inflytande sannolikt äfven fadern fallit offer för dryckenskapens last. Vid tretton års ålder fick han, som fattig ämbetsmannason, friplats vid Kristiania katedralskola, och vid sexton års ålder erhöll 
page_number=29, index= - Abel, Niels Henrik  - Abel, Heinrich Friedrich Otto  - Abel, sir Frederick  - Abélard. Se Abailard  - Abel de Pujol, Alexandre Denis 
han där till lärare i matematik den då endast tjugutreårige B. M. Holmboe, som för honom blef en förträfflig vägledare. 1821 blef han student. Redan dessförinnan hade han ej allenast genomgått flere af Eulers matematiska arbeten, utan äfven själf försökt sig på lösningar af de allra svåraste matematiska problem. 
Tack vare understöd af åtskilliga universitets-professorer kunde A. vid universitetet, som likväl i matematik ej hade någonting att lära honom, egna sig åt sina matematiska spekulationer. 1823 offentliggjorde han sina första afhandlingar, i "Magazin for naturvidenskaberne". För att främja hans studier beviljade norska staten honom först ett anslag för två år af 200 spd. (800 kr.) årligen och sedan, då han redan utgifvit ett af sina epokgörande verk, ett tvåårigt resestipendium af 600 spd. (2,400 kr.) om året. Han företog nu 1825 en resa till Tyskland, Österrike, Nord-Italien, Schweiz och Paris samt inledde öfverallt personlig bekantskap med dåtidens främste matematiker. Samtidigt skref han på franska en stor del af sina berömda afhandlingar, hvilka på tyska offentliggjordes i Crelles "Journal für reine und angewandte mathematik". Men pengarna togo slut. Året 1827, efter hemkomsten, tillbragte A. under många svårigheter att uppehålla existensen. Det blef en ljusning i början af följande år, då han kallades till docent vid universitetet i Kristiania och till följd af prof. Hansteens vetenskapliga resa till Sibirien förordnades att förestå professuren i matematik. Kort därefter öppnades för honom de största utsikter till en professur vid universitetet i Berlin, och medlemmar af Franska institutet sökte genom sitt inflytande bereda honom en plats vid Vetenskapsakademien i Stockholm. Fattigdom och därmed följande vanvård af hans ursprungligen allt annat än starka hälsa hade emellertid ytterligare försvagat denna. Efter att under julen 1828 ha ådragit sig en förkylning, fick han lungsot och dog 6 apr. 1829 i Froland vid Arendal, endast tjugusex år gammal. Ett år efter hans död tillerkände Franska institutet ett pris af 3,000 fr. (omkr. 2,150 kr.) åt ett af hans arbeten. Hans samlade skrifter utgåfvos 1839 af Holmboe på offentlig bekostnad. En ny tillökad upplaga utgafs 1878-81. äfven på offentlig bekostnad, af L. Sylow och S. Lie. 
Hur högt än A. skattades af sina samtida, både som personlighet och som matematiskt geni, torde likväl ingen mer än Gauss ha ens tillnärmelsevis insett betydenheten af hans matematiska upptäckter. Numera betraktas han som ett af de största snillen, som uppträdt på de exakta vetenskapernas område, och anses jämförlig med Archimedes, Newton och Gauss. Med sitt snille förenade han en barnslig naivitet, något som framgår i synnerhet af hans bref. Ett bland de viktigaste resultaten af hans snillrika forskningar är hans bevis, att allmänna ekvationer af 5:te och högre grader icke kunna lösas genom rotutdragningar, genom hvilket arbete han lade grunden till den egentliga algebrans senare utveckling. Ett annat af hans grundläggande verk är teorien för de elliptiska funktionerna, hvars alla hufvudsatser äro af honom framställda. Hans sista matematiska storverk, som "med sin stränga afslutning och sin vida omfattning torde vara det högsta och djupaste, hvartill matematiken hunnit", var det abelska additionsteoremet, en sats om integraler öfver algebraiska funktioner, hvilken bildar grundvalen till teorien för dessa s. k. abelska integraler samt de däraf härledda abelska funktionerna. År 1902 firades minnet af A. genom en storartad sekularfest i Kristiania, och i samband härmed utgafs som del af "Acta Mathematica" en festskrift, innehållande uppsatser af de främste lefvande matematiker, hvilka uppsatser alla utgöra direkt fortsättning af något arbete af A. 1893 stiftade Oskar II till hans ära ett pris, som i form af en guldmedalj af 1,000 kr. värde skall utdelas hvart femte år, utan hänsyn till nationalitet, för framstående arbete inom den rena matematiken. Se vidare C. A. Bjerknes, "N. H. Abel. En skildring af hans liv og videnskabelige virksomhed" (1880, utförligare fransk uppl. 1885), en på grund af stortingsbeslut utgifven "Festskrift ved hundredaarsjubileet" (1902) och G. Mittag-Leffler, "Niels Henrik Abel" (i "Ord och bild" 1903). (M. L.) 
<b>Abel,</b> Heinrich Friedrich Otto, tysk historieskrifvare, f. 1824 i Reichenbach i Würtemberg, d. 1854 som docent i Bonn, uppvisade i skriften <i>Makedonien vor könig Philipp</i> (1847) macedoniernas helleniska härstamning, inlade äfven förtjänst genom <i>Die deutschen personennamm</i> (1853; 2:a uppl. 1889) och <i>Die legende vom heiligen Johann von Nepomuk</i> (1855; se därom Johan af Nepomuk) samt förberedde ett stort verk öfver kejsar Fredrik II, hvartill <i>König Philipp der hohenstaufe</i> (1852) och fragmentet <i>Kaiser Otto IV und könig Friedrich II</i> (1856) voro särdeles vackra begynnelser. 
<b>Abel,</b> sir Frederick, engelsk kemist, en af den moderna sprängämnesteknikens grundläggare, f. 1827 i London, d. 1902, blef 1851 professor vid krigsakademien i Woolwich och 1854 det engelska krigsdepartementets sprängämneskemist, hvilken befattning han bibehöll till 1888. Han utnämndes till baronet 1893. A. uppfann på 1860-talet den ännu använda fabrikations- och reningsmetoden för bomullskrutet, hvarigenom detsamma ernådde sådan hållbarhet, att det blef användbart såsom sprängämne för krigsbruk. Han utförde vidare tillsammans med sir Andrew Noble 1874-80 ytterst noggranna och vidtomfattande undersökningar om förloppet vid svartkrutets förbränning i eldvapen och de därvid bildade produkterna, hvarigenom en säker grundval lades för de artilleristiska beräkningarna. Tillsammans med prof. Dewar har A. uttagit patent på det af engelska staten använda röksvaga krutet kordit. E. S-M. 
<b>Abélard.</b> Se Abailard. 
<b>Abel de Pujol</b> [abe'll d* py*å'll], Alexandre Denis, fransk historiemålare, f. i Valenciennes 1787, d. i Paris 1861, studerade först under Davids ledning och sedermera i Rom, där han så ifrigt egnade sig åt antikens studium, att till och med hans religiösa figurer blefvo hållna i starkt antikiserande stil. Hans arbeten bära prägel mera af energisk flit än af stor talang. Hans stora målningar, af hvilka de flesta äro religiösa, finnas i kyrkor och museer dels i Paris, 
Tryckt den 22/4 03 
1 b. 2 
page_number=30, index= - Abel de Pujol, Alexandre Denis  - Abelia R. Br., bot. Se Linnæa  - Abelianer. Se Abeliter  - Abelin, eg. Abele (lat. Abelinus), Johan Philipp  - Abelin, svensk släkt. 1. Hjalmar August A.  - Abelin. 2. Gustaf Rudolf A.  - Abelin. 3. Rudolf A.  - Abeliter (äfven Abelonier, Abelianer och Abeloniter). 1. Kristen sekt  - 2. Abeliter kallades i midten af 18:de årh. ett ordenssällskap (Abels-orden)  - Abella (no Avella vecchia), fordom stad i Kampanien  - Abellinum. Se Avellino 2  - Abelmoschus, bot. 
dels i franska provinsstäder. Bland de mera berömda må nämnas: <i>Britannicus' död</i> (1814, i Dijon), den <i>Hel. Stefan</i> (1817, i S:t Etienne, Paris), <i>Cæsar på väg till senaten</i> (1819) samt <i>Marias begrafning</i> (s. å., i Notre Dame, Paris). I sina försök att gifva nytt lif åt freskomåleriet (t. ex. i S:t Rochuskapellet i S:t Sulpice. Paris) var han mindre lycklig. (G-G N.) 
<b>Abelia</b> R. Br., <i>bot.</i> Se Linnæa. 
<b>Abelianer.</b> Se Abeliter. 
<b>Abelin,</b> eg. Abele (lat. <i>Abelinus</i>), Johan Philipp, tysk skriftställare, bördig från Strassburg, omtalas på 1620-talet som gymnasieadjunkt i Frankfurt, från hvilken befattning han afskedades 1630. Från våren 1628 till hösten 1634 redigerade han de historiskt politiska halfårsberättelser, som till den stora Frankfurt-mässan plägade utkomma dels utan fortlöpande titel på tyska, dels på latin under titeln <i>Mercurius gallo-belgicus.</i> Mest bekant är A. som författare eller rättare sagdt kompilator af de båda första delarna af tidskrönikan <i>Theatrum Europæum</i> (se d. o.). A. dog i Frankfurt 12 sept. 1634. På G. Droysens auktoritet har han ansetts som författare till två andra för Sveriges historia viktiga arbeten, <i>Arma suecica</i> (se d. o.) och <i>Inventarium Sueciæ</i> (jfr G. Droysen, "Arlanibæus, Godofredus, Abelinus sive scriptorum de Gustavi Adolphi expeditione princeps", 1864), men grundlösheten af denna hypotes har uppvisats af Frieda Gallati i "'Der königlich schwedische in Teutschland geführte krieg' des Bogislaus Philipp von Chemnitz und seine quellen" (1902).                                            V. S-G. 
<b>Abelin,</b> svensk släkt, hvars äldste kände medlem är Matts Hansson Mariager, kyrkoherde i Asarum. Från dennes son Hans Matsson A., kyrkoherde i Karlshamn (d. 1686), härstammar den ännu lefvande ättegrenen. 
1. Hjalmar August A., läkare, född i Linköping 22 maj 1817, blef 1846 med. licentiat i Uppsala och 1847 kir. magister vid Karolinska institutet i Stockholm. Efter en sjökommendering till Godahopps-udden blef han s. å. amanuens vid kliniken å Allmänna barnhuset i Stockholm. A. egnade sig därefter hufvudsakligen åt studiet af barnsjukdomar och barnvård och företog för detta ändamål flere utländska resor. Han blef 1856 öfverläkare vid Allmänna barnhuset och 1858 tillika professor i pediatrik vid Karolinska institutet samt valdes 1866 till ledamot af Vetenskaps-akademien. I flere tidskrifter meddelade han sina iakttagelser i pediatrik och utgaf särskildt en förtjänstfull skrift <i>Om vården af barn under de första lefnadsåren</i> (1874), ett ämne, för hvilket han äfven genom offentliga föredrag sökte utbreda intresse. Han tog 1882 afsked från sina befattningar och dog i Stockholm 13 sept. 1893. 
2. Gustaf Rudolf A., den föregåendes broder, militär, född i Linköping 17 maj 1819, utnämndes 1839 till underlöjtnant vid Närkes regemente, där han blef kapten 1855. År 1862 befordrades han till öfverstelöjtnant vid Södra skånska infanteriregementet. Under de följande åren arbetade han som ledamot i flere kommittéer, bl. a. i den, som tillsattes för afgifvande af förslag till bakladdningsgevär för armén. 1867 förflyttades han till öfverste och chef för Norra skånska infanteriregementet, men redan s. å. utnämndes han till generalmajor i armén samt kallades till statsråd och chef för landtförsvarsdepartementet. På grund af 1867 års riksdags anhållan, att ett förslag till härordning måtte uppgöras på en sådan grund, "att svenska armén skulle bestå af stam, innefattande befäl och trupp, samt beväring", utarbetade A. ett sådant till 1869 års riksdag, men det vann ej riksdagens bifall. Han framlade därefter för lagtima riksdagen 1870 samt för lag- och urtima riksdagarna 1871 olika modifikationer af sitt första förslag, men ej heller någon af dessa blef i sin helhet antagen af båda kamrarna. Däremot bifölls på lagtima riksdagen 1871 det viktigaste af hvad som det för samma riksdag framlagda förslaget innehöll rörande artilleriets och fortifikationstruppernas organisation. Efter urtima riksdagens beslut utnämndes A. till generallöjtnant och återgick till chefskapet för Norra skånska infanteriregementet. 1872-87 var han generalbefälhafvare i andra militärdistriktet och deltog 1874-75 i kommittén för uppgörande af förslag till öfvergång till ny härordning. A. var 1871-98 ledamot af Första kammaren för Östergötlands län och satt därunder i försvarsutskottet 1875, 1877, 1878 och 1883 samt var 1895 ledamot af hemliga utskottet. 1900 tog han afsked ur krigstjänsten. Sedan 1867 är A. led. af Krigsv. akad. 
3. Rudolf A., den föregåendes son, trädgårdsodlare, f. 30 maj 1864 i Malmö, student 1884, utbildade sig vid Rosenborgs slottsträdgård i Danmark till hortikultör och anlade å Norrviken, innerst vid Bråviken, en ekonomiträdgård samt hade därstädes 1889-96 en kvinnlig trädgårdsskola, hvilken snart utvecklades till samskola. Under A:s ledning fortgår nu en dylik vid Adelsnäs. Genom Norrvikens trädgårdsanläggningar har han blifvit banbrytande för en rationell fruktodling i Sverige, och äfven genom föredrag i olika landsdelar har han energiskt verkat för sina åsikters spridning. Norrviken är nu en af de största och yppersta fruktodlingar i Norden. Med sina mönstersamlingar af jättefrukter vann A. guldmedalj och danskarnas hederspris vid nordiska utställningen i Malmö 1900 och högsta priset vid världsutställningen i Paris s. å. A. har ifrat äfven för den naturförskönande sidan af trädgårdskonsten. Skr.: <i>Fruktodlingsfrågan 1899</i> (1900), <i>Den mindre trädgården. En bok för täppan och torpet</i> (två uppl. 1902), <i>Om frukt och fruktträdsodling</i> (s. å.), <i>Villaträdgården</i> (1903) m. fl. 
<b>Abeliter</b> (äfven Abelonier, Abelianer och Abeloniter). 1. Kristen (troligen gnostisk) sekt i trakten af Hippo Regius i norra Afrika, omnämnd af Augustinus ("De hæresibus". 87), men utdöd före hans tid. Den bestod af män och kvinnor, som för att ej fortplanta arfsynden i världen ingingo blott andliga äktenskap. De ville däruti likna Adams son Abel, som de antogo hafva lefvat så, då ingen afkomma tillägges honom i bibeln. Orden uppehölls därigenom att barn upptogos och uppfostrades i dess grundsatser. - 2. Abeliter kallades i midten af 18:de årh. ett ordenssällskap (Abels-orden) i Greifswald. Dess medlemmar förpliktade sig att likna Abel i redlighet och uppriktighet samt begagnade sig liksom frimurarna af hemliga tecken och symboler. De framlade sina åsikter i skriften "Der abelit" (1746).                                            (J. HDR.) 
<b>Abella</b> (nu Avella vecchia), fordom stad i Kampanien. Om den s. k. <i>cippus abellanus</i> se Oskiska språket. 
<b>Abellinum.</b> Se Avellino 2. 
<b>Abelmoschus,</b> <i>bot.</i>, växtsläkte af nat. fam. <i>Malvaceæ,</i> hvaraf <i>A. esculentus</i> odlas i varmare länder  
page_number=31, index= - Abelmoschus, bot.  - Abelonier, Abeloniter. Se Abeliter  - Abels apparat, för undersökning af eldfarliga oljor. Se Bergolja  - Abels-orden. Se Abeliter 2  - Abekaniks, en nu nästan utdöd nordamerikansk indianstam  - Abendberg, berg i Schweiz  - A bene placito, it., mus.  - Aben-Esra, judisk lärd. Se Ibn-Esra  - Abensberg, liten stad i Nieder-Baiern  - Abenserragerna, högättad morisk familj  - Abeokuta, stad i Afrika. Se Abbeokuta  - Aber, keltiskt ord  - Aber (ty.), men (prep.); fig. invändning, hinder  - Aberayron, hamnstad i Wales  - Aberbrothock eller Arbroath, hamnstad i Skottland  - Aberconway. Se Conway  - Abercorn, adelstitel för en gren af den skotska ätten Hamilton (se d. o.)  - Abercrombie, John  - Abercromby. 1. Sir Ralph A.  - Abercromby. 2. James A.  - Aberdare, stad i engelska grefsk. Glamorgan (Wales)  - Aberdare, Henry Austin Bruce  - Aberdare-bergen, Lord Aberdare range  - Aberdeen. 1. Grefskap på Skottlands östra kust  - Aberdeen. 2. Hufvudstad i grefskapet  - Aberdeen, George Hamilton Gordon, earl of A. 
för de unga frukternas (okra l. gombo) skull och <i>A. moschatus</i> lämnar de fordom såsom medel mot kramp och ormbett prisade bisamfröna, <i>Semina abelmoschi</i> l. <i>Grana moschata</i>.                 A-N. (G. L-M.) 
<b>Abelonier,</b> Abeloniter. Se Abeliter. 
<b>Abels apparat,</b> för undersökning af eldfarliga oljor. Se Bergolja. 
<b>Abels-orden.</b> Se Abeliter 2. 
<b>Abenakis,</b> en nu nästan utdöd nordamerikansk indianstam, hvars jaktmarker sträckte sig söder om Lawrence-floden, från trakten af Montreal österut. 
<b>Abendberg,</b> berg i Schweiz, kantonen Bern, berömdt för sin natursköna utsikt. Förr fanns där idiotanstalt, nu luftkurort. 
<b>A bene placito</b> [platjitå], it., <i>mus.</i>, efter godtycke (i afs. på tempobehandling). Jfr A piacere. 
<b>Aben-Esra,</b> judisk lärd. Se Ibn-Esra. 
<b>Abensberg,</b> liten stad i Nieder-Baiern, vid floden Abens, 30 km. s. v. om Regensburg, jämte omnejd 20 apr. 1809 skådeplats för väldiga strider mellan fransmännen och österrikarna, hvilka blefvo öfverraskade och kastade tillbaka, hvarigenom Napoleon I:s segertåg inleddes.                                              C. O. N. 
<b>Abenserragerna,</b> högättad morisk familj i konungariket Granada i Spanien, så kallad efter en medlem af familjen, Jusuf-ben-Zerrag, som var konung Muhammed VII:s förtroendeman. De äro bekanta för sin tragiska undergång, i det att de af konung Abu Hassan (omkr. 1480), som jämte en annan förnäm morisk familj, segrierna, låg i fejder med dem, lockades in i Alhambra och där nedgjordes i ett stort blodbad, hvarifrån dock några få undkommo. Detta tragiska öde, som utgör motivet i Chateaubriands berömda roman "Les aventures du dernier des abencérages", är ej historiskt bevisligt. Däremot vet man med säkerhet, att abenserragerna spelade en betydlig politisk och militärisk roll under Muhammed VII:s strider om tronen under 1400-talets förra hälft.                                             (L. M. B.) 
<b>Abeokuta,</b> stad i Afrika. Se Abbeokuta. 
<b>Aber</b> [äber], keltiskt ord. ofta förekommande i ortnamn (se nedan), där det betecknar tvenne vattens sammanflöde. 
<b>Aber</b> (ty.), men (prep.); <i>fig.</i>, invändning, hinder. 
<b>Aberayron</b> [äbəre'ərən]. hamnstad i Wales, Cardiganshire, vid Cardigan-bukten. 
<b>Aberbrothock</b> [äbəbrətha'k] eller Arbroath [ābrō'th], hamnstad i Skottland, vid Nordsjön, i Forfarshire, uppkallad efter floden Brothock. Skeppsbyggerier, liflig handel, linspinnerier. I närheten ett präktigt fyrtorn, Bell Rock. 
<b>Aberconway</b> [äbekånwei]. Se Conway. 
<b>Abercorn</b> [äbekån]. adelstitel (baron, earl, markis, hertig af A.) för en gren af den skotska ätten Hamilton (se d. o.). 
<b>Abercrombie</b> [äbekråmbi], John, engelsk läkare, f. 1781, d. 1844, praktiserande i Edinburgh. Hans <i>Pathological and practical researches on diseases of the brain and spinal cord</i> (1828) räknas bland nervpatologiens grundläggande verk. 
<b>Abercromby</b> [äbekråmbi]. 1. Sir Ralph A., en af Englands tappraste generaler, f. 1734 af en gammal skotsk ätt, d. 1801. Han kämpade 1793-95 med utmärkelse under hertigen af York i Holland, stred 1795-97 med framgång mot fransmännen i Västindien, förde under det kritiska året 1798 kommandot på Irland och utmärkte sig 1799 åter i Holland under hertigens af York olyckliga fälttåg därstädes. A. blef 1800 öfverbefälhafvare för de trupper, som sändes mot den franska hären i Egypten och vann år 1801 slaget vid Alexandria; men af ett sår, som han fick i denna strid, afled han några dagar därefter. Hans verksamhet för officersutbildningens och disciplinens förbättring har förskaffat honom ett namn bland den brittiska härens mest framstående organisatörer. 
2. James A., den förres son, sakförare, f. 1776, d. 1858, inträdde 1807 i parlamentet såsom whig, var 1827-28 generalauditör ("judge-advocate-general") under Cannings ministär och 1834 såsom myntdirektör medlem af första Melbourneministären. A. var 1835-39 talman i underhuset och upphöjdes vid sin afgång till peer som baron Dunfermline. 
<b>Aberdare</b> [äbəde'ə], stad i engelska grefsk. Glamorgan (Wales), vid öfre Cynon, biflod till Taff. Kol- och järngrufvor, järnverk. 
<b>Aberdare</b> [äbəde'ə], Henry Austin Bruce, baron A., engelsk politiker, f. 1815, d. 1895, var medlem af Gladstones kabinett 1868-74, först såsom inrikesminister och sedan 1873, då han upphöjdes till baron A. (hette förut Bruce), såsom president i hemliga rådet (<i>privy council</i>). A. verkade med ifver för befordrandet af Englands handelsintressen i Väst-Afrika, grundade jämte Sir George Goldie i detta syfte National African Company, som 1886 fick kungligt fribref under namnet Royal Niger Company, och var från 1882 ordförande i kompaniets styrelse.                                              V. S-G. 
<b>Aberdare-bergen</b> [äbəde'ə-], Lord Aberdare range, en ända till 4,000 m. hög bergskedja på Leikipia-platån i ekvatoriala Öst-Afrika, i Masailandet, sträcker sig mellan ekvatorn och 1° s. br., skild från det östligare Kenia af Guasso Njiro. Bergskedjan upptäcktes 1883 af Jos. Thomson och undersöktes närmare 1887 af grefve Teleki och v. Höhnel. 
<b>Aberdeen</b> [äbədīn]. 1. Grefskap på Skottlands östra kust. 5,101 kvkm. 304,439 inv. (1901). Marken skogbevuxen och bergig (Grampianbergen); klimatet rått och fuktigt. Näringar hufvudsakligen handel, fabriksverksamhet, däribland stensliperier, och fiske. - 2. Hufvudstad i grefskapet, bestående af Old A. och New A., det förra n. om och det senare s. om floden Dee, vid dess utlopp i Nordsjön. 144,000 inv. (1902). Staden har ett universitet, bildadt 1860 genom förening af det gamla 1494 l. 1495 grundade Kings college i Old A. och det 1593 stiftade Marischal college i New A. Universitetet, som är öppet för såväl kvinnor som män, har 23 professorer och omkr. 900 studenter. Vid A. ligger Storbritanniens största granitbrott och stensliperier; staden själf är byggd af granit och gör därigenom ett ståtligt intryck.                                    J. F. N. 
<b>Aberdeen</b> [äbedin], George Hamilton Gordon, earl af A., engelsk statsman, f. i Edinburgh 1784, d. i London 1860, graduerades i Cambridge 1804 och gjorde vidsträckta resor bl. a. i Grekland, stiftade den endast för greklandsfarare afsedda <i>Athenian club</i> och författade flere arbeten rörande den grekiska forntiden. 1806 af de skotske lorderna invald i öfverhuset, slöt han sig där till torypartiet. Såsom sändebud till Österrike 1813 afslöf han Teplitz-traktaten, hvarigenom denna makt deltog i koalitionen mot Napoleon. 1814 var han en af  
page_number=32, index= - Aberdeen, George Hamilton Gordon, earl of A.  - Abergavenny, stad i England  - Abernethy, by i Skottland  - Aberratio ictus (lat.), "slagets afvikning", l. Aberratio delicti l. criminis, jur.  - Aberration (lat. aberratio), afvikning från en bestämd riktning. 1. Astron.  - Aberration. 2 Fys. Sfärisk aberration och Kromatisk aberration. Se Lins  - Aberrera (lat. aberrare), förirra sig  - Abersychan, stad i England  - Abert, Johann Joseph  - Aberystwith, hamnstad i Wales  - Abesje l. Abesjr, hufvudstad i Wadai  - Ab esse ad posse valet, a posse ad esse non valet consequentia (lat.), log.  - Abessinien (äfven Abyssinien), arabiska Habesch 
Englands representanter vid kongressen i Châtillon och fredsförhandlingarna i Paris samt belönades med engelsk peervärdighet (viscount Gordon). I Wellingtons ministär 1828-30 var A. först kansler för hertigdömet Lancaster, sedan utrikesminister och följde därvid non-interventionspolitiken. Han var krigs- och kolonialminister i Peels ministär 1834- 35 och ånyo utrikesminister i dennes kabinett 1841 -46 och gick med Peel öfver till en liberalare politik. 1842 sände han lord Ashburton till Förenta staterna att uppgöra gränstvisten mellan Maine och New Brunswick. Tvisten om Oregon bilade han genom en traktat (1846). Efter Peels död betraktades A. som "peelisternas" ledare, men han var ock gärna sedd af de liberale och blef efter Derbys fall chef för en koalitionsministär (dec. 1852-febr. 1855). Som sådan sökte han i det längsta afböja västmakternas krig mot Ryssland. Ett misstroendevotum med anledning af den slapphet, hvarmed engelsmännen deltogo i Krimkriget, och hvartill man ansåg honom vara orsaken, störtade hans ministär. A :s försiktiga och fredsvänliga politik hade förskaffat honom drottningens synnerliga förtroende, och hon sökte i utrikesärenden flitigt hans råd. Se A. Gordon, "The earl of Aberdeen" (1893). - A:s sonson John Campbell Hamilton Gordon, earl af A., f. 1847, öfvergick 1878 till det liberala partiet, var vicekonung på Irland i Gladstones ministär 1886 och generalguvernör i Canada 1893-98. 
<b>Abergavenny</b> [äbəge'ni], stad i England, grefsk. Monmouth, vid floden Usk. 7,795 inv. (1901). 
<b>Abernethy</b> [äbənī'thi], by i Skottland, 10 km. s. ö. om Perth, vid Tay. Omkr. 1,000 inv. Var fordom säte för pikternas konungar, från hvilkas tid ett 24 m. högt, rundt torn ännu kvarstår. Väster om A., i byn Forteviot, besegrade år 842 Kenneth, skoternas konung, pikterna och blef därigenom konungariket Skottlands grundläggare. 
<b>Aberratio ictus</b> (lat.), "slagets afvikning", l. Aberratio delicti l. criminis (lat.) , "brottets afvikning", <i>jur</i>., beteckning för den omständigheten att en brottslig handling (ett slag e. d.)" träffar ett annat föremål än gärningsmannen afsett. 
<b>Aberration</b> (lat. <i>aberratio</i>), afvikning från en bestämd riktning 1. <i>Astron</i>. a) Årlig aberration, en årlig rörelse af stjärnornas observerade orter omkring de sanna orterna. Vid ekliptikans pol är rörelsen cirkulär, vid lägre latituder är den elliptisk, med allt större excentricitet, och till sist vid ekliptikan är den rätlinigt oscillerande. Den årliga aberrationen upptäcktes af Bradley 1727 vid observationer på [gamma] Draconis och förklarades också af honom. Om ljusstrålarna från en stjärna S träffa tubens objektiv vinkelrätt, och om tuben tänkes absolut fix i rymden, så faller bilden i midten af tubens brännplan, i <i>B</i>. Men medan ljuset går från <i>A</i> till <i>B</i>, har tuben på grund af jordens rörelse kring solen förflyttat sig i pilens riktning ett stycke <i>BC</i>. Bilden uppstår alltså i <i>C</i>, och man ser stjärnan i förlängningen af <i>CA</i>, d. v. s. i <i>S</i><sup>1</sup>. Vidare inses, att om <i>BC</i> är jordens rörelsehastighet, så är <i>BA</i> ljusets hastighet. Vinkeln <i>BAC</i> är en konstant, <i>aberrationskonstanten</i>, som enl. Nyrén är 20".492. Men i en rätvinklig triangel, där en vinkel är 20".5, är den bredvidliggande kateten 10,000 ggr så stor som den motstående. Då man vet, att jordens rörelsehastighet är 30 km. i sekunden, är alltså ljusets hastighet 300,000 km. i sek. Upptäckten af aberrationen gaf på detta sätt det första direkta beviset för jordens rörelse kring solen och bekräftade det värde på ljusets hastighet, som Römer funnit ur observationer på Jupiters månar. - b) Daglig aberration åstadkommes af jordens rotationsrörelse. Då en observationsorts rörelse på grund af jordrotationen är betydligt mindre än den, som orsakas af jordens rörelse kring solen, är dagliga aberrationen också betydligt mindre än den årliga. Den belöper sig till högst 0".3. - Aberrationstid, den tid ljuset behöfver för att nå fram från en planet eller komet till jorden. Jfr Parallax. A. N-R. 
2. Fys. Sfärisk aberration och Kromatisk aberration. Se Lins. 
<b>Aberrera</b> (lat. <i>aberrare</i>), förirra sig, gå vilse, taga fel, afvika från bestämd riktning. 
<b>Abersychan</b> [äbəsi'kn], stad i England, grefsk. Monmouth, 18 km. n. om Newport. 17,768 inv. (1901). Kol- och järngrufvor, järnverk. 
<b>Abert,</b> Johann Joseph, tysk tonsättare, f. 1832 i Böhmen, studerade vid konservatoriet i Prag, anställdes 1852 vid hofkapellet i Stuttgart och var 1867-88 hofkapellmästare därstädes. Han har komponerat konserter, symfonier, pianomusik och operor (<i>Astorga</i>, <i>König Enzio</i> m. fl.). 
<b>Aberystwith</b> [äbəri'stith], hamnstad i Wales, Cardiganshire, vid Rheidols och Ystwiths sammanflöde. 8,013 inv. (1901). Silfver- och blygrufvor i grannskapet. Hafsbad. A. är säte för "University college of Wales", grundadt 1872 genom frivilliga bidrag från hela Wales och många i utlandet bosatta walesare såsom ett nationellt institut för universitetsbildning. Sedan 1881 understöddes det med ett årligt tillskott af engelska regeringen och blef 1889 statsinstitution. Sedan 1891 är därmed förenad en fakultet för landtbruk och sedan 1892 ett lärare- och lärarinneseminarium. Läroanstalten är öppen för båda könen. 
<b>Abesje</b> l. Abesjr, hufvudstad i Wadai, vid karavanvägen från Kartum genom Kordofan och Darfur till Kuka, anlades 1850 s. om den forna hufvudstaden Vara. Den besöktes 1856 af Vogel, och Nachtigal uppehöll sig där nära ett år (1873-74); Matteucci och Masari besökte den 1890 och angåfvo folkmängden till 20-30 tusen pers. Husen äro antingen af lera eller af strå. 
<b>Ab esse ad posse valet, a posse ad esse non valet consequentia</b> (lat.), <i>log</i>., från någontings <i>verklighet</i> kan man sluta till dess <i>möjlighet</i>, icke från någontings <i>möjlighet</i> till dess <i>verklighet</i>. 
<b>Abessinien</b> (äfven Abyssinien), arabiska Habesch, är det sedan 1600-talet gängse namnet på ett i östra Afrika beläget rike, som gränsar i ö. till egyptiska Sudan, i s. till brittiska Öst-Afrika, i ö. till italienska delen af Somali-landet. Från Aden-viken och Röda hafvet afstänges det genom brittiska och franska Somali-landet samt italienska kolonien Eritrea. Det sträcker sig nu i v. inemot 37° ö. Gr., i s. till 6° n. br. (utom sydöstra hörnet, som skjuter ned till 3° n. br.) samt når i ö. 47° ö. Gr. och i n. i det närmaste 15° n. br. Arealen utgör omkr. 670,000 kvkm. A. är ett högst otillgängligt alpland, 
page_number=33, index= - Abessinien (äfven Abyssinien), arabiska Habesch 
"Afrikas Schweiz", hvilket, uppfylldt med gräsbevuxna och skoglösa högslätter af 2,000 à 2,300 m. höjd, från väster höjer sig i terrasser, men i öster brant sänker sig mot de låga kustlanden Samhara och Adal. Man kan säga, att hela det abessiniska berglandet består af en mängd större och mindre tafelländer och tafelberg, ur hvilka erosionen utarbetat mångfaldiga tinnar, spetsar, torn och pelare af de mest fantastiska former. Några af dessa tafelländer motsvara hela landskap, i hvilka de bebodda orterna ligga ganska högt öfver hafvet, Gondar t. ex. 1,900 m., Adua 1,945 m. De ganska vanliga "ambas" äro små taflar, som antingen bestå af röd eller grå sandsten, kvarlefvor af ett vidsträcktare tafelområde, eller också af vulkaniskt material. Verksamma vulkaner förekomma ej numera, men vulkaniska stenarter från äldre tider äro mycket vanliga och bestämma, jämte gammalkristalliniska, landets geologiska karaktär. Topografiskt kan man skilja mellan berglandskapet Kaffa i s., Sjoa i ö., Amhara i v. och Tigre i n., hvartdera uppfylldt af flera högslätter. De högre bergstopparna hålla sig i alla landskapen ungefär vid samma höjd, mellan 3,000 och 4,000 m., men dock finnas toppar på öfver 4,000 m., såsom i landskapet Godsjam inom den stora Nilbågen och särskildt i Tigre vid öfre Takazze, där i höglandet Simen ("kallt land") toppen Ras Dasjen når 4,620 m. Icke mycket mindre är den västligare toppen Buahit (4,529 m.). Evig snö synes ej förekomma i A., om än ett och annat snötäcke ibland kan ligga kvar öfver sommaren. I skönhet kunna Abessiniens berg ej täfla med Alperna, men däremot göra de många terrasserna, de egendomligt formade topparna och tornen ett ovanligt intryck. De många dalarna ha i regel samma form: öfversta delen af dalsidorna är mycket brant, därpå följa terrassformigt öfver hvarandra liggande platåer, och slutligen dalbottnen, mångenstädes af vulkaniska bergarter, hvari floderna gräft sig djupa, smala bäddar. 
Utom den sydöstra delen, som sänker sig mot Indiska oceanen, har hela A. sin lutning åt n. v. och v. och tillhör därför Nilens vattenområde. Bland de betydliga floder, som upprinna på Abessiniens berg och tillföra Nilen vatten, är Abai hufvudfloden. Den upprinner s. om Tsana, hvilken den genomflyter, och utträder vid dess sydöstra strand. I landet Fasogl antager Abai namnet Bahr-el-asrak (Blå floden), genomrinner Dar Sennaar och förenar sig med Bahr-el-abjad (Hvita floden) vid Kartum. Den har ett mycket klart blåaktigt vatten, bildar en mängd vattenfall samt upptager många, ehuru föga bekanta, floder. Takazze är A :s andra hufvudflod. Den upprinner på berglandet Lasta, genomflyter i sitt öfre lopp en öfver 600 m. djup bergsklyfta med nästan lodräta sidor, nedgår till sumplandet i n. v. och förenar sig under namnet Setit med Atbara. Dessutom må nämnas Marib och Havasch, hvilka i likhet med A:s öfriga floder äro bergsströmmar, vattenfattiga under den torra årstiden, men utomordentligt våldsamma under regntiden. Bland sjöarna i A. är Tsana (se d. o) den största. I sydliga delen af A. ligger sjön Suai och slutligen Abhebad, omgifven af en utomordentligt fruktbar trakt, oasen Ausa, som årligen af den öfversvämmande sjön täckes af ett lager svart gyttja, liknande Nilens. A. är synnerligen rikt på varma källor. 
Klimatet erbjuder stora växlingar. Vid bergskedjornas fot och i de djupa dalarna råder en nästan kväfvande hetta, under det att högslätterna hafva ett behagligt tempereradt klimat. Landet kan därför med afseende på luftstrecket delas i tre regioner: 1) Kolla, som sträcker sig till isotermen för 20°, d. v. s. till omkr. 1,700 m. höjd, med tropisk växtlighet; 2) Voina Dega, den omfångsrikaste zonen, till isotermen för 16°, eller till en höjd af 2,400 m., det odlade landet; 3) Dega, de oftast skoglösa höglanden, som dock alstra spannmål ända till 3,900 m. höjd, eller 7° årsmedeltemp. Regntiden på låglandet varar från april till september, på högslätterna från juli till oktober. Snögränsen ligger 4,600 m. öfver hafvet, men endast några få punkter nå så högt. 
Växt- och djurvärlden är synnerligen rik och lika omväxlande som luftstrecket. I dalarna är växtligheten tropisk såväl till arternas mångfald som till individernas utveckling. Ebenholts-, mekkabalsam-, gummi- och pappersträd, oliv, juniperus, gurunöt-träd, olika ceder-arter och sykomorer bilda vidsträckta skogar i midtlandet. I fjäll-landet trifvas de europeiska sädesarterna samt durra och sesam; i de lägre trakterna odlas bananer, oranger, granatträd och dadelpalmer. Bomullsbusken, indigo, saffran, sockerrör samt medicinalväxter frodas i mängd i den tropiska värmen. Högtrakterna uppfyllas af den vildt växande kaffebusken, hvars hemland är södra A. (landskapet Kaffa, däraf namnet kaffe). - Djurvärlden i de låga, heta och fuktiga trakterna liknar det öfriga mellersta Afrikas. Där lefva elefanten, noshörningen, flodhästen, vildsvinet och flere slags rofdjur. Hyenan är en verklig landsplåga. Lejonet påträffas i Samhara och sibetkatten i södra delen af landet. Krokodiler och ormar hafva tillhåll i sumptrakterna. Ofantliga hjordar af hornboskap ströfva omkring på de gräsrika högslätterna. De abessiniska hästarna äro förträffliga. Kamelen förekommer endast i Samhara och Adal. Märkvärdig är den s. k. sanga-oxen med sina meter-långa horn. Alla Europas vanliga husdjur trifvas jämväl i A. 
A. är särdeles rikt på mineral, men saknar ordnadt bergsbruk. Guld, silfver och järn finnas, äfvensom salt, stenkol och svafvel. 
A. har omkr. 3 1/2 mill. inv. Dess befolkning är af mycket blandadt ursprung. Hufvudfolket är agau, af hamitisk ras, som nu nästan öfverallt bilda de lägre folkklasserna. Nära släkt med dem äro kamanterna, i bergen kring Gondar, schoho l. saho s. v. om Massaua m. fl. Äfven de s. k. abessinske judarna, falasja, stå i språkligt afseende nära agau. De påstå sig härstamma från Jerusalem, men utan bevislig grund; dock ha de i äldre tider upptagit åtskilliga judiska element i sin religion. Utom dessa med hvarandra befryndade folk finnas andra stammar i Tigre och Amhara, hvilka tala ett språk af semitiskt ursprung, det s. k. gees. Det är detta folk, som gjort sig till landets herrar och kallas abessinier (i inskränkt mening). Den lifliga förbindelse, som alltid förekommit mellan A. och Syd-Arabien, förklarar denna släktskap. Säkerligen är också i denna folkgrupp hufvudmassan af hamitiskt ursprung, men blandningen med semitiskt blod har varit så stark, att folket antagit semitiskt språk. Abessiniernas brungula hudfärg och fattiga skäggväxt tyda på hamitisk 
page_number=34, index= - Abessinien (äfven Abyssinien), arabiska Habesch 
härkomst, deras skarpt markerade ansiktsdrag på semitisk (se pl. Afrikanska folktyper till art. Afrika). Af rent hamitisk rot äro galla, som bo i landets östra del. Dessutom finnas i A. flera mindre betydande folkstammar samt införda negerslafvar. Dvärgfolk finnas i södra A. 
Abessinierna äro koptiska kristna (se Etiopiska kyrkan) med undantag af Samharas och Adals muhammedanska befolkning, omkr. 200,000 judar (falasja) samt det hedniska gallafolket. Deras moraliska tillstånd skildras dock med de mörkaste färger, och till ett verkligt kulturlif hafva de aldrig förmått lyfta sig. Genom missionären Isenbergs bemödanden finnes visserligen bibeln tryckt på amhara-språket, men utom prästerna förstår nästan ingen att läsa. Den abessinska kyrkan har hittills lydt under den koptiske patriarken i Kairo, men 1902 började underhandlingar med denne om utnämnandet af en "ärkebiskop af Etiopien". Evangeliska fosterlandsstiftelsen har i A. sedan 1890 upprättat tre stationer. Hvad abessiniernas konst angår, så är i kyrkornas anläggning centralbyggnaden i sin stelaste konsekvens genomförd på bysantinsk grundval, ehuru mycket förvildad i detaljerna. De flesta boningshusen äro små, osnygga halmhyddor. Äfven de abessinska freskobilderna röja ett starkt inflytande från Bysanz, ja man kunde nästan tro, att bysantinska miniaturer legat till grund för abessiniernas bildliga framställningar. Deras musik är ytterligt enkel och höjer sig föga öfver den vanliga negermusiken. 
Befolkningens hufvudnäringar äro åkerbruk och boskapsskötsel. Industrien är tämligen obetydlig, ehuru tillräcklig för landets behof, och består hufvudsakligen i tillverkning af bomulls-väfnader och filtar af ull och gethår samt i läder- och pergamentberedning. Handeln är föga utvecklad; importen värderades 1900 till 12,5 mill. kr., exporten till 9 mill. kr. Den senare bestod af kaffe, hudar, bomull, guld, myrra, vax, gummi, honing, elfenben m. m. samt går hufvudsakligen öfver dels det italienska Massaua, dels det franska Djibuti och Obock. Som värdemätare nyttjas bomullstyg, saltstycken samt Österrikiska Maria-Teresia-thaler. Ett nationellt mynt, "talari", vardt omkr. 1,75 kr., har införts af Menelik. Metersystemet börjar blifva gängse. 
Historia. A :s gamla sagor erinra om de lifliga förbindelserna med semiterna i äldre tider. Så ansågs den gamla dynastien i Sjoa härstamma från Menelik, en son till Salomo och drottningen af Saba. Säkert är, att sabéerna i Jemen mer än en gång sändt sitt öfverskott af folk öfver till A., och sabeiska var A:s skriftspråk, tills "etiopiskan" med kristendomens införande trängde undan detsamma. Kristendomen infördes efter 330 e. Kr. af Frumentius och Ædesius samt spred sig snart öfver hela landet. A. uppnådde sin högsta glans under härskarna i Axum, landets dåvarande hufvudstad, och kunde i 6:e årh. till och med underlägga sig en del af Jemen, som sedan i sju århundraden styrdes af abessiniska vice-konungar. I samma mån som islam inträngde, sjönk likväl deras anseende och makt. Striderna med muhammedanerna frånryckte landet kuststräckorna Samhara och Adal, förstörde dess krafter och gåfvo anledning till hufvudstadens förläggande till Gondar. I 10:e årh. inträffade åtskilliga stridigheter, under hvilka några bekännare af den judiska religionen lyckades bemäktiga sig regeringen, som de bibehöllo till 1268. Landet var nu åter i fara att duka under för islam, då den katolska religionen infördes och gaf anledning till andra stridigheter, I 15:e årh. kom nämligen A. i beröring med Portugal. Detta bragte påfven i Rom på den tanken att vinna A. för den katolska kyrkan. Portugiser och jesuiter fingo nu under senare hälften af 1500-talet stort välde i landet. 1623 antog konungahuset katolska läran, och landet lades under Rom. Befolkningen och det koptiska prästerskapet höllo dock fast vid sin gamla religion, hvilket orsakade långvariga inre slitningar, som icke slutade, förrän de katolske prästerna blifvit utdrifna eller dödade, 1632. Därefter inträdde någon ro; men folkets och prästernas förfall tilltog alltmer, och efter midten af 1700-talet inträdde en ohjälplig förvirring. Konungen (på gees-språket negus) förmådde ej göra sig åtlydd af ståthållarna (ras) i landskapen. A. sönderföll därför 1831 i flere smärre stater, af hvilka de förnämsta voro Tigre, mellan Takazze och Simen-bergen, området Samhara l. Gondar, som sträcker sig v. om Takazze och Simen-bergen, samt Sjoa, som ligger söder om Amhara, skildt från Galla-landet genom floden Havasch. 1853 förenade en af småfurstarna i A., Dedjodji Kasa, efter fleråriga strider hela landet under sitt välde och lät utropa sig till kejsare (negus negesti) under namn af Teodoros. Efter att i början hafva sökt sitt stöd hos européerna råkade denne snart i tvist med dem, kvarhöll många, särskildt flere engelsmän, såsom fångar och framkallade slutligen ett krig med England, 1868. Detta fälttåg var hufvudsakligen märkligt genom de utomordentliga svårigheter, som naturen lade i vägen, medan folket icke gjorde något till sitt försvar. Teodoros inneslöt sig i bergfästningen Magdala (s. ö. om Gondar) och beröfvade sig själf lifvet, när fästningen eröfrades, apr. 1868. Engelsmännen utrymde därefter landet, lämnande det helt och hållet åt inre förfall och upplösning. Däraf begagnade sig genast egypterna och gallafolken; de förre underlade sig nordöstra delen af Abessinien. Efter engelsmännens aftåg (juni 1868) kämpade de tre mäktigaste furstarna, Kasa, Gobaze och Menelik, om öfverväldet. Den förstnämnde slog och tillfångatog 1871 Gobaze samt lät i jan. 1872 i Axum kröna sig till kejsare af A., hvarvid han antog namnet Johannes. Ehuru han länge hade att kämpa med oroligheter inom eget land, utvecklade han ovanlig kraft mot egypterna och vann såsom kristendomens beskyddare mot muhammedanismen anseende i hela landet. Egypterna, som under Munzinger 1872 eröfrat landskapen Mensa, Bilen, Marea m. fl., blefvo 1875 och 1876 slagna, men fred slöts först 1879. Sedan Johannes 1878 tvingat Menelik i Sjoa och 1880 Ras Adal i Godsjam att erkänna hans öfverherrskap, voro alla forna abessinska provinser förenade under hans spira. Då efter upplösningen af det egyptiska väldet i Sudan Egypten behöfde fri passage genom A. för sina sudanska besättningar, fick A. 1884 tillåtelse att besätta Bogos-landen, som sedan 1872 stått under Egyptens välde, och 1887 eröfrade Menelik i samförstånd med Johannas de s. om Sjoa belägna landskapen Kaffa, Enarea och Gurage samt Harar vid Adenviken. 1885 inträdde förvecklingar med italienarna, som sedan 1882 fattat fast fot vid Röda hafvets västkust. De besatte 1885 Massaua, A:s viktigaste hamn, befäste 
page_number=35, index= - Abessinien (äfven Abyssinien), arabiska Habesch  - Abessinisk brunn, äfven Nortorns brunn l. Rörbrunn  - Abessivus, en kasus i finskan  - Abeville, vanligen Abbeville (se d. o.)  - Abgar (lat. Abgarus), namn på flera konungar  - Abgatorium. Se Abctuorium  - Abgeordneter (ty.), deputerad  - Abgregation, afsöndring från ett sällskap  - Abguss (ty.), afgjutning  - Ab hinc (lat.), härifrån  - Abhorrers (eng.), "de som känna afsky", partinamn i England  - Abib ("axmånad", senare kallad Nisan), första månaden i året  - Abich, Wilhelm Hermann  - Abies, bot., växtsläkte af klassen Coniferæ L. 
detsamma och inlade där en besättning af 3,000 man. Abessinska trupper under Ras Alula angrepo 1887 italienarna och vunno några fördelar, men då italienarna erhållit förstärkningar, måste abessinierna draga sig tillbaka, därtill föranledda af nödvändigheten att försvara sig mot mahdisterna. Johannes stupade i en strid mot dem vid Metamme (1889), och den kraftfulle Menelik ryckte till sig regeringen och tilltvang sig erkännande af de öfrige furstarna samt kröntes 1890 såsom Menelik II. I början hade han understöd af italienarna och afslöt (1889) ett för dem förmånligt gränsfördrag. Men senare ändrades förhållandena, och strider utbröto (1895), hvilka slutade därmed, att Menelik 1 mars 1896 tillfogade italienarna ett förkrossande nederlag vid Adua. Italien tvangs därigenom till fördraget i Addis-Abeba, hvarigenom det erkände A :s fullständiga oberoende och det italienska området inskränktes till en smal kustremsa. Gränsen mot den italienska kolonien reglerades 1900. En följd af kriget blef att Menelik alltmer närmade sig fransmännen och sökte leda sitt lands utrikeshandel öfver det angränsande franska Somali-landet genom den i slutet af 1902 öppnade järnvägen Djibuti-Harar. Med England slöts i maj 1902 en traktat, hvarigenom gränsen mot Sudan fastställdes. Därjämte tillförsäkrade sig England Bahr-el-asraks och Sobats vattentillgångar, för att trygga de stora bevattningsplanerna i Sudan och Egypten, samt rätt att anlägga järnväg öfver abessinskt område. Såsom landets hufvudstad betraktas Addis-Abeba i Sjoa; dock bor negus f. n. i det närbelägna Addis-Alam. 
Litt.: Bruce, "Travels to discover the sources of the Nile" (1790, öfv. af Ödmann 1795); Isenberg-Krapf, "Journals detailing their proceedings in the kingdom of Shoa" (1843); Holland-Hozier, "Record of the expedition to Abyssinia" (2 bd, 1870; officiell berättelse om kriget 1868): Stanley, "Coomassie and Magdala" (öfv. 1875); Waldmeier, "Tio år i Abyssinien, 1858-68" (öfv. 1870); Baratieri, "Memorie d'Africa" (1897, fransk öfv. 1899); P. de Lauribar, "Douze ans en Abyssinie" (1898); Gleichen, "With the mission to Menelik" (s. å.); Wylde, "Modern Abyssinia" (1901); Vivian, "Abyssinia" (s. å.); Fumagalli, "Bibliografia etiopica" (1893). J. F. N. 
<b>Abessinisk brunn</b> (namnet härledande sig från sådana brunnars användning under engelsmännens fälttåg i Abessinien), äfven Nortons brunn l. Rörbrunn, kallas ett till vattenförande jordlager nedsänkt rör, vanligen af smidesjärn i längder om 3 à 4 m., med gängade muffar och nedtill försedt med en s. k. spets, genomborrad med smärre hål för vattnets insläppande. Röret neddrifves medels en järnhejare, som enklast manövreras genom ett i en trefot upphängdt block. Brunnar af detta slag, med en diameter af 25-75 mm., användas med fördel för uppsamling af smärre kvantiteter grundvatten. Vid undersökning i större skala af grundvattenförhållanden användas däremot nedtill öppna, men för öfrigt täta rörbrunnar, som nedslås med hejare under invändig spolning med tryckvatten genom ett mindre rör, hvarvid de genomträngda lagrens beskaffenhet kan fullständigt undersökas. J. G. R. 
<b>Abessivus</b> (af lat. <i>abesse</i>, vara borta), en kasus i finskan, som utmärker brist eller saknad af något. 
<b>Abeville,</b> vanligen Abbeville (se d. o.). 
<b>Abgar</b> (lat. <i>Abgarus</i>), namn på flera konungar i Osrhoëniska riket. Enligt den redan hos Eusebius som trovärdig framställda legenden vände sig en af dessa konungar, Abgar V Ukkâmâ ("den svarte"), i bref till Kristus, hvars helande kraft han anropade för en svår sjukdom, och erbjöd honom att invandra till sitt rike. Äfven Kristi skriftliga svar på detta bref och löfte att sända en af sina lärjungar till Abgars rike meddelar Eusebius efter en syrisk urkund i edessinska arkivet. Otillförlitligheten af Abgarslegenden, till hvilken äfven hör, att Abgar erhöll Kristi porträtt, den s. k. <i>Abgarusbilden</i>, uppvisas af R. A. Lipsius ("Die edessenische Abgarsage", 1880). J. HDR. 
<b>Abgatorium.</b> Se Abctuorium. 
<b>Abgeordneter</b> (ty.), deputerad, representant, ombud. - Abgeordnetenhaus l. Das haus der abgeordneten, benämning på representationens andra kammare i Österrike och Preussen. 
<b>Abgregation</b> (af lat. <i>ab</i>, från, och <i>grex</i>, hjord), afsöndring från ett sällskap. 
<b>Abguss</b> (ty.), afgjutning. 
<b>Ab hinc</b> (lat.), härifrån. 
<b>Abhorrers</b> (eng.), "de som känna afsky", partinamn i England under Karl II :s regering. Den af Shaftesbury ledda oppositionen, hvilken sträfvade att inskränka konungens makt och till förmån för Karl II :s oäkta son, hertigen af Monmouth, från tronföljden utesluta konungens broder, den katolske hertigen af York, sökte 1680 genom en mängd petitioner aftvinga Karl II parlamentets sammankallande. Partiet fick därför namnet petitioners ("petitionärer"), och det absolutistiskt sinnade hofpartiets medlemmar kallades abhorrers, enär de förklarade sig afsky (eng. "abhor") alla försök att öfva påtryckning på den enligt deras mening med gudomlig rätt enväldige konungen. Dessa partinamn ersattes snart med namnen <i>whigs</i> och <i>tories</i>. V. S-G. 
<b>Abib</b> ("axmånad", senare kallad Nisan), första månaden i året enligt judarnas räkning efter exilen, motsvarande ung. april. Före exilen hade israeliterna räknat årets början från hösten dock utan att gifva månaderna ordningsnummer. Under exilen ändrades tidräkningen efter den bland babylonierna rådande seden, så att året kom att börja med våren och månaderna räknades efter ordningstal, börjande med nisan, det babyloniska namnet på abib. En viss förbindelse med den gamla seden sökte man upprätthålla genom att låta 1 nisan gälla som borgerlig nyårsdag, 1 tisri (okt.) som kyrklig nyårsdag. Sålunda skildes det kyrkliga och det borgerliga året åt. E. S-E. 
<b>Abich,</b> Wilhelm Hermann, tysk geolog, f. i Berlin 1806, d. 1886 i Graz, professor vid Dorpats universitet 1842 och ord. medlem af ryska vetenskapsakademien 1853. A. egnade sig först åt undersökningar af de italienska vulkanerna. Sin mesta tid tillbragte han i Kaukasus och är grundläggaren af Kaukasiens geologi. 
<b>Abies,</b> <i>bot</i>., växtsläkte af klassen <i>Coniferæ</i> L., underafdelningen <i>Abietineæ</i>. Det skiljes från <i>Picea</i> genom platta barr och upprätta kottar med affallande fjäll. Hit hör silfvergranen, <i>A. alba</i> Mill. (<i>A. pectinata</i> DC., <i>Pinus Picea</i> Lin.), med åt två sidor nästan kamlikt ordnade, ofvan glänsande gröna, under hvitaktiga barr: kottarna äggrundt aflånga med mycket trubbiga och tilltryckta fjäll. Silfvergranen bildar skogar i mellersta och södra Europas lägre fjälltrakter, där den kan uppnå en höjd af 60 m, och en omkrets af 5,5 m. Af silfvergranen erhålles den balsam, som 
page_number=36, index= - Abies, bot., växtsläkte af klassen Coniferæ L.  - Abietineæ, bot., familj inom växtklassen Coniferæ  - Abietinsyra. Se Terpentin  - Abigajil. 1. Den rike Nabals hustru  - Abigajil. 2. En styfsyster till Daniel  - Abijá, Abijáhu l. Abijám. 1. Konung af Juda  - Abijá. 2. En son af Samuel  - Abijá. 3. En son af Jerobeam I  - Abijá. 4. En af släkthufvudmännen  - Abijá. 5. En sonson af Benjamin  - Abijá. 6. Namn äfven på kvinnor  - Abild, socken i Hallands län  - Abildgaard, gammal dansk, nu utdöd adlig ätt. Tyge A.  - Abildgaard. 1. Sören A.  - Abildgaard. 2. Peder Kristian A.  - Abildgaard. 3. Nikolai Abraham A.  - Abimelek. 1. Konung i Gerar  - Abimelek. 2. Konung i Gat  - Abimelek. 3. Gideons härsklystne och grymme son  - Abimelek. 4. En präst  - Abiner. Se Abner  - Abingdon. 1. Stad i England  - Abingdon. 2. Stad i Förenta staterna, Väst-Virginien  - Ab initio (lat.), från början  - Ab intestato (lat.). jur.  - Abiogenesis, lefvande varelsers omedelbara uppkomst ur liflösa kroppar. Se Uralstring  - Abiologi, detsamma som anorganologi (se d. o.)  - Abiponer, argentinsk indianstam  - Abisalom. Se Absalom  - d'Abisbal, spansk general. Se O'Donnell  - Abiturient, lärjunge, som är färdig att lämna ett läroverk  - Abjatar, son af öfversteprästen Ahimélek 
i droghandeln kallas Strassburg-terpentin, emedan den förnämligast insamlas i Elsass och utsändes i handeln från Strassburg (se Terpentin). Af en närsläktad art, <i>A. balsamea</i> Mill. i norra Amerika (fullt härdig i Sverige), fås kanada-balsam (se d. o.). (G. L-M.) 
<b>Abietineæ,</b> <i>bot</i>., familj inom växtklassen <i>Coniferæ</i>, barrträd, omfattar träd eller mera sällan buskar med smala, långsträckta, fyrkantiga eller plattade barr och skildkönade blommor. Hanblommorna hafva många spiralställda ståndare, hvilka ega med flygblåsor försedda frömjölskorn. Honblommorna bestå af spiralställda, till basen i tvenne fjäll klufna fruktblad, hvilka hvartdera täcka två nedåtvända fröämnen. Frukten är kotte. Fröna äro försedda med en falsk (af en del af fruktbladet bildad) vinge. Vid groningen utvecklas flere än två kranssittande hjärtblad. Till Abietineæ, hvilka äro de mest utmärkande karaktärsväxterna för de tempererade zonernas kallare delar, höra bl. a. släktena <i>Abies</i>, <i>Picea</i>, <i>Pinus</i>, <i>Larix</i>, <i>Cedrus</i>. G. A.* 
<b>Abietinsyra.</b> Se Terpentin. 
<b>Abigajil.</b> 1. Den rike Nabals hustru, om hvilken det i bibeln berättas, att hon genom skänker blidkade den vrede, som Nabals otacksamhet och girighet uppväckt hos konung David. Efter Nabals död tog David henne till hustru (1 Sam. 25 kap.). - 2. En styfsyster till Daniel och moder till Amasa (2 Sam. 17:25, 1 Krön. 2:16). E. S-E. 
<b>Abijá,</b> Abijáhu l. Abijám, men detta väl endast felskrifning ("Jah är min fader"). 1. Konung af Juda, Rehabeams son och efterföljare, samtidig med Jerobeam I i Israels rike, med hvilken han förde krig (1 Kon. 15, 2 Krön. 13). - 2. En son af Samuel (1 Sam. 8:2). - 3. En son af Jerobeam I (1 Kon. 14: 1). - 4. En af släkthufvudmännen för Eleasars hus, af hvilken den 8:de klassen ("skiftet") bland de 24 hade namn (1 Krön. 24: 10). Till detta "skifte" hörde Zakarias, Johannes döparens fader (Luk. 1:5). - 5. En sonson af Benjamin (1 Krön. 7:8). - 6. Namn äfven på kvinnor, bl. a. konung Ahas' gemål, moder till konung Hiskia (2 Krön. 29: 1,2 Kon. 18: 2). E. S-E. 
<b>Abild,</b> socken i Hallands län, Årstads härad. 6,769 har. 662 inv. (1901). Under egaren af Hjuleberg patronellt pastorat i Göteborgs stift, Halmstads kontrakt. 
<b>Abildgaard</b> [-går], gammal dansk, nu utdöd adlig ätt. Tyge A. var drots hos hertig Valdemar af Sönderjylland och hölls 1285-86 jämte denne fången å Söborg slott på Själland. Det var om denna då mäktiga ätt, som drottning Margareta brukade säga, att hon skulle "skudde abilden" (skaka apeln). 
<b>Abildgaard</b> [-går]. 1. Sören A., norsk tecknare och målare, f. 1718, d. 1791. - 2. Peder Kristian A., den förres son, berömd djurläkare, f. 1740 i Köpenhamn, d. 1801, stiftade Köpenhamns kungl. veterinärskola (1773), vid hvilken han utöfvade en betydelsefull verksamhet såsom lärare och direktör. Utom lärda afhandlingar utgaf han en mängd populära skrifter i veterinärvetenskapen, af hvilka <i>Den pålitlige häst- och boskapsläkaren</i> (1770) ännu är mycket använd (öfv. 1785 och senare). - 3. Nikolai Abraham A., den förres broder, dansk konstnär, f. 1742 i Köpenhamn, studerade först vid akademien därstädes och sedermera i Rom 1772-77. Hemkommen, blef han medlem af akademien och professor samt var akademiens direktör åren 1789-91 och från 1801 till sin död, 1809. Som akademichef var han både myndig och mäktig. Han var en grundlärd konstnär, rastlöst verksam, studerade i Rom konstens alla grenar, utförde sedan utom målningar skulpturer, ritningar till möbler och husgeråd i antik stil, sysslade äfven med arkitektur och gaf ritningen till "Frihetspelaren" på Vesterbro i Köpenhamn. I hans målningar var lärdomen och böjelsen för rebus-artade, låt vara sinnrikt uttänkta allegorier starkt framträdande Själsaristokraten betraktade de icke-klassiskt bildade med suverän ringaktning samt vände yttervärlden och det lefvande lifvet ryggen för att ostörd af tidens strömningar och idéer fördjupa sig i filosofiska spekulationer och ge dem uttryck i sin konst. Denna verkar ansträngd och kall, men den hvilar på allvarliga och solida studier och visar stor skicklighet. Af hans målningar finnas <i>Filoktet</i>, <i>Ossian</i>, <i>Anakreon</i>, scener ur <i>Terentius' lustspel</i> och ur <i>Holbergs "Niels Klim"</i> m. fl. i konstmuseet i Köpenhamn. Af den omfattande serien fosterländska målningar med historiskt och allegoriskt innehåll, som han på beställning utförde för Kristiansborgs riddarsal, förstördes 7 vid slottets brand 1794, och endast 3 räddades - de förvaras nu på Kronborg. Genom sin strängt skolade stil utöfvade A. ett höjande inflytande på den danska konsten - någon skola bildade han likväl ej. A. var vän och stod i liflig förbindelse med Sergel. Dennes bref till A. finnas i "Sergelska bref", utg. af G. Göthe (1900). 3. G-G N. 
<b>Abimelek</b> ("Melek är fader"). 1. Konung i Gerar (1 Mos. 20; 21: 22 ff; 26). - 2. Konung i Gat (Ps. 34: 1 väl förväxling med <i>Akis</i>, jfr 1 Sam. 21:10 ff). Möjligen är A. gemensam titel på filisteiska konungar, liksom farao för egyptiska. - 3. Gideons härsklystne och grymme son (Dom. 9). - 4. En präst, son af Abjatar (1 Krön. 18: 16, där dock A. väl är skriffel för A<i>hi</i>melek). E. S-E. 
<b>Abiner.</b> Se Abner. 
<b>Abingdon</b> [ä'bi*dn]. 1. Stad i England. Berkshire, nära Oxford. 6,000 inv. Stor spannmålshandel på London. - 2. Stad i Förenta staterna, Väst-Virginien, på gränsen mot Tennessee. 5.000 inv. I närheten ligger Emory med det af metodisterna 1838 grundade Emory- and Henry-College. 
<b>Ab initio</b> (lat.), från början. 
<b>Ab intestato</b> (lat,), <i>jur</i>., utan testamente, d. ä. på grund af lag. Motsatsen: ex testamento, genom testamente. Se Testamente. 
<b>Abiogenesis</b> (af grek. nekande <i>a</i>, <i>bios</i>, lif, och <i>genesis</i>, ursprung), lefvande varelsers omedelbara uppkomst ur liflösa kroppar. Se Uralstring. 
<b>Abiologi</b> (af grek. nekande <i>a</i>, <i>bios</i>, lif, och <i>logos</i>, tal). detsamma som anorganologi (se d. o.). 
<b>Abiponer,</b> argentinsk indianstam, som i äldre tider bodde vid La Plata och där förde ständiga krig med spanjorerna, men som 1824 flyttades till kolonien Sauce i prov. Santa Fé, där dess medlemmar, omkr. 800, idka jordbruk. 
<b>Abisalom.</b> Se Absalom. 
<b>d'Abisbal,</b> spansk general. Se O'Donnell. 
<b>Abiturient</b> (lat <i>abiturus</i>. af <i>abire</i>, afgå). lärjunge, som är färdig att lämna ett läroverk. - Abiturient-examen, afgångsexamen, mogenhetspröfning. 
<b>Abjatar</b> ("öfverflödets fader"), son af öfversteprästen Ahimélek, den ende af prästerna i Nob, som 
page_number=37, index= - Abjatar, son af öfversteprästen Ahimélek  - Abjuration, afsvärjande  - abl., förkortning för ablativ  - Ablaktera, afhålla från modersmjölken  - Ablast, bot.  - Ablation, geol.  - Ablations-teori, jur.  - Ablativ, en kasus i nominas deklination  - Ablaut (ty.), språkv., afljud  - Ablefari, saknad af ögonlock  - Ablegat, sändebud  - Ablesimov, Aleksandr Onisimovitj  - Abluentia, rensande, afförande medel  - Abluera, aftvätta, skölja  - Ablution, tvagning  - Abner l. Abiner, Sauls syskonbarn och härförare  - Abnet. Se Abaned  - Abnorm, afvikande från det lagbundna  - Abnormitet (jfr Abnorm), afvikelse från det lagbundna  - Abnorm-skola, läroanstalt för abnorma barn  - Abo l. Ibu, stad i Afrika  - Aboa, latinska namnet på Åbo  - Abodriter. Se Obotriter  - Abolera, afskaffa  - Abolition, jur.  - Abolitionister 
undkom Sauls blodbad och sedan höll sig troget till David (1 Sam. 22:20 ff.; 23:6 ff.; 30:7; 2 Sam. 15:24 m. fl.). "Ahimélek, son af Abjatar" i. st. f. "Abjatar, son af Ahimélek" i 2 Sam. 8: 17 m. fl., och "Abjatar" i st. f. "Ahimélek" i Mark. 2: 26 bero på felskrifning. E. S-E. 
<b>Abjuration</b> (af lat. <i>ab</i>, af, och <i>jurare</i>, svärja), afsvärjande, edligt förnekande. 
<b>abl.,</b> förkortning för ablativ. 
<b>Ablaktera</b> (af lat. <i>ab</i>, af, och <i>lac</i>, mjölk), afhålla från modersmjölken, afvänja barn från modersbröstet; <i>trädg</i>., afsuga, sugympa (se Förädling). Subst.: Ablaktering. 
<b>Ablast</b> (af grek. nekande <i>a</i> och <i>blastos</i>, knopp), <i>bot</i>., ett organs fullständiga försvinnande i motsats mot abort, där ett anlag till organet ännu kan påvisas; betraktade från fylogenetisk ståndpunkt äro båda företeelserna endast graduellt, ej väsentligt olika. G. L-M 
<b>Ablation</b> (lat. <i>ablatio</i>, bortförande), <i>geol</i>., den smältning, som försiggår på glaciärernas yta. A. G. N. 
<b>Ablations-teori</b> (lat. <i>ablatio</i>, bortförande), <i>jur</i>., den teori, enligt hvilken till begreppet stöld hör, icke endast att tjufven skall hafva berört någon en annan person tillhörig sak i afsikt att tillegna sig densamma, utan äfven flyttat den från det ställe, där den förut fanns, till något annat ställe, där han kan förfoga öfver den så, som vore den hans egendom. Angående den motsatta åsikten se Kontrektations-teori. 
<b>Ablativ</b> (lat. <i>ablativus</i>, som utmärker fråntagande), en kasus i nominas deklination, fullständigt utvecklad blott i zend och latin. I sin ursprungliga betydelse betecknar ablativen det, hvarifrån något skiljes. Till ablativen ha därjämte i latinet öfverflyttats de funktioner, som ursprungligen tillhörde lokativen och instrumentalis. Jfr Kasus. 
<b>Ablaut</b> (ty.), <i>språkv</i>., afljud. 
<b>Ablefari</b> (af grek. nekande <i>a</i> och <i>blefaron</i>, ögonlock), saknad af ögonlock, fullständigt eller delvis. Ablefari, vare sig medfödd eller uppkommen genom yttre våld, kan häfvas endast genom plastisk operation. 
<b>Ablegat</b> (af lat. <i>legare</i>, afsända), sändebud, i synnerhet påfvens sändebud vid utomordentliga tillfällen; magnatombud vid den ungerska riksdagen. 
<b>Ablesimov,</b> Aleksandr Onisimovitj, rysk författare, f. 1742, tjänade sig i hären upp till kapten, öfvergick därefter till polisen och dog i Moskva 1783 i största fattigdom. Hans plats i den ryska litteraturens historia beror på operetten (vi skulle säga vådevillen) <i>Melnik, koldun, obmanstjik i svat</i> (Mjölnaren som trollkarl, bedragare och böneman), uppf. 1779 i Moskva och därefter flere gånger tryckt (senast i Moskva 1890), märklig genom sitt ryskt nationella folkliga innehåll under en tid, som annars fullkomligt behärskades af den franska pseudo-klassiciteten. Stycket följdes af en hel rad efterhärmningar (bl. a. Knjaznins "Sbitenstjik"). LLL. 
<b>Abluentia</b> (lat., af <i>abluere</i>, aftvätta), rensande, afförande medel. 
<b>Abluera</b> (lat. <i>abluere</i>), aftvätta, skölja. 
<b>Ablution</b> (af lat. <i>ablurere</i>, aftvätta), tvagning. Hos romarna: tvagning före offringen. I katolska kyrkan: kalkens sköljning med vin efter nattvarden. (Vid samma tillfälle tvår prästen sina fingrar med vin och vatten, hvilket kallas purifikation.) J. HDR. 
<b>Abner</b> l. Abiner ("Min fader är <i>Ner</i>"), Sauls syskonbarn och härförare (1 Sam. 14:50 f.). Gjorde efter denne konungs död hans son Isbóset till konung öfver hela Israel med undantag af Juda stam, som hyllade David. A. råkade dock i oenighet med Isbóset och öfvergick till Davids parti. Han blef sedermera ett offer för Davids härförare Joabs hämnd, emedan han i en strid nedlagt dennes broder (2 Sam. 2 f.). E. S-E. 
<b>Abnet.</b> Se Abaned. 
<b>Abnorm</b> (af lat. <i>ab</i>, från, och <i>norma</i>, regel), afvikande från det lagbundna; oregelbunden; onaturlig, sjuklig, missbildad. 
<b>Abnormitet</b> (jfr Abnorm), afvikelse från det lagbundna, naturliga; oregelbundenhet. 
<b>Abnorm-skola,</b> läroanstalt för abnorma barn; särskildt benämning på institut för döfstummas eller blindas undervisning samt på idiotanstalter. Se Blindundervisning, Döfstum-undervisning och Idiotanstalt. 
<b>Abo</b> l. Ibu, stad i Afrika, på Beninkusten, strax ofvanför floden Nigers delta. 8,000 inv. Dref fordom stor Slafhandel; har numera betydlig utförsel af palmolja. 
<b>Aboa,</b> latinska namnet på Åbo. 
<b>Abodriter.</b> Se Obotriter. 
<b>Abolera</b> (lat. <i>abolere</i>), afskaffa, upphäfva, tillintetgöra. 
<b>Abolition</b> (lat. <i>abolitio</i>), <i>jur</i>., afskaffande, upphäfvande. - Abolitionsbref, skrift, hvarigenom någon frikallas från straff; benådningsbref. 
<b>Abolitionister</b> (jfr Abolera), personer, som yrka på, kämpa för afskaffandet af ett bestående missförhållande i lag eller sed. Ursprungligen betecknades därmed i Nord-Amerikas Förenta stater de, som ifrade för slafveriets afskaffande. Denna rörelse utgick från kväkarna, och redan före frihetskrigets slut hade, särskildt i Pennsylvanien, åtskilliga sällskap bildats med detta mål. Vid den stora kompromiss, hvarigenom unionsförfattningen kom till stånd (1787-89), kunde emellertid slafveriets bekämpare ej genomdrifva mer, än att slafhandelns obestridda fortvaro begränsades till 1808, från hvilket år den sedermera genom kongressbeslut formligen förbjöds, samt att slafveriet afskaffades i Nordvästterritoriet (norr om floden Ohio). En petition från pennsylvaniska abolitionssällskapet, hvars president var Benj. Franklin, inlämnades 1790 till kongressen, men föranledde där endast den förklaringen, att kongressen ej egde befogenhet att befatta sig med slafveriet inom de särskilda staterna. Man väntade på den tiden allmänt, att slafveriet småningom af sig själf skulle försvinna, men i stället fick det efter Whitneys uppfinning af bomullsrensningsmaskinen och bomullsodlingens därpå följande storartade uppsving allt större utbredning och ekonomisk betydelse i sydstaterna samt började där betraktas som en för samhällets bestånd nödvändig institution. Genom Missouri-kompromissen (1820) förbjöds det i de delar af Louisiana-området, som lågo norr om 36° 30'. - Ny fart fick abolitioniströrelsen, då W. L. Garrison 1831 grundade veckoskriften "The liberator", och i de nordliga staterna började en ytterst häftig agitation mot slafveriet. 1833 hölls i Filadelfia den första stora abolitionistkongressen, ur hvilken framgick Amerikanska antislafverisällskapet. Utom genom agitation i tal och skrift - hvarvid Garrison, Channing, Wendell Phillipps och Th. 
page_number=38, index= - Abolitionister  - Abomasus l. Abomasum (lat.), anat., löpmage. Se Idisslare  - Abome l. Abomi, hufvudstad i det ena af de två vasallriken  - Abomi. Se Abome  - Abominabel, afskyvärd  - Abongo, Obongo l. Babongo, ett litet afrikanskt folk  - Abonnemang, fr. abonnement, beställning  - Abonnent, en, som på förhand betingat sig eller betalt något  - Abonnera, på förhand betinga sig eller betala  - Aboral, från munnen (vänd)  - Abordabel, tillgänglig  - Ab origine, från början  - Aborigines, ur-invånare  - Aborras. Se Chabur  - Aborre. Se Abborre  - Abort. 1. Bot.  - Abort. 2. Med.  - Abortera, framföda för tidigt  - Abortiv, fosterfördrifvande  - Abortivform af en sjukdom  - Abortivkur, en kraftkur som afser att kväfva en sjukdom redan i dess början  - Abortivmedel, fosterfördrifvande medel  - Abouchouchou, ett slags groft ylletyg  - About, Edmond François Valentin  - Ab ovo, "från ägget" 
Parker voro verksammast - sökte sällskapet nå sitt mål genom en mängd petitioner till kongressen, där J. Q. Adams förde dess talan. Häftigast blef striden, sedan en strängare lag om förrymda slafvars utlämning antagits 1850 och Missouri-kompromissen upphäfts genom Kansas-Nebraska-act 1854. Mest spridning och störst inflytande af denna tids abolitionist-litteratur fick Harriet Beecher Stowes roman "Onkel Toms stuga" (1852). Abolitionisterna uppträdde nu som ett särskildt politiskt parti, med slarvarnas befrielse som uteslutande mål, äfven om unionen därvid skulle upplösas. Därigenom skilde de sig från Lincoln, Seward och det 1856 bildade republikanska partiets moderata element, hvilka önskade unionens bibehållande och slaffrågans lösning på strängt laglig väg. Sedan Lincolns val till president (1860) förmått sydstaterna att utgå ur unionen och bragt inbördeskriget till utbrott, löstes slaffrågan genom detta stora krig (1861-65). Abolitionisterna, som under kriget med otålighet sett Lincolns försiktiga politik, upphörde efter dess slut att utgöra ett politiskt parti. Litt.: Rhodes, "History of the United States from ... 1850", d. 1-2 (1893), "W. L. Garrison, the story of his life, told by his children" (1894), och Cec. Bååth-Holmbergs ytterligt abolitionistvänliga, populära skildring "Kampen för och mot negerslafveriet" (1896). Jfr Nord-Amerikas Förenta stater. V. S-G. 
<b>Abomasus</b> l. Abomasum (lat.), <i>anat</i>., löpmage. Se Idisslare. 
<b>Abome</b> l. Abomi, hufvudstad i det ena af de två vasallriken (Abome och Allada), hvari fransmännen efter sin eröfring af Dahome 1892 delat detta rike. A. var förr Dahomes hufvudstad; nu residerar där en fransk gesant. A. ligger 120 km. från Guineakusten, på en stor vattenlös slätt. Där förekommo förr stora människooffer. Staden anses ega omkr. 30,000 inv. 
<b>Abomi.</b> Se Abome. 
<b>Abominabel</b> (af lat. <i>abominari</i>, afsky), afskyvärd. 
<b>Abongo,</b> Obongo l. Babongo, ett litet afrikanskt folk, som Du Chailly påträffade vid öfre Ngunie, på 2° s. br. Det tillhör de s. k. dvärgfolken samt har ljust smutsgul hudfärg och en medellängd af (enl. Lenz) 1,32-1,42 m. J. F. N. 
<b>Abonnemang</b> (jfr Abonnera), fr. <i>abonnement</i>, beställning, betalning på förhand. Jfr Prenumerera och Subskribera. 
<b>Abonnent</b> (jfr Abonnera), en, som på förhand betingat sig eller betalt något. 
<b>Abonnera</b> (fr. <i>abonner</i>, af <i>bon</i>, lat. <i>bonus</i>, god: jfr ty. <i>gut sagen</i>, sv. gå i <i>god</i> för), på förhand betinga sig eller betala, t. ex. en plats på teatern. 
<b>Aboral</b> (af lat. <i>ab</i>, från, och <i>os</i>, mun), från munnen (vänd). 
<b>Abordabel</b> (af fr. <i>aborder</i>, närma sig till), tillgänglig. 
<b>Ab origine</b> (lat.), från början. 
<b>Aborigines</b> (lat., af <i>origo</i>, ursprung), ur-invånare. Särskildt har detta namn gifvits åt ett i romerska sägner omnämndt urfolk vid foten af Apenninerna. Den nyare vetenskapen betviflar likväl dettas tillvaro. Jfr Autoktoner. 
<b>Aborras.</b> Se Chabur. 
<b>Aborre.</b> Se Abborre. 
<b>Abort</b> (lat. <i>abortus</i>, af <i>aboriri</i>, förgås). 1. <i>Bot</i>. Uteblifvandet af vissa organs utbildning hos en växt, t. ex. af ståndarna i en blomma, som då till följd af abort blir enkönad, honblomma. Jfr Ablast. - 2. <i>Med</i>. Missfall, d. v. s. sådant fall af för tidig börd, att fostret ej kan lefva utom moderlifvet. Se vidare Missfall. I brottslig afsikt framkallad, är aborten fosterfördrifning (se d. o.). (J. E. J-N.) 
<b>Abortera</b> (se Abort), framföda för tidigt; (föga brukl.) framkalla missfall; ej sätta frukt (om växter). 
<b>Abortiv</b> (se Abort), som härleder sig af för tidig börd; fosterfördrifvande. 
<b>Abortivform</b> (jfr Abort) af en sjukdom, t. ex. tyfoidfeber, kännetecknas däraf att sjukdomen efter de första symtomen, som kunna vara ganska häftiga, ej vidare utvecklar sig, utan hastigt öfvergår till hälsa. J. E. J-N. 
<b>Abortivkur</b> (se Abort), en kraftkur som afser att kväfva en sjukdom redan i dess början. 
<b>Abortivmedel</b> (se Abort), fosterfördrifvande medel. 
<b>Abouchouchou</b> [-ʃoʃō], ett slags groft ylletyg, som i stor mängd förfärdigas i södra Frankrike samt öfver Marseille försändes till Levanten. 
<b>About</b> [abo], Edmond François Valentin, fransk romanförfattare och tidningsman, f. 1828 i Lothringen, idkade 1851-53 arkeologiska studier i Aten och skildrade på ett allt annat än smickrande sätt det ny grekiska samhället i sin bok <i>La Grèce contemporaine</i> (1855), där hans lifliga, klara stil och öfverflödande franska esprit redan gjorde sig gällande. S. å. väckte han en viss uppståndelse med sin första roman, <i>Tolla</i>, och gjorde lycka som konstkritiker. Hans intagande noveller <i>Les mariages de Paris</i> (1856; "Parisiska äktenskap", 1857) i "Moniteurs" följetong efterföljdes af de underhållande och mycket bra byggda romanerna <i>Le roi des montagnes</i> (med nygrekiskt ämne, 1856; "Skogarnes konung", 1872), <i>Germaine</i> (1857: sv. öfvers. 1858), <i>Madelon</i> (1863; hans bästa roman) m. fl. Efter en resa till Italien riktade han i sin skrift <i>La question romaine</i> (1858; "Påfven och kyrkostaten", 1859) mot påfvedömet ett angrepp, som genljöd vida omkring och fullföljdes genom hans veckokrönikor i "Opinion nationale" under den harmlösa titeln <i>Lettres d'un bon jeune homme à sa cousine Madeleine</i>. Med sina dramatiska försök hade A. ingen framgång, och hans skådespel <i>Gaetana</i> framkallade 1862 på Odéon-teatern ett oerhördt larm, anstiftadt af hans litterära, politiska och religiösa motståndare. A. var väl sedd vid Napoleon III :s hof. Efter fransk-tyska krigets utbrott följde han med Mac Mahons afdelning till Elsass och skref krigskorrespondenser till "Soir". Efter kejsardömets fall slöt A. sig öppet till republiken, stödde Thiers' politik och uppsatte, jämte F. Sarcey o. a., den moderat-republikanska tidningen "XIX:e Siècle", i hvilken han skarpt angrep de klerikala och monarkiska partierna. Bland hans skrifter märkas vidare några i populär nationalekonomi samt den af Franska akad. prisbelönta <i>Roman d'un brave homme</i> (1880), en protest mot Zolas naturalism. A. invaldes 1884 i Franska akad. och dog 1885 i Paris. E. F-T. 
<b>Ab ovo</b> (lat.), "från ägget", d. ä. från början. - Ab ovo ad mala, "från ägget till äpplena", d. ä. från början till slut, hvilket uttryck har afseende på de romerska måltiderna, som började med ägg och slutade med frukt. - Ab ovo Ledæ incipere, "börja med Ledas ägg" d. ä. gå alltför grundligt och omständligt till väga. (Detta uttryck är hämtadt från Horatius, som prisar Homerus, därför att denne 
page_number=39, index= - Ab ovo, "från ägget"  - A. Br., i naturvetenskapliga namn förkortning för botanisten Alexander Braun  - Abrabanel. Se Abravanel  - Abrachia, armlöshet. Jfr Missbildning  - Abraham, urspr. Abram  - Abraham a Sancta Clara, klosternamnet på augustin-munken Ulrik Megerle  - Abraham Brodersson, danskt riksråd  - Abrahamiter, medlemmarna af en deistisk sekt i Böhmen  - Abrahamsbuske. Se Agnus castus  - Abrahamsfrön. Se Vitex Agnus castus  - Abrahamson, Verner Hans Frederik  - Abrahamson. 1. August A.  - Abrahamson. 2. Eufrosyne A. 
lät sin Iliad börja midt i handlingen utan att gå tillbaka till fabeln om Ledas dotter Helenas underbara födelse ur ett ägg). 
<b>A. Br.,</b> i naturvetenskapliga namn förkortning för botanisten Alexander Braun. 
<b>Abrabanel.</b> Se Abravanel. 
<b>Abrachia</b> (lat., af grek. nekande <i>a</i> och <i>brachion</i>, arm), armlöshet. Jfr Missbildning. 
<b>Abraham,</b> urspr. Abram, israelitiska folkets ättefader. Enligt den välkända bibliska berättelsen (1 Mos. 12-25) flyttade han med sin hustru Sara och brorson Lot från sitt hemland, Mesopotamien, till Kanaan. Drifven af en hungersnöd, utsträckte han sina vandringar ända till Nedre Egypten, men återvände dock till Kanaan, där han dog. Om hans ungdomstid vet bibeln icke mycket att förtälja, men skildrar hans senare lif med stor utförlighet och framställer honom såsom en tapper, gästfri, människovänlig och fridsälskande man, som städse dyrkade en enda Gud, Jahve, midt ibland de afgudadyrkande kanaaniterna och införde omskärelsen såsom religiöst bruk bland sina barn och sitt tjänstefolk. Enligt den bibliska uppfattningen hade Gud uttagit honom från hans naturliga stam- och familjeförhållanden och ställt honom under sin omedelbara ledning. Därigenom hade äfven grunden blifvit lagd till det förbund Gud ingick med A. och hans ättlingar, judarna. - Genom sin son Isak blef A. israeliternas stamfader. Det arabiska folket vill leda sitt ursprung från hans andre son, Ismael, född af tjänstekvinnan Hagar. - Berättelserna om Abraham, som tillhöra de vanliga pentateuk-källorna, Jahvisten, Elohisten och Präst-kodex, kunna icke göra anspråk på historisk trovärdighet i sträng mening, då de nedskrifvits flera århundraden efter hans tid. Likväl har det icke lyckats att förvandla honom eller de öfriga patriark-gestalterna till mytiska figurer (Goldziher, Stucken, Winckler). Någon större sannolikhet ligger i det antagandet, att A., såsom Isak, Israel m. fl., är en personifikation af en hel stam. E. S-E. 
<b>Abraham a Sancta Clara</b>, klosternamnet på augustin-munken Ulrik Megerle, f. 1644 i Messkirch, Baden, d. 1709 i Wien, dit han af Leopold I blifvit kallad som hofpredikant. Han är mest ryktbar för sina egendomligt fantastiska predikningar, i hvilka han med allvar och kraft, ofta med grofkorniga och kvicka infall, ordlekar och bilder i ett stundom till råhet gränsande språk gisslade mänskliga dårskaper och förvillelser. Han var en verklig folktalare och åtnjöt stort anseende bland sina samtida. Schiller anses hafva tagit hans framställningssätt till mönster för kapucin-munkens s. k. predikan i "Wallenstein lager". En upplaga af hans samlade skrifter (21 bd) utkom i Passau och Lindau 1835-54 (2:a uppl. 1856-67). Se Sexto, "Abraham a Sancta Clara" (Sigm. 1896). J. HDR. 
<b>Abraham Brodersson,</b> danskt riksråd, af en halländsk frälseätt, som förde ett tjurhufvud i sitt vapen, var af drottning Margareta mycket använd i offentliga värf. Han var en af hennes befälhafvare i striden mot konung Albrekt och hufvudmannen vid försöket att (1403) rycka Gottland från Tyska orden. A. fick den ena förläningen efter den andra - äfven i Sverige, där han en tid var ståthållare på det viktiga Kalmar slott - och slutligen innehade han åtta slott med underliggande län. Största delen af dessa förläningar fick han likväl mindre som ynnestbevis än som säkerheter för lån, hvilka han försträckt drottningen. Medgång och rikedom gjorde honom öfvermodig. A. var tillika beryktad för sin sedeslöshet, och denna drog honom i fördärfvet. Ett stillestånd, som danskarna under den holsteinska fejden ingått med det af dem belägrade Sönderborg, kränktes af honom, såsom en senare berättelse uppgifver, därigenom att han våldtog en af fiendernas döttrar. För detta brott blef han lagligen dömd och afrättad 27 aug. 1410. - Åtskilliga författares berättelser om ett ömt förhållande mellan A. och drottning Margareta torde sakna grund, helst som man funnit, att ett bland de såsom viktigast åberopade bevisen hvilar på ett misstag. Drottningen påstås nämligen hafva stiftat gemensamma själamässor för sig och A. Men själamässorna gällde honom ensam och hade, såsom instiftelsebrefven visa, sin grund i en formlig överenskommelse mellan A. och drottningen, hvilken därigenom skulle gifva ett slags ersättning för A :s efterskänkta fordringar. J. TH. W. 
<b>Abrahamiter,</b> medlemmarna af en deistisk sekt i Böhmen, hvilken i förlitande på kejsar Josef II :s toleransedikt öppet framträdde 1782. De påstodo, att de bekände sig till den religion, som Abraham hade före omskärelsen, och att de därför voro hans rätta barn. Abrahamiterna ville ej vara judar och ej heller kristna. Af bibeln gillade de endast läran om en Gud samt de tio buden och Fader vår. Sekten undertrycktes inom kort. J. HDR. 
<b>Abrahamsbuske.</b> Se Agnus castus. 
<b>Abrahamsfrön.</b> Se Vitex Agnus castus. 
<b>Abrahamson,</b> Verner Hans Frederik, dansk författare, f. 1744 i staden Slesvig, d. 1812, blef kapten i artilleriet, men tog 1787 afsked som officer och 1810 som lärare vid kadett-akademien. Ehuru han i barndomen talade endast tyska, var han en af de förste och skarpaste motståndarna till tyskheten i Danmark. Han var både skald (kvicka sällskapssånger) och flitig medarbetare i tidskrifter för språkliga och litterära ämnen. 1793-98 var han medutgifvare af den nya psalmboken och senare af samlingen "Udvalgte danske viser fra middelalderen" (1812-14). Biogr. af Molbech 1851. Se vidare (dansk) Hist. ark. 1886-87. E. EBG. 
<b>Abrahamson.</b> 1. August A., köpman, mecenat, föddes i Karlskrona 29 dec. 1817 och tillhörde en släkt, som bland sina medlemmar räknat flere konstnärer. Hans farfar var en framstående preussisk medaljgravör och stämpelskärare, hans brorsdöttrar i England (Montalba) hafva egnat sig åt de sköna konsterna. A. kom obemedlad till Göteborg och grundlade där 1840 egen affär, i hvilken han vann en betydlig förmögenhet, öfverlämnande affären i fränders händer, inköpte han 1868 det gamla herresätet Nääs, som han gjorde världsberömdt genom det af honom där upprättade slöjdseminariet. Han blef 1882 ledamot och 1892 hedersled. af Landtbruksakademien. Död på Nääs 6 maj 1898. I sitt testamente föreskref han att den af honom grundade läroanstalten jämte hela egendomen Nääs och 380,000 kronor skulle under namnet "August Abrahamsons stiftelse" öfverlämnas till svenska staten. Se vidare Nääs. 
2. Eufrosyne A., den förres hustru, född Leman, sångerska, f. i Stockholm 1836. Sedan hon 1852-55 i Stockholm gjort sina första studier under Jul. Günthers ledning, debuterade hon 1855 
page_number=40, index= - Abrahamson. 2. Eufrosyne A.  - Abrahamsson, Petter  - Abrahamstrup, den forna benämningen på det å Själland belägna slottet Jægerspriis  - Abrahamus Andreæ Angermannus 
å k. teatern såsom <i>Pamina</i> i "Trollflöjten". För att ytterligare utbilda sig begaf hon sig kort därefter till Paris, där hennes musikaliska uppfostran fulländades i Duprez' artistiska hem. 1858 fick hon anställning vid Oriente-teatern i Madrid och gjorde där furore såsom <i>Elvira</i> i "Ernani". 1859 uppträdde hon med stor framgång på italienska operan i Wien, men lämnade där den offentliga konstnärsbanan och gifte sig s. å. Död 1869. I Göteborg delade hon sin tid mellan välgörenheten och konsten och uppträdde där, liksom stundom i Stockholm, på konserter. 2. A. L. 
<b>Abrahamsson,</b> Petter, rättslärd, f. 29 juli 1668 i Stockholm, d. därstädes 20 apr. 1741. Efter studier i Upsala utnämndes A. redan 1693 till häradshöfding i Erlinghundra, Håbo, Sollentuna m. fl. härad i Uppland. Ett år därefter blef han åtalad för femtio verkliga eller förmenta fel mot lag och process m. m. samt dömd tjänsten förlustig. Det heter i domen, att han icke velat felen vidkännas, utan enständigt påstått mesta delen vara rätt samt "med ifver och oanständiga ord" bestridt själfva lagens och k. förordningarnas rätta förstånd och mening. A. hade, för att fylla lagstiftningens luckor, tillåtit sig att ganska "godtyckligt fälla dom, i det han tillgripit analogier, där ingen lag fanns, och väl äfven tolkat lag, som fanns, något fritt. Emellertid säges det uttryckligen, att ingen väld, arg list eller passion kunde läggas honom till last. Sin ledighet använde han till grundliga juridiska studier och utgaf 1702 sina mycket eftersökta upplagor af <i>Lands och Sladslagarne</i> med anmärkningar (utg. på tyska 1709). Därefter företog han en studieresa till Tyskland och återfick efter hemkomsten domsaga, tio år efter afsättningen. Emellertid arbetade han på en ny utvidgad kommentar af landslagen; då häradshöfdingarna enligt en bestämmelse af Karl XII. som likväl efter dennes död återtogs, skulle blifva bisittare åt lagmännen, tog han afsked och egnade sig helt och hållet åt sitt verk <i>Landslagen med anmärkningar</i>, som utkom 1726 och som gjort hans namn till ett af de främsta i den svenska lagfarenheten. Under hvarje lagrum anföras här de lagbud och den praxis, som supplerar eller ändrar detsamma. Egentligen afsedt såsom hjälpreda åt domarna, har arbetet, efter införandet af 1734 års lag, för rättshistorikern blifvit en oskattbar ledtråd genom den labyrint af stadgar och förordningar, hvari Sveriges rättsförfattning före lagreformen till stor del är att söka, och af särskildt värde därför att det angifver i hvad mån den gamla rätten ansågs ega laga kraft, då den stod i begrepp att vika. A. blef efter utgifvandet af detta verk adlad och sattes därigenom i tillfälle att i rikets första stånd deltaga i granskningen af det nya lagförslaget vid riksdagarna 1731 och 1734, efter att långt tidigare hafva varit i fråga att insättas i lagkommissionen. A., som påyrkat förbättringar i domstolsväsendet (genom indragning af lagmans- och kämnärsrätter, fördubbling af hofrätternas antal och upptagande af en eller två lagfarna bisittare i häradsrätterna), deltog i riksdagsarbetet med stor ifver och reformvänlighet, kämpande för det allmännas rätt gentemot särskilda stånds eller enskildas intressen. Härigenom stötte han sig på många håll; hos prästerna dessutom genom sina uttalanden mot allt samvetstvång, då det gällde åtgärder mot tidens pietism. Vid granskningen af de nya lagförslagen var han ifrig för mera humana strafflagsbestämmelser, att intet i lagen måtte komma att strida mot den naturliga billigheten, att icke den naturliga friheten blefve af prejudicier och utan trängande orsak inskränkt samt att straffen måtte noga lämpas efter den skada brotten medfört. Därjämte föreslog han förbättringar i processen samt att ekonomi och politi-stadganden skulle införas i lagboken. Men just mängden af hans ändringsförslag torde skadat hans afsikter, och hans granskning, som röjde stor kritisk skärpa, utomordentlig sakkunskap och vidsträckta framtidsvyer, utöfvade jämförelsevis föga inflytande på resultatet. Många hans åsikter hafva emellertid senare kommit till sin rätt. Hans sista uppträdande vid riksdagen var till förmån för hattarnas krigspolitik (mars 1741). Jfr J. A. Posse, "Bidrag till svenska lagstiftningens historia" (1850), P. A. Östergren, "Till historien om 1734 års lagreform" (I, II, 1902), äfvensom "Lagcommissionens förslag till Sveriges rikes lag af år 1734; jemte de vid samma förslag gjorde anmärkningar" m. m. (1841). P. A. Ö. 
<b>Abrahamstrup,</b> den forna benämningen på det å Själland belägna slottet Jægerspriis. 
<b>Abrahamus Andreæ Angermannus,</b> den fjärde i ordningen af Sveriges lutherska ärkebiskopar, en genom sina kunskaper, sin bildning och sina åsikters renhet och fasthet högst utmärkt personlighet. Han föddes omkr. 1540 i Ångermanland. Som ung skolrektor i Stockholm var han en af de ifrigaste motståndarna till Johan III :s liturgi, hvarför han var föremål för konungens ovilja. För att öfvervinna hans motstånd sökte Johan till en början aflägsna honom från Stockholm och erbjöd honom i denna afsikt en professur i Upsala. Då A. vägrade mottaga detta anbud, förflyttades han till en anspråkslös predikantbefattning i Öregrund. Men då A. äfven härifrån ifrigt bekämpade liturgien, insattes han som kyrkoherde i Saltvik på Åland, hvarest han ansågs blifva utestängd från allt inflytande på präster och teologer. Då icke heller detta hade åsyftad verkan, lät konungen föra honom i fängsligt förvar till Åbo, Befriad ur sitt fängelse genom Pontus de la Gardies medverkan, fann A. en tillfällig uppehållsort hos hertig Karl, men begaf sig inom kort till Tyskland (1582), försedd med anbefallningsbref från hertigen till dennes syster, hertiginnan Elisabet af Mecklenburg. Under en elfvaårig landsflykt i Tyskland uppträdde A. genom flere hemsända skrifter såsom den främste kämpen mot liturgien och understöddes därutinnan på det verksammaste af hertig Karl. På dennes bekostnad besökte han universiteten i Leipzig, Wittenberg, Helmstedt samt Frankfurt an der Oder och skaffade sig från de där varande teologiska fakulteterna utlåtanden om liturgien, hvilka han därefter sände till hertigen, som sörjde för deras vidare offentliggörande i landet. A. var emellertid i trots af allt detta icke synnerligen älskad af hertig Karl, och det synes, som om den senare gärna velat undvika att hafva honom i sin omedelbara närhet. Hertigen var ej heller alldeles med om att A. upphöjdes till ärkebiskop, till hvilken förtroendepost han såsom renlärighetens trognaste försvarare nästan enhälligt utsågs af det vid Upsala möte 1593 församlade prästerskapet. Ännu mindre var naturligtvis den påfviskt sinnade konung Sigismund hågad att erkänna den nyvalde, oböjligt protestantiske ärkebiskopen, och först efter en envis vägran lät han förmå sig att bekräfta hans val. Hertigens missnöje med A. kom 
page_number=41, index= - Abrahamus Andreæ Angermannus  - Abrakadabra  - Abram. Se Abraham  - Abramidopsis Leuckartii, zool. Se Mört  - Abramis, Braxen-släktet, zool.  - Abranchiata, lat, zool., gällösa (maskar och snäckor)  - Abrantes, befäst stad i Portugal  - Abrantès, Andoche Junot d'A. och Laure Junot d'A. Se Junot  - Abrányi, Kornel  - Abrasion, geol.  - Abrastol, farm. Se Asaprol  - Abravanel (Abarbanel, Abrabanel), Don Isaac ben Jehudah  - Abraxas-stenar l. Abraxas-gemmer 
till egentligt utbrott efter en allmän visitation, som A. på hertigens befallning företagit 1596. Den alltför stora myndighet och hänsynslösa stränghet han därunder lade i dagen framkallade en häftig ovilja hos hertigen, och han kunde aldrig glömma denna visitationsresa, "mäster Abrahams tragoedia", såsom han kallade den. Hertigens ovilja fick ökad näring genom den kraftfulle ärkebiskopens bestämda uppträdande i flere andra kyrkorättsliga frågor, såsom när han återgaf ämbetet åt ett par präster, som hertigen hade låtit afsätta. När därtill kom, att A., som visade sig lika litet benägen att i statens angelägenheter blindt följa hertigen som denne att utan vidare följa ärkebiskopen i kyrkans, i flere bref försäkrat konung Sigismund om sin trohet och klagat öfver hertigens själfrådighet, förlorade slutligen hertig Karl tålamodet. Vid riksdagen i Upsala 1598 utfor hertigen i de skarpaste beskyllningar mot A., och redan i slutet af samma år lät han fängsla honom och ställde honom till rätta inför en andlig domstol, som dock ej ansåg honom skyldig till de förbrytelser, för hvilka han anklagats. Hertigen lade då beslag på hans inkomster samt förklarade sig vilja åtala honom vid en riksdag "såsom den där stått efter hertigens argaste". Detta skedde ock vid riksdagen i Jönköping 1599. Trots de närvarande biskoparnas och öfrige prästers vägran att förklara A. brottslig dömdes han sitt ämbete förlustig, insattes i fängsligt förvar på Stegeborg, fördes sedan, efter någon tids frihet, till Örebro och därefter till Gripsholm, där han, utan att dock, såsom vanligen påståtts, röna någon omänsklig behandling, vistades i fängelse till sin död, i oktober 1607, och begrofs på hertigens befallning i Kernbo kyrka. Hans stiftsprästers kärlek öfvergaf honom ej i olyckan. De gjorde flere gånger sammanskott till hans underhåll. Han betraktades af dem såsom en martyr för den rena evangeliska läran, hvilken han ock ända till sitt lifs slut förblef obrottsligt trogen. Se E. M. Fant, "Diss. de vita Abr. Andr. Ang." (1802), och O. Holmström, "Ärkebiskop Abrahams räfst" (I-II, bilaga till Kyrkohistorisk årsskrift 1901-02). J. H. B. (J. HDR.) 
<b>Abrakadabra,</b> en magisk formel, troligen af persiskt ursprung. Amuletter,på hvilka detta mystiska ord var i triangelform uppskrifvet, buros fordom såsom skyddsmedel mot feber. Nu är ordet liktydigt med  osammanhängande, meningslöst pladder. 
<b>Abram.</b> Se Abraham. 
<b>Abramidopsis Leuckartii,</b> <i>zool</i>. Se Mört. 
<b>Abramis,</b> Braxen-släktet, <i>zool</i>., en afdelning af Cyprinidernas (karp-fiskarnas) familj (jfr Cyprinider). Det utmärker sig genom sin långa (anal)fena, hvilken har minst dubbelt så många strålar som ryggfenan; buk-kanten är skarp endast bakom bukfenorna. Genom dessa båda karaktärer skiljes braxensläktet lätt från alla våra andra karp-fiskar. Detta släkte är utbredt öfver Europa, norr om Alperna, samt närgränsande delar af Asien äfvensom öfver Nord-Amerika och är i Skandinavien representeradt af fyra särskilda arter, nämligen braxen, fliran, vimban och björknan. F. A. S.* 
<b>Abranchiata,</b> lat. (af grek. nekande <i>a</i> och <i>branchion</i>, gäl), <i>zool</i>., gällösa (maskar och snäckor). 
<b>Abrantes,</b> befäst stad i Portugal, prov. Estremadura, n. ö. om Lissabon, vid Tajo, där floden blir segelbar. 7,000 inv. (1902). Har många kyrkor, bland hvilka den präktiga S. Vicente. Liflig handel på Lissabon. - Franske generalen Junot gjorde därifrån 1807 ett djärft och lyckligt angrepp mot Lissabon, hvarför han af Napoleon fick titel hertig af Abrantes. 
<b>Abrantès</b> [abrãtä'ss], Andoche Junot d'A. och Laure Junot d'A. Se Junot. 
<b>Abrányi</b> [åbranji], Kornel, ungersk politiker och publicist, f. 1849, en af oppositionspartiets stödjepelare såsom ledamot af riksdagen och redaktör af tidningen "Pesti Napló". Han har författat lustspel och i romaner behandlat äktenskapsfrågan. - Hans broder Emil A., f. 1850, är äfvenledes medlem af ungerska riksdagen och en bemärkt politisk skald. 
<b>Abrasion</b> (af lat. <i>abradere</i>, bortskrapa), <i>geol</i>., den afnötning eller "afhyfling" af ett fastlands yta, som eger rum, när hafvet långsamt inkräktar på landet, och vanligen resulterar i en mer eller mindre jämn yta, abrasionsyta. A. G. N. 
<b>Abrastol,</b> <i>farm</i>. Se Asaprol. 
<b>Abravanel</b> (Abarbanel, Abrabanel), Don Isaac ben Jehudah, lärd jude af förnäm släkt, f. 1437 i Lissabon. Delande sin tid mellan statsangelägenheter och teologiska studier, innehade han länge ett hofämbete hos Alfons V i Portugal. I onåd hos efterträdaren, flydde han till Spanien, där han blef finansminister hos Ferdinand den katolske. Vid judarnas fördrifning ur Spanien 1492 begaf han sig då först till Neapel och flackade sedan omkring. Död 1508 i Venezia. Bland hans många värdefulla skrifter må nämnas exegeser till pentateuken och Daniels bok samt kommentarier till talmud och Maimonides äfvensom undersökningar rörande kabbala. 
<b>Abraxas-stenar</b> l. Abraxas-gemmer kallas skurna stenar af växlande form, på hvilka jämte en fantastisk figur (med människokropp, tupphufvud, ormliknande fötter o. d.) finnes graveradt det grekiska ordet Abraxas l. Abrasax. Detta var det namn, hvarmed gnostikern Basilides (i 2:a årh.) betecknade det högsta väsendet, urväsendet, från hvilket han antog, att lika många andar utströmmade, som året har dagar. Summan af de i ordet A. förekommande grekiska bokstäfvernas talvärden är också 365, och de med detta mystiska ord försedda stenarna ansågos ega 365 undergörande egenskaper. I konstsamlingar förekomma de talrikt och uppgifvas vanligen härstamma från gnosticismens tider i Syrien, Egypten och Spanien. Både deras ålder och värde hafva dock troligen blifvit öfverskattade, ty sannolikt ha de flesta nu kända abraxas-stenar blifvit arbetade till amuletter under medeltiden, då gnostiska symboler plägade upptagas 
page_number=42, index= - Abraxas-stenar l. Abraxas-gemmer  - Abrégé, fr., förkortning  - Abrenuntiation (af lag. abrenuntiare, afsäga sig)  - Abrial, André Joseph  - Abrin, kem. farm., ett giftigt ämne  - Abrogation, afskaffande, upphäfvande  - Abrolhos. 1. (S:t Barbaras öar)  - Abrolhos. 2. Grupp af klippor  - Abroma, bot.  - A. Brong., i naturvetenskapliga namn förkortning för botanisten A. T. Brongniart  - Abronia Juss., bot.  - Abrudbanya, bergstad i Siebenbürgen  - Abrupt, tvärt afbruten  - Abrus precatorius L., bot.  - Abruzzerna, försvenskadt namn på det italienska landskapet Abruzzo  - Abruzzo, landskap i mellersta Italien 
af alla de sekter, hvilka sysslade med magi och alkemi. Se uppsats af E. Saglio i "Dictionnaire des antiquités grecques" (1:sta bd 1877, med rik bibliografi). 
<b>Abrégé</b> [abre*e], fr. (af lat. <i>abbreviare</i>, af <i>brevis</i>, kort), förkortning, sammandrag; utkast. 
<b>Abrenuntiation</b> (af lat. <i>abrenuntiare</i>, afsäga sig) kallas det i katolska kyrkan vid dopet brukliga afsägandet af djäfvulen. Abrenuntiationen, som har sin grund i den äldre kyrkans föreställning, att världen står under onda makters herravälde, upptogs i den protestantiska kyrkan genom Luther. När barnet hölls öfver dopfunten, frågade prästen först efter barnets namn, hvarefter han fortfor: "Afsägs du djäfvulen?" Sedan faddrarna å barnets vägnar jakat därtill, följde ytterligare frågorna: "och alla hans gärningar?", "och allt hans väsende?" (jfr Olaus Petris dopformulär af år 1529). Abrenuntiationen fortfor att vara gällande i svenska dopformuläret till 1811, då den borttogs ur kyrkohandboken. I både Danmark och Norge är den likväl ännu bibehållen. (J. HDR.) 
<b>Abrial,</b> André Joseph, grefve, fransk jurist, f. 1750, d. 1828, bidrog som direktoriets sändebud till Neapel 1799 mycket till organiserandet af Parthenopeiska republiken, var 1799-1802 justitieminister, hade stor andel i affattandet af Code Napoléon och organiserade 1808 rättsväsendet i konungariket Neapel. Efter Napoleons fall (1814) slöt han sig till bourbonerna och blef pär af Frankrike. 
<b>Abrin,</b> <i>kem</i>. <i>farm</i>., ett giftigt ämne, framställdt ur paternosterbönor, fröna af <i>Abrus precatorius</i> L. (se d. o.). Abrinets kemiska natur är ej säkert känd. Enligt några författare är det en giftig ägghvitekropp (toxalbumin) med egenskaper liknande enzymens (se Enzym). Dess giftighet är ofantligt stor. Förgiftningens förlopp är långsamt, erinrande om verkan af vissa sjukdomsalstrande bakteriers, t. ex. difteri- eller tetanusbacillernas, giftiga produkter (toxiner). Äfven i det afseendet liknar abrinet många bakterietoxiner, att det, enligt tysken Ehrlichs epokgörande undersökningar, småningom kan framkalla immunitet (se d. o.), okänslighet mot stigande, slutligen mycket stora doser, af hvilka en liten bråkdel skulle döda ett icke immuniseradt djur. - Ehuru de vackra, som leksak ej sällan använda paternosterbönorna sålunda hysa i sig ett häftigt gift, vålla de dock, om de skulle af misstag nedsväljas, på grund af sin stora hårdhet i regel ej förgiftning. Dock bör man gifvetvis iakttaga försiktighet med dem. C. G. S. 
<b>Abrogation</b> (af lat. <i>abrogare</i>, afskaffa), afskaffande, upphäfvande. 
<b>Abrogera</b> (lat. <i>abrogare</i>), afskaffa, förklara ogiltig, t. ex. en lag, författning. 
<b>Abrolhos</b> [abrå'lljås]. 1. (S:t Barbaras öar) Samling af klippor och öar vid brasilianska kusten, s. s. ö. om Porto Seguro, 18° s. br. - 2. Grupp af klippor vid Australiens västkust, mellan 28° och 29° s. br. 
<b>Abroma,</b> <i>bot</i>., växtsläkte af nat. fam. <i>Sterculiaceæ</i>. hvaraf <i>A. angustum</i> Lin. fil., i Ostindien och Australien, lämnar en stor myckenhet vackra bastfibrer. (G. L-M.) 
<b>A. Brong.,</b> i naturvetenskapliga namn förkortning för botanisten A. T. Brongniart. 
<b>Abronia</b> Juss., <i>bot</i>., växtsläkte af fam. <i>Nyctaginaceæ</i>, hvaraf <i>A. umbellata</i> Lam. från Nord-Amerika med nedliggande grenar och täcka, välluktande röda blommor odlas på kalljord till infattning af blomstergrupper. Äfven andra arter odlas. G. L-M. 
<b>Abrudbanya</b> [-ba'nja]. bergstad i Siebenbürgen, komitatet Unter-Weissenburg, vid floden Ompoly. 2,900 inv. Guld- och silfververk. - Romarna hade här en koloni, <i>Auraria Daciæ</i>. 
<b>Abrupt</b> (lat. <i>abruptus</i>), tvärt afbruten, osammanhängande: plötslig. 
<b>Abrus precatorius</b> L., <i>bot</i>., växt af nat. fam. <i>Leguminosæ</i>, afd. <i>Papilionatæ</i>, inhemsk i tropikerna, klängande, busklik, med parbladiga blad, röda blommor i klase och baljorna ledade. Fröna hafva en vacker, glänsande korallfärg och en svart fläck vid basen samt nyttjas till prydnader äfvensom till radband. En infusion på fröna innehåller jequiritin och användes mot ögonsjukdomar. G. L-M. 
<b>Abruzzerna,</b> försvenskadt namn på det italienska landskapet Abruzzo. Om hertigen af A., den italienske nordpolsfararen, se Ludvig (Luigi). 
<b>Abruzzo,</b> landskap i mellersta Italien, mellan floderna Tronto och Sangro. Det delas i tre delar: A. citeriore, A. ulteriore 1 och A. ulteriore 2, hvilka efter den nya administrativa indelningen motsvara provinserna Chieti, Teramo och Aquila, med tillsammans 12,056 kvkm. och 1,076,024 inv. (1901). A. är den högsta och vildaste delen af Apenninerna, som här omsluta en bred kittelformig högdal, hvars vatten genombryta den östra randkedjan och gå ned till Adriatiska hafvet. På denna östra kedja ligga Italiens högsta toppar, den trespetsiga Gran Sasso d'Italia, hvars högsta spets, Monte Corno, är 2,921 m., samt sydligare Monte Majella, 2,795 m., på den västra Monte Velino, 2,487 m. Klimatet är rått, och landet egnar sig bäst för boskapsskötsel. Sommartiden drifvas väldiga fårhjordar upp till betesmarkerna från söderut belägna trakter. Särskilda lagar, liknande dem, som i dylikt syfte gjorts gällande i Spanien och Frankrikes s. ö. nejder, ordna de däraf framkallade förhållandena (jfr Merinos). A:s skinkor och fläsk äro berömda. Befolkningen, som till stor del består af herdar, är enkel och härdad, men därjämte okunnig och vidskeplig och 
page_number=43, index= - Abruzzo, landskap i mellersta Italien  - Absalom l. Abisalom, Davids tredje son  - Absalon, dansk prelat 
har ända till senaste tider varit känd för sina röfverier. Se Hassert, "Die Abruzzen" (Geogr. zeitschr. 1897). O. A. S.* 
<b>Absalom</b> l. Abisalom ("fader är frid"), Davids tredje son, prisad för sin kroppsliga skönhet. Förvärfvade sig härigenom och genom smicker folkets ynnest och anstiftade ett svårt uppror mot sin fader; men då det kom till en hufvuddrabbning i Efraims skog, blef A. slagen och dödad af Joab. David sörjde bittert sin vanartige son (2 Sam. 15-19). Berättelsen om A. tillhör en af de pålitligaste och formellt bästa historiska källorna (2 Sam. 9-20, 1 Kon. 1-2). E. S-E. 
<b>Absalon,</b> dansk prelat, statsman och krigare, f. 1128 i Fjenneslev vid Sorö, var son till Asser Rig samt sonson till den själländske stormannen Skjalm Hvide. Han var icke, såsom sagan förtäljer, tvillingbroder till Esbern Snare, utan dennes yngre broder, och bar icke heller det danska namnet Axel, som senare tillades honom. Sin barndom tillbragte han tillsammans med Knut Lavards son Valdemar (sedan Valdemar I), som uppfostrades hos hans föräldrar. Därefter studerade han vid högskolan i Paris, där han påverkades af det kyrkliga uppsving, som Bernhard af Clairvaux gick i spetsen för, och knöt vänskap med den kände abboten Vilhelm, som han 1165 inkallade till Danmark för att återupprätta klostertukten. Men han blef icke endast en from och lärd klerk, utan utbildade sig äfven tidigt i all krigisk idrott. Efter sin hemkomst nämnes han 1157 som budbärare mellan konung Valdemar och dennes svåger, medkonungen Knut Magnusson, och vid den förstnämndes förlikningsmöte med den tredje konungen, Svend Grade, var han tillstädes som det enda vittnet. Vid det blodiga gästabudet i Roskilde, där Knut mördades, trängde han modigt in i salen och tog den döende kungen i sina armar i den tron att det var Valdemar, men han lyckades komma undan de fientlige krigarna till sin moders gård. Redan s. å. blef Valdemar ensam konung, och 1158 fick han sin vän vald till biskop i Roskilde. Därmed börjar A :s stora tredubbla lifsgärning som kyrkans styresman, kungens ypperste hjälpare och folkets ledare till stordåd. Hvad som sades om Gustaf Adolf: att han höjde sitt folk, kan med full sanning sägas om A. 
Särskildt egnade A. sin kraft åt att kufva venderna, hvilkas härjningar på danska kusterna tagit öfverhand under rikets förutvarande upplösningstillstånd. Det var han, som först ordnade motståndet i hemlandet och sedan dref kung och folk fram till angrepp, liksom han i en lång följd af år ledde de årliga ledungstågen till Rügen och Pommerns fastland. Namnkunnigast blef tåget 1168 (eller 1169), då Rügens befästa stad Arkona intogs, hvarefter resten af ön underkufvades, afgudabilderna (bland dem Svantehvits) förstördes och inbyggarna tvungos att låta döpa sig. Ett par år förut hade Valdemar öfverlämnat den lilla staden Havn med omnejd åt honom, och där byggde A. en fast borg till värn mot vendernas öfverfall och till utgångspunkt för sina krigiska sjöfärder. Härigenom lades grunden till Danmarks blifvande hufvudstad. Kungens förtrogne rådgifvare, var han ock städse den kloke mäklaren mellan denne sin barndomsvän och stormännen, häfdande det rätta och kräfvande mildhet, såsom ifråga om invånarna på Falster, dem konungen ville straffa, emedan de höllos i ledband af venderna, och senare i fråga om Arkonas invånare, som krigarna ville plundra. Han följde 1162 kungen till Burgund vid mötet med den tyske kejsaren, ehuru han afrådt resan af farhåga för svek, men kunde ej hindra, att kungen nödgades erkänna kejsaren som sin länsherre. 
Som biskop genomdref A. 1171 den själländska kyrkorätten, hvarigenom bl. a. tionden fastslogs; han arbetade också ifrigt för att få prästernas celibatsplikt fastställd och för att utveckla klosterväsendet, dåtidens plantskola för bildning och kultur. Själf återupprättade han Sorö kloster, som hans släkt grundlagt, och gaf det rundliga förläningar. Han ådagalade äfven stor ifver för att skaffa präster till Rügen, som af påfven hade lagts under Roskilde stift, och för att främja kristendomens utbredande på ön. Då ärkebiskop Eskil 1177 nedlade sin värdighet, korade han A. till sin efterträdare, men A., som icke ville lämna sitt kära själländska stift, afböjde upphöjelsen, tills påfven tillät honom att förena båda ämbetena. Sålunda kom han att erhålla en makt i kyrkan, som ingen biskop förut eller sedan. Skåningarna blefvo likväl snart missnöjda med hans stränga kyrkostyrelse och många kyrkobyggnader, liksom de klagade öfver de själländske länsherrar, som han insatte och som i skånska ögon rent af voro utlänningar. 1180 gjorde de öppet motstånd och fordrade, att A. skulle lämna stiftet, och 1181 öfvergingo de till formligt uppror, som Valdemar öfvervann i den blodiga striden vid Dysie å, hvarefter de måste falla till föga. 
Efter Valdemars död, 1182, stod A. trofast vid sidan af hans unge son, Knut VI. Det var A., som djärft afvisade den tyske kejsarens kraf på att Danmark skulle förklaras för län under honom, och som 1184 öfvervann den pommerske hertigen Bogislav och förstörde nästan hela hans flotta i ett sjöslag vid Rügen, anndag pingst, då han "lät svärden sjunga mässa till 
[bildtext] Absalonstatyn i Köpenhamn. 
page_number=44, index= - Absalon, dansk prelat  - Absalon Pederssön, norsk författare. Se Beyer  - Abscess, kir.  - Abschatz, Hans Assmann von  - Abscissa l. Abskissa, mat.  - Absence, fr., frånvaro  - Absenspenningar  - Absentera sig, aflägsna sig  - Absentism, egentl. frånvaro från en ort  - Absider, astron. Se Apsider  - Absidial, bygnk., halfcirkelformig. Jfr Apsis  - Absint, en med malört tillredd likör  - Absinthium. Se Malört  - Absis, bygnk., rättare Apsis (se d. o.)  - Absit, vare det fjärran  - Absit omen, må häri icke ligga något dåligt förebud!  - Absjeron l. Apsjeron, en i Kaspiska hafvet från väster utskjutande halfö  - Abskissa. Se Abscissa  - Absolon, John  - Absolut, adj.  - Absoluta enheter, fys. 
Herrens ära". Därefter tvang han hertigen att bli den danske konungens vasall. Han medverkade äfven till vederlagsrättens revision, d. v. s. ordnandet af adelns ställning. 1191 afstod han Roskilde stift till sin släkting, Peder Sunesön, men förblef själf ärkebiskop till sin död. Ännu en stor förtjänst inlade han genom att ge Svend Aagesön och Saxo Grammaticus i uppdrag att skrifva Danmarks historia. Han dog 21 mars 1201 i Sorö kloster, och hans lik jordades i klosterkyrkan, där grafven ännu finnes i behåll med en latinsk inskrift, som kallar honom "en god och from man". Större delen af sitt fädernegods skänkte han till klostret, borgen och Köpenhamn till Roskilde biskopsstol. 
A. är tvifvelsutan den största gestalten i Danmarks medeltidshistoria, lika skicklig och verksam i krig som fred, lika trofast i sitt kyrkliga kall som i kärlek till sin konung och sitt folk. 1902 restes i Köpenhamn på platsen midt emot Kristiansborgs slott en stor ryttarstaty af honom som krigare, utförd af V. Bissen och skänkt af en mecenat. Äfven på stadens nya rådhus finnes en af drifven, förgylld koppar förfärdigad bild af A. i biskopsskrud. Litt.: Estrup, "Absalon som helt, statsmand og biskop" (1826), Helveg, "Den danske kirkes historie för reformationen", I. (1857). E. EBG. 
<b>Absalon Pederssön,</b> norsk författare. Se Beyer. 
<b>Abscess</b> (lat. <i>abscessus</i>, af <i>abscedere</i>, bortgå, afsöndras), <i>kir</i>., bulnad, varsamling. Abscesser kunna uppträda öfverallt: emellan djupliggande muskler, inuti benen samt i lungor, njurar, hjärnan o. s. v. Med kalla abscesser förstås sådana, som uppkomma utan de vanliga symtomen af rodnad, svullnad, hetta och värk. Oftast leda de sitt ursprung från sjukdomar i bensystemet. RSR.* 
<b>Abschatz,</b> Hans Assmann von, friherre, tysk skald, f. 1646, d. 1699 såsom ståthållare öfver furstendömet Liegnitz, var en sann ädling och redlig patriot. Som skald egde han den s. k. andra schlesiska skolans bildrikedom, men gick nästan fri från dess svulst; hans kärleksvisor, fosterländska dikter och andliga sånger präglas af känsla, naturlighet och allvar. A. skref äfven epigram och öfversatte Guarinis "Pastor fido". Saml. arb. utg. 1704, ett urval 1824. E. F-T. 
<b>Abscissa</b> (af lat. <i>abscindere</i>, skilja) l. Abskissa, <i>mat</i>., en linje, som bestämmer en punkts läge i förh. till den ena af två hvarandra skärande linjer, kallade <i>koordinataxlar</i>. Jfr Koordinater. 
<b>Absence</b> [-sa's], fr., frånvaro. - A. d'esprit [-spri], fr., sinnesfrånvaro, tankspriddhet. 
<b>Absens</b> (lat.), frånvarande. 
<b>Absens</b> (fr. <i>absence</i>), frånvaro. - Absens-penningar, penningar, som domherrarna i katolska land betala åt biskopen för hvarje dag de under sin tjänstgöringstid äro frånvarande. 
<b>Absentera sig</b> (jfr Absens), aflägsna sig; rymma. 
<b>Absentism</b> (eng, <i>absenteeism</i>, jfr Absens), egentl. frånvaro från en ort, särskildt om den regelbundna förbrukningen af inkomster på annat ställe än det, hvarifrån de erhållas, såsom de i England bosatte godsegarnas förbrukning af inkomsterna från deras irländska gods. 
<b>Absider,</b> <i>astron</i>. Se Apsider. 
<b>Absidial</b> (af grek. <i>hapsis</i>, rundning), <i>bygnk</i>., halfcirkelformig. Jfr Apsis. 
<b>Absint</b> (grek. <i>absinthion</i>), en med malört (<i>Artemisia absinthium</i>) tillredd likör. Dess arom härleder sig af en flyktig olja och dess bittra smak af ett i malört förekommande kristalliserande ämne, absintin (C<sub>16</sub> H<sub>22</sub> O<sub>5</sub>). Enligt senare tiders erfarenhet i Frankrike verkar absint mera skadligt än de flesta andra sprithaltiga drycker. Jfr Malört. 
<b>Absinthium.</b> Se Malört. 
<b>Absis,</b> <i>bygnk</i>., rättare Apsis (se d. o.). 
<b>Absit</b> (lat.), vare det fjärran (från mig)! Långt ifrån! 
<b>Absit omen</b> (lat.), må häri icke ligga något dåligt förebud! 
<b>Absjeron</b> l. Apsjeron, en i Kaspiska hafvet från väster utskjutande halfö med staden Baku. A., som lyder under de ryska Kaukasusländerna, är bekant för sin rikedom på naftakällor och asfalt, gyttjevulkaner och ur jorden frambrytande vätgaslågor ("den eviga elden"). Hemort för eldsdyrkarna, guebrerna. Se Baku. 
<b>Abskissa.</b> Se Abscissa. 
<b>Absolon</b> [ä'bs*l*n], John, engelsk målare, f. 1815 i London, studerade där och sedan i Paris. Han egnade sig mest åt akvarellmåleriet. Bland hans arbeten på detta område äro: <i>Metare</i> (1845), <i>Första natten i klostret, Dopscen</i> (1856), <i>Guldsmedsverkstad</i> (1860). A. har äfven utfört landskap från Schweiz och Italien. 
<b>Absolut</b> (lat. <i>absolutus</i>), <i>adj</i>., fri från inskränkning, ovillkorlig; oinskränkt (= enväldig, t. ex. monark); fullkomlig; fullständig, i sig afslutad; tvärsäker; betraktad oberoende af eller utan jämförelse med annat; <i>adv</i>., alldeles, fullkomligt; ovillkorligt, bestämdt; utan tvekan. (Se vidare nedanstående rubriker.) Motsats: relativ. - Inom <i>filosofien</i>, betecknar man med "det absoluta" det i alla afseenden själfständiga och fullkomliga varandet, det högsta väsendet, Gud. Under olika tider har detta absoluta uppfattats på olika sätt, såsom det framgår af filosofiens historia (se Filosofi). För öfrigt talar man inom filosoflen om t. ex. den absoluta grunden, d. v. s. den yttersta grunden, den grund, som ej i något afseende är en följd, och det absolut goda, det, som är godt i och genom sig själf och således ej eger sitt värde blott såsom medel för något annat. 
<b>Absoluta enheter,</b> <i>fys</i>. För att uppmäta en storhet har man att jämföra den med en annan storhet af samma slag, "måttet" eller "enheten", och tillse hur många gånger den senare innehålles i den förra. Det kan därför tyckas, som borde man erhålla lika många af hvarandra oberoende enheter som antalet af de storheter man har att uppmäta; detta blir naturligtvis också fallet, om alla enheter väljas godtyckligt. Så gick man äfven förr till väga vid uppmätandet af fysikaliska storheter. Men då olika observatörer valde sina enheter på olika sätt och därjämte ofta försummade att noggrant angifva den valda enhetens storlek, blef följden att olika observatörers mätningar endast med svårighet eller alls icke kunde med hvarandra jämföras. Stundom ökades förvirringen ytterligare däraf, att man ej undersökte huruvida den använda enheten var med tiden oförändrad. Så plägade man t. ex. mäta jordmagnetismens horisontalkomposant genom att till enhet taga dess värde i London, en "enhet", som ändras under dagens lopp, men ännu mer under längre tidrymder. Den, som först angaf en rationell grund för uppmätande af fysikaliska storheter och således gaf 
page_number=45, index= - Absoluta enheter, fys.  - Absoluta nollpunkten. Se Nollpunkt  - Absolut elektrometer. Se Elektrometer  - Absolut fuktighet. Se Atmosfär  - Absolution, lösande, frigörande, frikännelse; theol.  - Absolutism. 1. Den styrelseform 
upphof till införandet af s. k. absoluta enheter, var Gauss. Det kännetecknande för ett sådant enhetssystem är, att endast enheterna för ett begränsadt antal (nämligen tre) fysikaliska storheter väljas godtyckligt, under det att alla öfriga enheter erhållas ur dessa grundenheter, därigenom att man ger enkla värden åt de konstanter, som ingå i experimentellt eller teoretiskt funna relationer mellan de fysikaliska storheterna. I de sålunda deriverade enheterna ingå bestämda potenser af hvar grundenhet; potensens exponent kallas den deriverade enhetens "dimension" med afseende på ifrågavarande grundenhet. En enhets dimensioner med afseende på ingående grundenheter uttryckas bäst genom en särskild dimensions-ekvation. Så t. ex. finner man, att en acceleration, <i>a</i>, är proportionell mot en längd, <i>l</i>, och omvändt proportionell mot kvadraten på en tid, <i>t</i>; detta uttryckes genom dimensionsekvationen [<i>a</i>]=[<i>l t</i><sup>-2</sup>]. 
Som grundenheter begagnades förr, och användas ännu i den praktiska mekaniken, enheterna för längd, metern, för kraft, kilogrammen (nämligen den kraft, hvarmed jorden vid 45° lat. vid hafsytan attraherar en kilogramvikt), samt för tid, medeltidssekunden. Af dessa lider kraftenheten af en för en grundenhet betänklig olägenhet, nämligen den att hvarken kunna gifvas af en gång för alla förfärdigade etaloner (normalmått), giltiga för alla möjliga orter, ej heller på en gifven ort kunna bestämmas oberoende af andra enheter. Då nämligen tyngdkraftens acceleration ändras med latituden och med höjden öfver hafvet, utgör en vid 45° lat. och vid hafsytan förfärdigad kilogramvikt ej ett exakt mått på en kilogramkraft på en annan ort. Man måste tvärtom, för att erhålla dess värde såsom kraft, multiplicera med förhållandet mellan tyngdens acceleration på stället i fråga och vid 45° lat. Till vetenskapligt ändamål användes därför numera, enligt på elektricitetskongressen i Paris 1881 fattadt beslut, ett annat enhetssystem, det s. k. C. G. S.-systemet (<i>c</i>entimeter-<i>g</i>ram-<i>s</i>ekund-systemet), där grundenheterna äro: enheten för längd, centimetern, för massa, grammen (nämligen massan af en gramvikt), och för tid, medeltidssekunden. Massan af en gramvikt är tydligen densamma på olika ställen, hvarför sådana massetaloner kunna förfärdigas på en plats (Breteuil, nära Paris) och därifrån kringsändas till olika land. 
Viktigare deriverade enheters definitioner och dimensionsekvationer i C.G.S.-systemet kunna erhållas sålunda: 
<i>Hastighet, v</i>. En materiell punkt har hastigheten 1, om den på hvar sekund tillryggalägger 1 cm. 
Dimensionsekvation: [<i>v</i>] = [<i>lt</i><sup>-1</sup>]. 
<i>Acceleration, a</i>. En materiell punkt, som rör sig rätlinigt, säges hafva accelerationen 1, om dess hastighet på hvar sekund ökas med 1 cm. 
Dimensionsekvation: [<i>a</i>] = [<i>vt</i><sup>-1</sup>] = [<i>lt</i><sup>-2</sup>]. 
<i>Kraft, f</i>. En krafts verkan på en fritt rörlig kropp är proportionell mot produkten af kroppens massa och den acceleration, som kraften åt densamma meddelar. Sättes proportionalitetsfaktorn = 1, fås definitionen: kraften 1 är den kraft, som åt massan 1 (1 gr.) förmår meddela accelerationen 1 (1 cm. per sek.). 
Dimensionsekvation: [<i>f</i>] = [<i>m l t</i><sup>-2</sup>]. 
Denna kraftenhet kallas en dyn; 1,000,000 dyn benämnas en megadyn. Tyngdkraftens acceleration vid 45° lat. är 980,6 cm. per sekund, d. v. s. en kilogramkraft (äldre enhetssystemet) förmår åt 1.000 gr. massa meddela accelerationen 980,6 cm. per sekund; den äldre kraftenheten motsvarar sålunda 1,000x980,6 dyn = 0,9806 megadyn. 
<i>Mekaniskt arbete, A</i>. Förflyttas en massenhet, under inverkan af en kraftenhet, en längdenhet i kraftens riktning, säges det af kraften förrättade arbetet vara en arbetsenhet. Enheten i C.G.S.-systemet är det arbete, som uträttas, då en kropp, påverkad af kraften 1 dyn, förflyttas 1 cm. längs kraftens riktning, och kallas en erg. 1,000,000 erg = 1 megerg. 
Dimensionsekvation: [<i>A</i>] = [<i>f l</i>] = [<i>m l</i><sup>2</sup> <i>t</i><sup>-2</sup>]. 
I äldre enhetssystemet var arbetsenheten en kilogrammeter, motsvarande alltså 0,9806 megadyn x 100 cm., d. v. s. 98,06 megerg. 
En i rörelse befintlig kropps <i>rörelse-energi</i> är ekvivalent med ett mekaniskt arbete och mätes därför med samma mått: erg och megerg. Detsamma gäller eller kan gälla om hvarje annan energiform. En sådan är, bland andra, en <i>värmemängd</i>. Emellertid är det af praktiska skäl brukligare att mäta värmemängder i kalorier (se Värme). En kilogramkalori motsvarar 428 kilogrammeter; en gramkalori motsvarar således 0,428 kilogrammeter, d. v. s. 42 megerg. 
<i>Täthet, d</i> = massa per volymsehhet. 
Dimensionsekvation: [<i>d</i>] = [<i>m l</i><sup>-3</sup>]. 
<i>Tryck, p</i>, är den på ytenheten af en vätska eller gas utöfvade tryck-kraften. Trycket mätes sålunda i dyn (megadyn) per kvadratcentimeter. 
Dimensionsekvation: [<i>p</i>] = [<i>f l</i><sup>-2</sup>] = [<i>m l</i><sup>-1</sup> <i>t</i><sup>-2</sup>]. 
Om barometerståndet vid 45° lat. och hafsytan vid ett tillfälle är 76 cm., betyder detta, då kvicksilfrets täthet är 13,596, ett tryck af 76 . 13,596 . 980,6 dyn per kvcm. eller 1,013 megadyn per kvcm. Vid annan observationsort måste resultatet multipliceras med förhållandet mellan tyngdkraftens acceleration å orten i fråga och vid 45° lat. och hafsytan. Denna barometerns s. k. "reduktion till normal-tyngd" har af meteorologerna först på sista tiden beaktats. 
Om de inom elektricitetsläran och elektrotekniken speciellt använda absoluta enheterna se Elektriska enheter. Se vidare Herwig, "Physik. begriffe und absolute masse" (1880), och v. Waltenhofen, "Die internationalen absoluten masse" (1902). E. S.* 
<b>Absoluta nollpunkten.</b> Se Nollpunkt. 
<b>Absolut elektrometer.</b> Se Elektrometer. 
<b>Absolut fuktighet.</b> Se Atmosfär. 
<b>Absolution</b> (lat. <i>absolutio</i>), lösande, frigörande, frikännelse; <i>teol</i>., aflösning (se d. o.); under pennalismtiden (se Pennalism) den handling, då pennalen förklarades för fullmyndig student. 
<b>Absolutism</b> (se Absolut). 1. Den styrelseform, under hvilken den styrandes maktutöfning hvarken är underkastad regelbunden granskning eller är begränsad af sidoordnade politiska inrättningar. Vanligen tänker man sig absolutismen endast kunna förekomma i monarkiska samhällen; men den kan lika väl finnas 
Tryckt den 29/4 03 
1 b. 3 
page_number=46, index= - Absolutism. 1. Den styrelseform  - Absolutism. 2. Fullkomlig afhållsamhet från rusdrycker, helnykterhet  - Absolutist, anhängare af den absolutistiska styrelseformen; person, som af grundsats afhåller sig  - Absolut konstruktion, språkv.  - Absolut musik, mus.  - Absolut rörelse, mek.  - Absolut tal, mat.  - Absolut temperatur, temperatur räknad från absoluta nollpunkten  - Absolut värde. Se Modyl  - Absolvent, i vissa delar af Tyskland benämning på hvad i allmänhet kallas abiturient  - Absolvera, frigöra  - Absorbentia, uppsugande medel  - Absorbera, egentl. uppsupa, insuga  - Absorptiometer, instrument för angifvande af vätskors förmåga att upptaga gaser  - Absorption. 1. Fys. kem.  - Absorption. 2. Fysiol.  - Absorption. 3. Fys. Ljusets och värmets absorption 
inom ett aristokratiskt eller demokratiskt. Från despotismen skiljer sig absolutismen egentligen därutinnan, att <i>despoten</i> ingen annan lag känner än sin nyck, då däremot intet hindrar, att <i>den absolute regenten</i> både kan hysa och ådagalägga skyldig vördnad för lagen. - 2. Fullkomlig afhållsamhet från rusdrycker, helnykterhet. 1. J. H.* 
<b>Absolutist,</b> anhängare af den absolutistiska styrelseformen; person, som af grundsats af håller sig fullständigt från rusdrycker. - Adj. Absolutistisk. 
<b>Absolut konstruktion,</b> <i>språkv</i>., en förkortad konstruktion, som ersätter en bisats eller ett prepositionsuttryck, t. ex. <i>Cæsare consule</i> (lat.), då Cæsar var konsul; äfven i de moderna språken förekommer densamma, t. ex. <i>l'épée à la main</i> (fr.), <i>den degen in der hand</i> (ty.), med värjan i handen. 
<b>Absolut musik,</b> <i>mus</i>., den rena instrumentalmusiken, i motsats till programmusiken. 
<b>Absolut rörelse,</b> <i>mek</i>., den förändring en punkts eller en kropps läge undergår i förhållande till andra punkter eller kroppar, hvilka själfva äro i hvila. Om vi antoge, att jorden vore stillastående i världsrymden, skulle den rörelse, som ett föremål vid jordytan synes ega, vara dess absoluta rörelse; men enär jorden själf rör sig kring sin axel och kring solen samt dessutom deltager i hela solsystemets rörelse i världsrymden, är i själfva verket den absoluta rörelsen ytterst invecklad samt till och med otillgänglig för våra iakttagelser. - En vid jordytan varande kropps rörelse i förhållande till jorden eller sådan den visar sig, betraktad från jorden, är likväl ofta i det allra närmaste lika med den rörelse kroppen skulle ega, om jorden vore stillastående. Men det gifves flere företeelser vid rörelsen hos kropparna på jordytan, hvilka bero på jordens rörelse kring sin axel. Till följd af denna rörelse uppkommer t. ex. en helt liten afvikning från lodlinjen hos en fritt fallande kropp; af alldeles samma orsak synes en pendel, som är upphängd så, att den fritt kan röra sig åt alla sidor, förändra sitt svängningsplan o. s. v. G. R. D.* 
<b>Absolut tal,</b> <i>mat</i>., ett tal betraktadt i och för sig utan afseende på dess positiva eller negativa tecken. 
<b>Absolut temperatur,</b> temperatur räknad från absoluta nollpunkten. Om en kropps temperatur, uttryckt i Celsius' skala, är <i>t</i> grader, så är dess absoluta temperatur 213 + <i>t</i> grader. Se Temperatur. 
<b>Absolut värde.</b> Se Modyl. 
<b>Absolvent</b> (jfr Absolvera), i vissa delar af Tyskland benämning på hvad i allmänhet kallas abiturient. 
<b>Absolvera</b> (af lat. <i>solvere</i>, lösa), frigöra, lösa; fullborda, sluta (t. ex. en examen). 
<b>Absorbentia</b> (lat.), uppsugande medel. 
<b>Absorbera</b> (af lat. <i>sorbere</i>, suga), egentl. uppsupa, insuga, särskildt om fasta eller flytande ämnens egenskap att upptaga vätskor eller gaser; <i>fig</i>., fullständigt upptaga (någons tankar och intressen). Se Absorption. 
<b>Absorptiometer</b> (af lat. <i>absorptio</i>, uppsugning, och grek. <i>metron</i>, mått), instrument för angifvande af vätskors förmåga att upptaga gaser. 
<b>Absorption</b> (lat. <i>absorptio</i>), insugning. - 1. <i>Fys</i>. <i>kem</i>. (Fasta och) flytande kroppars egenskap att genom sin lösningsförmåga upptaga gaser. En kropps absorptionsförmåga beror på dess egen och gasens natur samt uttryckes genom absorptionskoefficienten (se d. o.). För absorptionen gäller i allmänhet den s. k. Daltons lag, att gaser absorberas proportionellt mot deras tryck. Vid lägre temperatur är vätskors absorptionsförmåga större än vid högre temperatur. H. E. 
2. <i>Fysiol</i>. Om gasers absorption i blodet se Andning och Uppsugning. 
3. <i>Fys</i>. Ljusets och värmets absorption. När ljusstrålar falla på en kropp och intränga dess inre, går alltid en del ljus förloradt. Detta säges vara absorberadt, och den process, som därvid eger rum och som för öfrigt till sin verkliga natur är föga känd, kallas absorption. Man antager, att den rörelse i etern, som är grunden till ljuset, försätter de omgifvande molekylerna uti svängningar, som förnimmas såsom värme eller ljus, hvarigenom eterrörelsen försvagas. Att under sådana förhållanden en ljusförlust uppstår, ser man dels däraf, att det ljus, som går genom en genomskinlig kropp, t. ex. rödt glas, alltid är svagare än det infallande ljuset, dels däraf, att detsamma ofta är färgadt, äfven när det infallande ljuset är hvitt. Detta eger rum, äfven när ljus återkastas från en kropp, emedan ljuset, innan det reflekteras, intränger ett stycke i den belysta kroppen, som i olika grad absorberar de olika färger, hvaraf det infallande ljuset är sammansatt. Så t. ex. genomsläpper rubinglas endast rödt ljus, men absorberar alla andra spektralfärger från gult till violett, hvaraf hvitt ljus är sammansatt. Därför synes rubinglas, äfven i återkastadt ljus, t. ex. belyst af vanligt dagsljus, vara rödt. En kropp, som i lika hög grad absorberar alla genom densamma gående ljusstrålar, säges ega grå färg, hvaraf finnas alla öfvergångar mellan hvitt och svart. Andra kroppar sägas utöfva en <i>selektiv</i> l. <i>elektiv</i> (utväljande) absorption. Vid belysning med enfärgadt ljus synas alla kroppar hafva det infallande ljusets färg, utom de, som fullständigt absorbera denna färg. Dessa, måste nämligen synas svarta. När ett landskap om natten belyses med röd s. k. bengalisk eld, se vi alla föremål i denna färg, men de kroppar, som starkt absorbera den röda färgen, synas mörkare än de öfriga, och de, som vid dagsljus hafva grön färg, t. ex. växternas blad, förefalla oss nästan svarta. Absorptionen är följaktligen orsaken till att kropparna vid dagsljus synas olika färgade. Föremål, belysta med röd bengalisk eld, kunna knappast ses, om de betraktas genom gröna glasögon, emedan det gröna glaset nära nog fullständigt absorberar det röda ljuset. Genomskinliga ämnen absorbera alltid något ljus, men mängden däraf beror utom af ämnets natur äfven af dess tjocklek. Sålunda äro mycket tunna skifvor, äfven af de mest ogenomskinliga ämnen, transparenta, hvarför t. ex. tunna guldhinnor genomsläppa grönt och silfverhinnor blått ljus. För att kunna undersöka absorptionen hos genomskinliga kroppar låter man ljuset genomgå ett prisma, sedan det passerat genom dem. Det spektrum, som därvid uppkommer, kallas absorptionsspektrum. Hos fasta och flytande kroppar visar absorptionsspektret ett eller flera inom detsamma utbredda partier, som äro mörkare än omgifningen. Så är t. ex. förhållandet med lösningar af anilin- och andra färgämnen, klorofyll och blod. På de mörka strimmorna i spektret kan man exempelvis upptäcka minsta spår af blod, hvilken omständighet kan vara till nytta vid 
page_number=47, index= - Absorption. 3. Fys. Ljusets och värmets absorption 
mediko-legala undersökningar (jfr Blod). I gasernas och ångornas, exempelvis klors, broms, jods, salpetersyrlighets, absorptionsspektra uppträda däremot mycket smala mörka band eller linjer, hvilket ådagalägger, att vissa bestämda färger blifvit mera fullständigt absorberade än det öfriga ljuset. Solens spektrum är ett absorptionsspektrum, uppkommet genom solljusets silning genom solens och jordens atmosfär. På linjernas i solspektrum, de s. k. fraunhoferska linjernas, läge (våglängd) kan man igenkänna de gaser, som förorsakat absorptionen och som således finnas i solens eller jordens atmosfär. Denna viktiga användning af spektralanalysen, hvilken blifvit utsträckt äfven till andra himlakroppar, gjordes först af Kirchhoff. 
Värmestrålning förhåller sig såsom ljus. Skillnaden är, att värmevågorna ha större våglängd än det synliga ljusets. Värmestrålningen absorberas därför också delvis, då den går genom eller återkastas från en kropp. De flesta kroppar äro i hög grad ogenomskinliga för värmestrålar (adiatermana). Så t. ex. släppa vatten och glas, som äro nästan fullkomligt genomskinliga för alla synbara ljusstrålar, genom sig endast de värmestrålar, som ha en mycket liten våglängd, och släcka ut den ojämförligt största delen. Stensalt, sylvin och flusspat samt i ringare mån kvarts och kalkspat utmärka sig för hög genomskinlighet för värme (diatermanitet), hvarför de användas i termiska instrument. En kropps genomskinlighet beror i hög grad på det infallande värmets natur (våglängd). Olika värmekällor utsända nämligen olika värmesorter, på samma sätt som ljus, utgånget från en ljuskälla, t. ex. den elektriska gnistan, är sammansatt af helt andra prismatiska färger än det ljus, som härleder sig från en annan ljuskälla, t. ex. en stearinljuslåga. Kimrök absorberar nästan fullständigt allt det värme, som faller därpå, från hvilken värmekälla det än förskrifver sig. Man plägar därför taga kimrökens absorptionsförmåga till enhet, när man vill genom tal uttrycka absorptionsförmågan hos andra kroppar. Pulverformiga eller ur kemisk lösning utfällda ämnen hafva för mörka värmestrålar en absorptionsförmåga, som närmar sig kimrökens, och som är oberoende af deras färg och kemiska sammansättning. Däremot är deras absorptionsförmåga för de ljusa värmestrålarna beroende af deras färg och kan stundom, särskildt för hvita pulver, såsom krita, magnesia och zinkoxid, vara ytterst obetydlig. Dessa kroppar reflektera nämligen till största delen det på dem fallande ljusa värmet. I allmänhet hafva de kroppar stor absorptionsförmåga, hvilkas ytor äro ojämna, luckra och mörka. Metaller och andra kroppar med polerade ytor hafva en stor reflexionsförmåga, - däremot en ringa absorptionsförmåga. Det är just af detta skäl man låter kokkärlens undre botten behålla sitt sot, på det att eldstadens värme lätt må absorberas af kärlet, men däremot nyttjar blankpolerade kärl, när man vill, att ändringen i kärlets temperatur skall försiggå långsamt. (Jfr Strålning.) Hos adiatermana kroppar är det absorberade värmet dess större, ju mindre det från deras yta reflekterade värmet är. I tabellen (se följ. spalt) upptages absorptionsförmågan hos några ämnen för värme från olika källor efter Mellonis experimentella bestämningar. 
En kropps värmeabsorptionsförmåga är proportionell emot dess förmåga att utstråla värme, och dessa bägge förmågor kunna följaktligen uttryckas genom samma tal, hvarvid man tar en fullkomligt svart (totalt absorberande) kropps förmåga till enhet. Denna lag var redan känd och genom experiment ådagalagd, långt innan den motsvarande lagen för ljusabsorptionen upptäcktes. Denna senare, som säger, att en kropp vid en gifven temperatur utsänder ("emitterar") just samma slags strålar som de, hvilka den förmår att absorbera, så att emissions- och absorptionsförmågorna äro proportionella, uttalades först med full klarhet och insikt om dess stora betydelse af Kirchhoff. I ofullkomlig gestalt hade denna lag förut framställts af flera fysici, bland andra svensken A. J. Ångström. Utstrålningen från en kropps yta är större i vinkelrät riktning mot ytan än i andra riktningar. En glödande kula ser ut som en likformigt lysande skifva. Två yt-element på kulan, som upptaga lika synvinkel, äro olika stora, så att det, som ligger närmare skifvans kant, är större än det, som ligger närmare dess midt. I samma proportion är emellertid det förra yt-elementets strålning mindre, emedan den går snedt ut från yt-elementet, så att de båda synas utsända lika mycket ljus och värme. 
            Lampa med skorsten                   Locatellis lampa                         Glödande platina                               Kopparbleck 400°                                     Kub, fylld med                                     med vatten 100° Ämnen 
Kimrök      1,00  1,00  1,00  1,00  1,00 Tusch       1,00  0,96  0,95  0,87  0,85 Blyhvitt    0,24  0,53  0,56  0,89  1,00 Husblås     0,45  0,52  0,54  0,64  0,91 Gummilacka  0,30  0,43  0,47  0,70  0,72 Metaller    0,17  0,14  0,135 0,13  0,13 
Gaserna synas enligt Tyndalls försök absorbera värme dess mera, ju mera komplicerad deras kemiska sammansättning är. Så absorbera de enkla gaserna syre, väte och kväfve (O<sub>2</sub> H<sub>2</sub> och N<sub>2</sub>) knappast i märkbar grad värmestrålar; däremot äro vatten (H<sub>2</sub>O) och kolsyra (CO<sub>2</sub>) samt i ännu högre grad ammoniak (NH<sub>3</sub>) och ångor af organiska föreningar, såsom alkohol, eter, petroleum, starkt värmeabsorberande (adiatermana). Äfven luften, ehuru den är en af de mest genomskinliga kroppar vi känna, absorberar värme. En icke obetydlig del af solvärmet utsläckes under sin gång genom atmosfären. Man har sökt genom observationer utröna, huru stor del af det infallande solvärmet framkommer till jordytan, och kommit till det resultat, att något öfver hälften (ungefär 55 procent) af den infallande solstrålningen återhålles i luften, hvaraf ungefär 25 procent återkastas ut i rymden och 30 procent användas till luftens uppvärmning. När solen står lågt, absorberas mycket mera af dess ljus, än när den står högt uppe på himmelen, emedan det luftlager, som ljuset i förra fallet måste passera, är betydligt längre. Därför kunna vi utan synnerlig olägenhet betrakta solen vid hennes upp- eller nedgång. Emedan solljuset alltid måste genomgå atmosfären, innan det träffar oss, finna vi i solspektrum bland andra mörka linjer äfven sådana, som uppkommit genom absorption i vår atmosfär. Dessa linjer härröra från syrgas och vattenånga, i det ultraröda spektrum äfven af kolsyra, och kallas atmosfäriska linjer. Flere af dem äro synliga, endast 
page_number=48, index= - Absorption. 3. Fys. Ljusets och värmets absorption  - Absorption. 4. Landtbr. Jordarternas absorptionsförmåga  - Absorptionshygrometer, fys. Se Hygrometer  - Absorptionskoefficient, enligt Bunsens definition  - Absorptionsspektrum. 1. Kem. Se Spektralanalys  - Absorptionsspektrum. 2. Fys. Se Absorption  - Abssua. Se Abchaserna  - Abstergentia, med.  - Abstinens, återhållsamhet. -- Abstinens-symtom  - Abstractum, det innehållsfattiga; språkv.  - Abstrahera, se bort från något 
när solen är nära horisonten och följaktligen absorptionen är som störst. - En stor del af värmeförlusten i atmosfären beror på absorption och reflexion hos stoftpartiklar och små vattendroppar, som förefinnas äfven vid klaraste himmel. Kolsyrans och vattenångans förmåga att absorbera värme är af stor betydelse i naturens hushållning. Om atmosfärens gaser vore genomskinliga för mörkt värme, så skulle jorden om natten och vintern stråla ut sitt värme mot den kalla världsrymden och till följd däraf dess temperatur sjunka så lågt, att organiska varelser ej gärna kunde existera på densamma. De i luften befintliga värmeabsorberande gaserna, särskildt vatten och kolsyra, utgöra ett slags skyddande skärm mot denna förödande värmeutstrålning. Det är icke otänkbart, att en höjning i kolsyrehalten i luften kan i hög grad förbättra klimatet och att, om så är förhållandet, detta möjligen varit orsaken till att klimatet under förflutna geologiska epoker varit mildare än nu, särskildt på höga breddgrader. Arrhenius har beräknat, att en sänkning af atmosfärens kolsyrehalt till hälften af dess nuvarande värde, 0,03 volymprocent, en sänkning, som jämförelsevis snart efter geologiska tidsmått kan ega rum, är tillräcklig för att åstadkomma en ny istid. Däremot skulle en ökning af kolsyrehalten till omkring det tredubbla af dess nuvarande belopp kunna förorsaka ett klimat sådant som det under eocentiden, då ädla löfträd växte i polartrakterna, t. ex. på Grönland och Spetsbergen. 
Man har af flera grunder anledning antaga, att ljuset i någon mån utsläckes i världsrymden af där sväfvande stoftpartiklar. Jfr Världsrymden. S. A-S. 
4. <i>Landtbr</i>. Jordarternas absorptionsförmåga, hvarmed förstås deras förmåga att upptaga och kvarhålla lösta ämnen, hindrar växtnäringsämnen, som ur jordens beståndsdelar och ur tillförd gödsling lösliggjorts genom förvittring och förmultning, att af genomsipprande vatten föras ned i jorden. Till absorptionsförmågan räknas ock jordens förmåga att ur luften upptaga gaser, förnämligast ammoniak. De absorberade ämnena blifva ej fullt olösliga, utan gå åter i lösning i markvätskan, i större mängd ju mer utspädd denna är. Absorptionsförmågan hindrar sålunda förlust af växtnäring och bidrager att reglera näringsvätskans styrka. Den är därför af den största betydelse för jordens fruktbarhet och bör beaktas vid en rationell gödsling af jorden. Absorptionsförmågan är i någon mån fysikalisk, i det att upplösta ämnen kvarhållas genom vidhäftning vid jordpartiklarna eller utfällas på dessa, liksom t. ex. färgämnen på träkol, men hufvudsakligen sker absorptionen genom kemisk bindning. Af de viktigaste växtnäringsämnena bindas fosforsyra och kali starkt, kalk svagare, klor och svafvelsyra alls ej; af kväveföreningar bindes ammoniak starkt, salpetersyra alls ej. Absorption utöfvas af i finjorden ingående mullämnen, zeoliter, kalk, magnesia och järn, men alls ej af det oförvittrade stenmaterialet. Absorptionsförmågan står därför i direkt förhållande till jordens förvittringsgrad och är stark i lera och märgel, svagare i mull- och torfjord samt svagast i grof sand och grusjord. H. J. DFT. 
<b>Absorptionshygrometer,</b> <i>fys</i>. Se Hygrometer. 
<b>Absorptionskoefficient</b> (se Absorption och Koefficient), enligt Bunsens definition (1885) den till 0° och 76 cm. tryck reducerade gasvolym, som upptages vid detta tryck af 1 kbcm. af den absorberande vätskan. H. E. 
<b>Absorptionsspektrum.</b> 1. <i>Kem</i>. Se Spektralanalys. - 2. <i>Fys</i>. Se Absorption. 
<b>Abssua.</b> Se Abchaserna. 
<b>Abstergentia</b> (lat., af <i>abs</i>, af, och <i>tergere</i>, rensa), <i>med</i>., afförande, rensande läkemedel. 
<b>Abstinens</b> (lat. <i>abstinentia</i>), återhållsamhet. - Abstinens-symtom kallar man vissa sjukliga rubbningar, som ofta utbryta hos personer, hvilka plötsligt upphöra med intagandet af något gift, vanligast alkohol eller morfin, vid hvars bruk i stora doser de så vant sig, att de ej mer kunna undvara det. Om personer, som äro kroniskt förgiftade genom bruk af alkohol, plötsligt upphöra med detsamma, inställer sig ej sällan den bekanta sjukdomen <i>delirium tremens</i>, och hos kroniska morfinister framträder med morfintillförselns upphörande ett tillstånd af häftig oro, ofta äfven psykiska rubbningar jämte åtskilliga fysiska sjukdomstecken (se Morfinism). Någon verklig förklaring af abstinens-symtomen är icke bekant. C. G. S. 
<b>Abstractum</b> (lat.), det innehållsfattiga (se Abstrahera); <i>språkv</i>., abstrakt substantiv. 
<b>Abstrahera</b> (lat. <i>abstrahere</i>, fråndraga), se bort från något, vända uppmärksamheten eller viljan från något. - Abstrakt, jämförelsevis innehållsfattig; äfven dunkel, svårfattlig. - Abstraktion, själfva den handling, då man abstraherar; abstrakt förnimmelse. 
I <i>logiken</i> förekommer ordet abstrahera i tvåfaldig bemärkelse. För det <i>första</i> kan det afse den negativa sidan, den brist, hvarmed människans reflekterande är behäftadt. Vill man t. ex. vinna en klar och tydlig uppfattning af ett föremål, nödgas man bortse från många sidor hos detsamma, för att kunna rikta sin uppmärksamhet på de återstående med så mycket större kraft. Detta bortseende kallas abstraktion, i motsats till reflexion (se d. o.). Men för det <i>andra</i> brukas ordet abstrahera äfven för att beteckna den art af reflekterande, då uppmärksamheten vändes från ett rikare till ett mindre rikt innehåll, d. v. s. från en förnimmelse med flere bestämningar till en med färre. Om man t. ex. vid reflexionen på begreppet "kvadrat" bortser från alla öfriga egenskaper och endast fäster sig vid bestämningen "parallelogram", inträder den form af reflexion, som man i inskr. mening benämner logisk abstraktion. Jfr Determinera och Generalisera. 
Abstrakt kallas hvarje förnimmelse och hvarje uppfattning, som endast innehåller vissa sidor eller egenskaper hos det verkliga. I motsats till varseblifningar, minnen af dylika samt fantasier kallas begreppen för abstrakta förnimmelser (äfven abstraktioner). Ett abstrakt substantiv är ett sådant, som ej benämner ett verkligt föremål, utan endast en egenskap hos ett sådant, såvida nämligen denna egenskap tänkes såsom ett för sig bestående ting (ett "tanketing"). Jfr Konkret. 
I den moderna <i>pedagogiken</i>, som utgår från den psykologiska satsen, att de abstrakta förnimmelserna utvecklas ur de konkreta, och vid all undervisning fordrar största möjliga själfverksamhet hos lärjungarna, gäller såsom regel, att lärjungarna ej skola meddelas färdiga begrepp, erhållna genom inlärda definitioner, utan att de skola ledas till att själfva 
page_number=49, index= - Abstrahera, se bort från något  - Abstrakt. Se Abstrahera  - Abstrakter, mus.  - Abstrakt frihet. Se Moralisk  - Abstraktion  - Abstrus, dunkel, svårfattlig  - Absurd, orimlig  - Absurditet, orimlighet  - Absurdum (lat.). Se Ad absurdum  - Absyrtos, äfven Apsyrtos, grek. myt.  - Abt, Franz  - Abts kuggstångssystem, järnv. Se Kuggstångsbana  - Abu (arab.), "fader"  - Abuam, handelsplats i oasen Tafilet i Marokko  - Abu-arisch, vattenfattigt landskap i Arabien  - Abu-bekr, en rik och ansedd man af kureisjiternas stam  - Abu-djafar (El-Mansur), kalif  - Abu-Fazl. Se Abu-l-fasl  - Abukir (det forna Kanopos), by och hamn i Nedre Egypten  - Abu Klea, ort i Egypten  - Abu-l-abbas, kalif 750-754. Se Kalifat  - Abu-l-chair, Abu Said, sufismens stiftare. Se Sufism  - Abu-l-faradsch, Gregor A. Ben-el-arun, äfven kallad Barhebräus  - Abu-l-fasl (Abu-Fazl), stormogol Akbars storvesir och historieskrifvare  - Abu-l-fida, Ismael  - Abu-l-ghazi Bahadur, tatarisk kan 
genom abstraktion ur de enskilda åskådningarna bilda begreppen, själfva generalisera de enskilda fallen till allmänna regler. Exemplen skola därför meddelas före begreppen och reglerna. (S-E.) 
<b>Abstrakt.</b> Se Abstrahera. 
<b>Abstrakter</b> (af lat. <i>abstrahere</i>, fråndraga), <i>mus</i>., i orgelverken använd utväxlingsmekanism, bestående af smala, tunna träspjälor, som löpa från tangenterna till motsvarande, i väderlådan anbragta spel-ventiler. Jfr Orgel. 
<b>Abstrakt frihet.</b> Se Moralisk. 
<b>Abstraktion,</b> attraherande verksamhet; resultatet däraf, abstrakt föreställning eller begrepp; tankeskapelse utan åskådlighet eller motsvarighet i verkligheten. Se vidare Abstrahera. 
<b>Abstrus</b> (lat. <i>abstrusus</i>, af <i>abstrudere</i>, fördölja), dunkel, svårfattlig, förborgad. 
<b>Absurd</b> (lat. <i>absurdus</i>, missljudande, af <i>surdus</i>, doft ljudande, döf), orimlig, förnuftsvidrig, löjlig. 
<b>Absurditet,</b> orimlighet, förnuftsvidrighet. Jfr Absurd. 
<b>Absurdum</b> (lat.). Se Ad absurdum. 
<b>Absyrtos</b> (grek. <i>Apsyrtos</i>, lat. <i>Absyrtus</i>), äfven Apsyrtos, <i>grek</i>. <i>myt</i>., broder till Medea och dödad antingen af henne eller Jason vid flykten från Kolchis. Se Argonauterna. 
<b>Abt,</b> Franz, tysk sångkompositör, f. 1819 i Eilenburg, blef 1852 hofkapellmästare i Braunschweig och dog 1885 i Wiesbaden. Hans kompositioner äro i allmänhet utmärkta för melodi-rikedom och behaglig harmoni, men urarta ej sällan till en veklig känslosamhet. Några af hans sånger hafva blifvit verkliga folkvisor. I Sverige är han mest känd genom sina manskvartetter. A. L. 
<b>Abts kuggstångssystem,</b> <i>järnv</i>. Se Kuggstångsbana. 
<b>Abu</b> (arab.), "fader"; motsvarar det hebreiska ab och förekommer i manliga personnamn, t. ex. Abu-bekr, Abu-kelb. Jfr Abba. 
<b>Abuam,</b> handelsplats i oasen Tafilet i Marokko. Viktigaste marknad i nordvästra Sahara. 
<b>Abu-arisch,</b> vattenfattig landskap i Arabien, vid Röda hafvet. Tillhör Jemen. Hufvudstad af samma namn med omkr. 8,000 inv. 
<b>Abu-bekr</b> ("fader till jungfrun"), en rik och ansedd man af kureisjiternas stam, f. 573 i Mekka, slöt sig till Muhammed vid dennes första uppträdande och blef genom sin dotter Ajesja dennes svärfader. Efter Muhammeds död, 632, utvaldes A. till hans efterträdare och blef sålunda den förste kalifen. Han dog 634. 
<b>Abu-djafar</b> (El-Mansur), kalif 754-775. Se vidare Kalifat. 
<b>Abu-Fazl.</b> Se Abu-l-fasl. 
<b>Abukir</b> (det forna <i>Kanopos</i>), by och hamn i Nedre Egypten, 26 km. n. ö. om Alexandria, numera bebodt endast af ett par hundra araber. I viken ö. om A. stod natten 1-2 aug. 1798 ett stort sjöslag, hvari den engelske amiralen Nelson besegrade franska Medelhafs-flottan under de Brueys. Nelson öfverraskade franska flottan, där den, 13 linjeskepp och 4 fregatter stark, låg till ankars på A:s redd. Ögonblickligen anföll han med alla sina 13 linjeskepp den del af fiendens styrka, som låg längst i lofvart, hvarvid några skepp ankrade innanför, andra utanför den franska linjen. Fullständigt mörker inträdde härunder. Nelson tvekade dock icke. Den del af franska flottan, som anfallits af hans hela styrka, måste snart duka under, trots det tappraste motstånd; flaggskeppet L'Orient sprang i luften, och engelsmännen kunde med öfverlägsna krafter kasta sig öfver återstoden af fienden. Segern blef fullständig. Endast 2 linjeskepp och 2 fregatter undkommo. Detta sjöslag tillförsäkrade engelsmännen herraväldet i Medelhafvet. - I juli 1799 landsteg en turkisk här vid A. och eröfrade därvarande fort. Bonaparte angrep densamma 25 s. m. och vann en fullständig seger; flera tusen turkar föllo eller drunknade under flykten. - I mars 1801 landsteg en brittisk här under Abercrombie vid A. General Menou med sina franska trupper angrep engelsmännen 23 s. m., men blef i grund slagen, hvarpå fransmännen måste utrymma Egypten. H. W-L. 
<b>Abu Klea,</b> ort i Egypten, 37 km. n. v. om Metamme i Bajuda-stäppen. Sudaneserna angrepo där 17 jan. 1885 de engelska trupperna under general Stewart, men blefvo till största delen nedgjorda. 
<b>Abu-l-abbas,</b> kalif 750-754. Se Kalifat. 
<b>Abu-l-chair,</b> Abu Said, sufismens stiftare. Se Sufism. 
<b>Abu-l-faradsch,</b> Gregor A. Ben-el-arun, äfven kallad Barhebräus, berömd arabisk och syrisk skriftställare, född i Malatia 1226. Från 1264 till sin död, 1286, innehade han värdigheten af "mafrjan", näst patriarkens den högsta inom jakobitiska kyrkan. Bland hans många skrifter må nämnas en på syriska författad "Krönika", en synnerligen viktig källskrift i 3 delar (1:a d. utg. af Bedjan, Paris 1890, 2:a och 3:e d. utg. af Lamy och Abbeloos, Louvain 1872-77). A. egnade sig med stort nit åt uppgiften att för sina landsmän göra tillgängligt arabernas vetande samt återupplifva syriska språket och litteraturen, som under arabernas och persernas herravälde ständigt sjunkit. 
<b>Abu-l-fasl</b> (Abu-Fazl), stormogol Akbars storvesir och historieskrifvare, en af österlandets utmärktaste statsmän, f. 1551 i Agra, var Akbars främste medhjälpare vid dennes sträfvanden att genom hänsyn till ras- och religions-egendomligheter möjliggöra ett beståndande stort indiskt välde. Han mördades 1602 på anstiftan af tronföljaren Selim (Jehangir). A. författade ett berömdt historiskt verk om Timur och hans efterkommande, äfven omfattande större delen af Akbars regering. Tredje delen, <i>Ain-i-Akbari</i> (öfv. af Gladwin, Kalkutta 1783-86, 2:a uppl. Kalkutta 1889; utg. och öfv. af Blochmann och Jarret, Kalkutta 1873-94), utgöres af en politisk-statistisk-administrativ skildring af Akbars välde, hvilken ej varit utan inflytande på engelsmännens förvaltningssystem. 
<b>Abu-l-fida,</b> Ismael, arabisk historieskrifvare och geograf, furste i Hama, f. i Damaskus 1273, d. 1331. Hans förnämsta arbete är en världshistoria, som når till 1329 och är af stort värde för orientens historia. Bland latinska öfversättningar däraf märkas <i>Annales muslemici</i>, af Reiske (Köpenh. 1789-94). och <i>Historia anteislamica</i>, af Fleischer (Leipzig 1831), hvilka tillsammans bilda en fullständig öfversättning af Abu-l-fidas arbete. En af A. skrifven geografi utgafs af Reinaud och de Slane (Paris 1840) samt i fransk öfv. af Reinaud och Guyard (Paris 1837- 48 och 1883). 
<b>Abu-l-ghazi Bahadur,</b> tatarisk kan, f. 1605, d. 1665, besteg tronen i Kiva 1644 och abdikerade 1663 till förmån för sin son. På östturkisk dialekt 
page_number=50, index= - Abu-l-ghazi Bahadur, tatarisk kan  - Abu-l-Hassan. Se Jehuda ha-Levi  - Abuli, psyk.  - Abu Musa Djabir, arabisk kemist. Se Geber  - Abuna. Se Abba  - Abundantia (lat.), en personifikation af öfverflödet  - Abu-nuvas,  arabisk skald  - Ab urbe condita (lat.), från stadens (Roms) grundläggning  - Abu-rôf, den förnämsta nomadiserande arabstammen på Sennaars stäpper  - Abury. Se Avebury  - Abu Said Abu-l-chair. Se Sufism  - Abu-simbel, ort på vänstra Nilstranden inom Nubien  - Abusir. Se Busiris  - Abusjer l. Busjir, hamnstad i en fullkomligt öde trakt i Persien  - Abusus (lat.), missbruk  - Abuta Aubl., bot.  - Abu-temam (l. -temmam), berömd arabisk skald  - Abutilon Gärtn., bot.  - Abydos. 1. Stad vid Hellesponten  - Abydos. 2. Stad i det fornegyptiska landskapet Thebais  - Abyssinien. Se Abessinien  - Abyssisk, geol.  - Abyssisk aflagring, geol.  - Abyssisk bergart l. Djupbergart, geol.  - Abyssodynamisk. Se Abyssos  - Abyssus, afgrund 
författade han därefter en af hans son afslutad historia om Djingis-kans ätt, hvilken han föregaf sig tillhöra. Denna skildring påträffades af den bekante Strahlenberg och några andra efter Poltavaslaget i Tobolsk fångna svenska officerare, bland dessa Peter Schönström, som enligt egen uppgift lät öfversätta till tyska den ryska text, dit sagda historia blifvit öfverflyttad, hvarefter den tyska texten blifvit lagd till grund för den franska, af holländaren Bentinck verkställda bearbetningen <i>Histoire généalogique des tatares</i> (Leiden 1726), hvilken upplaga åtföljes af Strahlenbergs anteckningar om Nord-Asiens historia samt af hans berömda karta. En tysk öfvers. utgaf Messerschmid under titeln "Geschlechtsbuch der mungalisch-mogulischen oder mogorischen chanen" (Göttingen 1780). Originalet trycktes i Kazan 1825 (<i>Abulghasi Bahadiir chani historia mongulorum &amp; tatarorum</i>) och utgafs sedan i fransk öfversättning med kommentar af Desmaisons (Petersb. 1871-74, 2 bd). Jfr Schönström. (L. M. B.) 
<b>Abu-l-Hassan.</b> Se Jehuda ha-Levi. 
<b>Abuli</b> (af grek. nekande <i>a</i> och <i>bule</i>, vilja), <i>psyk</i>., förlust eller minskning af förmågan att vilja. I sina lindrigare former yttrar sig abuli blott såsom en viss obeslutsamhet och förekommer ofta äfven hos normala människor. Såsom en bestämd sinnessjukdom framträder den stundom i fullkomlig oförmåga att fatta ett beslut eller att utföra ett sådant. Den sjuke önskar energiskt att vilja och handla, men kan det ej; han kan äfven veta, <i>hvad</i> han önskar utföra, men han förmår ändå icke vilja detta på det sätt, som leder till handling. Detta patologiska tillstånd torde oftast förekomma såsom följd af psykisk öfveransträngning. Den psykologiska förklaringen är att söka i idiotisk svaghet hos föreställningarna eller i svaghet hos de dem normalt åtföljande känslorna eller kanske slutligen i en abnormitet hos viljan själf. Se T. Ribot, "Viljans sjukdomar" (1890). S-E. 
<b>Abu Musa Djabir,</b> arabisk kemist. Se Geber. 
<b>Abuna.</b> Se Abba. 
<b>Abundantia</b> (lat.), en personifikation af öfverflödet, som ofta framställes på romerska mynt utgjutande penningar ur ett ymnighetshorn. - Under medeltiden omtalas en <i>gudomlighet</i>, vid namn Domina Abundia (fnfr. <i>Dame Habonde</i>), åt hvilken man offrade mat och dryck, och som i ersättning gaf växtlighet och öfverflöd. - Om den forntyska Folla och den fornnordiska Fulla se Fulla. - Äfven i den slaviska mytologien återfinns samma gudomlighet i Pilvit l. Pilnitis. 
<b>Abu-nuvas,</b> arabisk skald, f. 762. d. 815, en af österlandets utmärktaste lyriske diktare, berömd för sina dryckes- och kärlekssånger. Har blifvit kallad "arabernas Heine". Ett urval af hans dikter utgafs på tyska af A. v. Kremer (1855). 
<b>Ab urbe condita</b> (lat.), från stadens (Roms) grundläggning. 
<b>Abu-rôf,</b> den förnämsta nomadiserande arabstammen på Sennaars stäpper, där en mängd slafvar för stammens räkning brukar jorden; har regelbundna drag, ljust bronsbrun hudfärg och långt, lockigt hår. 
<b>Abury</b>. Se Avebury. 
<b>Abu Said Abu-l-chair.</b> Se Sufism. 
<b>Abu-simbel</b> ("kornaxens fader"), ort på vänstra Nilstranden inom Nubien, mellan Nilens första och andra katarakt. I en klippa, som stupar mot stranden, äro tvenne tempel inhuggna i det fasta berget. Det södra och större templet, uthugget af Ramses II, har ett djup af 17,7 m. och föga mindre bredd. Framför templet har klippan jämnats, så att den är lodrät, mellan fyra i klippan uthuggna bilder af den sittande konung Ramses. Hvar bild är 20 m. hög. Det norra templet är af samme Ramses och hans gemål Nofertari Merienmat helgadt åt gudinnan Hathor. Få minnesmärken i Egypten äro så storslagna som dessa. HS HD. 
<b>Abusir.</b> Se Busiris. 
<b>Abusjer</b> l. Busjir, hamnstad i en fullkomligt öde trakt i Persien, provinsen Farsistan, på östra kusten af Persiska viken. Omkr. 20,000 inv. Staden, som är mycket osund, lider af en odräglig hetta under sommaren och eger ej annat dricksvatten än det i cisternerna uppsamlade regnvattnet eller det, som ditföres från trakter på flere mils afstånd. Stapelplats för indiska och persiska varor. 
<b>Abusus</b> (lat.), missbruk. - Per abusum, genom missbruk. - Abusus non tollit usum, missbruket upphäfver ej (det rätta) bruket. 
<b>Abuta</b> Aubl., <i>bot</i>., växtsläkte af fam. <i>Menispermaceæ</i>. Samtliga arter förekomma i Syd-Amerika. Af <i>A. rufescens</i> Aubl. och andra arter erhålles pareira-rot, hvarjämte nämnda växt uppgifves stundom förekomma som tillsats vid beredning af pilgiftet kurare. G. L-M. 
<b>Abu-temam</b> (l. -temmam), berömd arabisk skald, f. 807 i Syrien, d. 845 i Mosul. Mer än genom sina egna dikter har han gjort sitt namn kändt genom den samling af äldre arabiska skalders arbeten, som han utgaf under titeln Hamasa (se d. o.). 
<b>Abutilon</b> Gärtn., <i>bot</i>., växtsläkte af nat. fam. <i>Malvaceæ</i>, med gula eller röda, ofta hängande blommor, små delfrukter i krans. Många skönblommiga arter odlas. De växa vilda i Brasilien och andra varma länder. A-N. (G. L-M.) 
<b>Abydos.</b> 1. Stad vid Hellesponten, i det forna landskapet Mysien i Mindre Asien, koloni från Miletos. Låg vid sundets smalaste del, midt emot Sestos. Mellan A. och Sestos slog Xerxes den skeppsbrygga, öfver hvilken hans väldiga här inryckte i Europa (480 f. Kr.). - 2. Stad i det fornegyptiska landskapet Thebais (öfre Egypten), ett stycke från vänstra Nilstranden (nu <i>Arabat-el-Madfun</i>). I A. uppförde Setos I ett ännu i ruiner bevaradt tempel, Strabos Memnonium. Stora graffält ligga kring staden. 1898 upptäckte man där Egyptens äldsta konungagrafvar. Se vidare Petrie, "Royal tombs of the earliest dynasties" (1901). 
<b>Abyssinien.</b> Se Abessinien. 
<b>Abyssisk</b> (af eng. <i>abyss</i>, grek. <i>abyssos</i>, afgrund), <i>geol</i>., bildad på djupet. 
<b>Abyssisk aflagring,</b> <i>geol</i>., djuphafsaflagring, d. v. s. en aflagring, som bildats i följd af fasta ämnens långsamt skeende afsättning på bottnen af de stora hafsdjupen. E. E. 
<b>Abyssisk bergart</b> l. Djupbergart, <i>geol</i>., sådan massformig kristallinisk bergart, som bildats på större eller mindre djup <i>under</i> jordytan genom stelning af där befintliga smälta massor (magmor). Hit räknas många graniter. E. E. 
<b>Abyssodynamisk.</b> Se Abyssus. 
<b>Abyssus</b> (lat., grek. <i>abyssos</i>), afgrund. - Abyssodynamisk (af grek. <i>dynamis</i>. kraft), som verkar genom underjordiska (under jordytan befintliga) krafter. 
page_number=51, index= - Ac., förkortning för academia (lat.), akademi  - A. C., förkortning för Anno Christi (lat.), "under Kristi år"  - a. c., förkortning för anno currente  - Acacia Willd., Akasia, bot.  - Academia Stockholmensis (lat.), en af Johan III år 1576 upprättad högskola i Stockholm  - Académie, fr. Se Akademi  - Académie des félibres, fr. Se Félibreförbundet  - Acadia, Akadien (fr. Acadie), forna namnet på de nuvarande provinserna Nova Scotia och New Brunswick i brittiska Nord-Amerika 
<b>Ac.,</b> förkortning för <i>academia</i> (lat.), akademi. 
<b>A. C.,</b> förkortning för <i>Anno Christi</i> (lat.), "under Kristi år", d. v. s. efter Kristi födelse; förkortning för <i>Augustana confessio</i> (lat.), augsburgiska bekännelsen. 
<b>a. c.,</b> förkortning för <i>anno currente</i> (lat.), under det löpande året, eller <i>anni currentis</i> (lat.), af det löpande året. 
<b>Acacia</b> Willd., Akasia, <i>bot</i>., växtsläkte tillhörande nat. fam. <i>Leguminosæ</i>, afd. <i>Mimosoideæ</i>, med många blommor i ax eller hufvudlika gyttringar; foder och krona nästan klocklikt rörformiga, 4-5-delade; många, ofta långa ståndare. Detta släkte är utbrutet från <i>Mimosa</i>-släktet och skiljer sig från detta genom sin alltigenom öppna balja, som hos de afrikanska arterna synes knöligt ledad. De hithörande, särdeles många arterna växa i Australien, Afrika och andra länder med tropisk värme. Många arter äro begränsade till ytterst små områden, hvarför t. ex. det västra Australien har endast några få arter gemensamma med det östra, Syd-Afrika med Nord-Afrika. - En anmärkningsvärd egenhet är, att de flesta australiska formerna i stället för verkliga blad hafva fyllodier, d. v. s. på kant stående, platta, bladliknande bladskaft. Många, i synnerhet afrikanska arter hafva stiplerna förvandlade till taggar. Genom sin ovanliga bildning gifva de en egendomlig prägel åt landets utseende. Därjämte äro de märkliga dels för sin rikedom på olika slags produkter för läkekonsten eller industrien, dels för sin stora användning i trädgårdsodlingen såsom prydnads- eller praktväxter. Till de viktigaste arterna hör bl. a. <i>A. Giraffæ</i>, som förekommer här och där i skogsgrupper i mellersta Afrika och tjänar till näring åt giraffen. <i>A. horrida</i> och <i>A. detinens</i> växa i Kafferlandet och hafva gröfre taggar än de öfriga, hvarför de af engelsmännen kallas <i>wait a bit</i> (vänta litet). De voro under kafferkrigct ett godt skyddsmedel för infödingarna. <i>A. spinocarpa</i> i Abessinien har utseende af en utspänd paraply eller en utplattad solskärm. <i>A. fistula</i> når en höjd af nära 12 m., bildar i Nubien och Sennaar hela skogar och kallas där <i>sesaffan</i>, eller "det pipande trädet". Denna arts taggar äro nämligen vid basen genomborrade och bebos af myror. Hvarje sålunda genomborrad tagg blir på detta sätt förvandlad till ett slags ljudverktyg, hvarur vindarnas spel framlockar tydliga flöjttoner. Många arter i det inre och det västra Afrika lämna gummi, hvaraf de förnämsta slagen i handeln benämnas <i>gummi arabicum</i>, <i>gummi senegal</i>, <i>Suakin-gummi</i> etc. Flere akasior äro rika på garfämne i sin frukt och sin bark samt stundom äfven i veden (se Bablah och Katechu). De välluktande blommorna af andra akasior användas till beredning af luktmedel. Så sker t. ex. med den öfverallt i tropikerna och äfven i södra Europa odlade <i>A. Farnesiana</i> Willd., af hvars blommor stora kvantiteter årligen införas till Frankrikes parfymfabriker. Men utom detta mera direkta gagn, som akasiorna genom sina mångfaldiga produkter tillföra människan, utgöra de äfven prydnader i våra växthus samt smycka våra boningsrum och trädgårdar. Utom ett mindre antal från Amerika, Afrika och Indien införda akasior, hvilka äro mera ömtåliga, är det företrädesvis de i Australien inhemska arterna, hvilka vi för deras praktfulla blommor och vällukt öfverfört till vårt luftstreck. I boningsrum odlas allmänt <i>A. lophanta</i>. Jfr Robinia. G. L-M. 
<b>Academia Stockholmensis</b> (lat.), en af Johan III år 1576 upprättad högskola i Stockholm, med lokal i gråmunkeklostret på Riddarholmen. Ledd till en början af personer, som i hemlighet voro jesuiter, var den till 1583 nästan uteslutande en bildningsanstalt för unga prästmän, som af konungen ditkallades och af honom understöddes. Men 1583 undergick denna högskola en viktig förändring i protestantisk riktning, så till vida som den erhöll protestantiskt sinnade professorer i grekiska och fysik, och de följande åren tillkommo andra betydande lärarekrafter. Arbetet förlamades dock mycket, på grund af osäkerhet i den ekonomiska ställningen och de förföljelser, hvilka drabbade lärarna för deras vägran att antaga liturgien. Slutligen, när universitetet i Upsala år 1593 återupprättades, förflyttades högskolans professorer dit. 
<b>Académie</b> [-mi], fr. Se Akademi. 
<b>Académie des félibres</b> [-mi dä felibr], fr. Se Félibreförbundet. 
<b>Acadia,</b> Akadien (fr. <i>Acadie</i>), forna namnet på de nuvarande provinserna Nova Scotia och New Brunswick i brittiska Nord-Amerika. A. koloniserades från Frankrike 1604 och efteråt samt utgjorde en del af franska provinsen Nouvelle France, tills det 1713, efter många strider med engelsmännen, genom freden i Utrecht blef engelsk besittning. Dess invånare, akadierna, gjorde sedan med franskt understöd oupphörligt försök att afskudda sig det engelska oket, men kufvades 1755 och drefvos till ett antal af 18,000 pers. från sina hem till andra engelsk-amerikanska besittningar. Jfr J. Joûbert, "L'ancienne Acadie" (i Revue brit. 1901). 
page_number=52, index= - Acadiska bergssystemet, eng. Acadian mountains  - Acajou, bot.  - Acalephæ, zool., maneter. Se Coelenterater  - Acanthaceæ, Akantacéer, bot.  - Acanthia lectularia, Vägglus, zool. 
<b>Acadiska bergssystemet,</b> eng. <i>Acadian mountains</i>, omfattar höglandet mellan Lawrence-floden, Lawrence-viken och Atlantiska oceanen, öster om Hudson. 
<b>Acajou</b> [-*o], <i>bot</i>. Med detta namn betecknas ett i Västindien inhemskt träd, <i>Anacardium occidentale</i> Lin. (fam. <i>Anacardiaceæ</i> R. Br.). De njurformiga frukterna (s. k. elefantlöss), i droghandeln kallade <i>Semina Anacardii occidentalis</i>, innehålla i rum uti fruktskalets mellersta lager en brun, oljig, i luften svartnande, brännande skarp saft, som, använd på huden, framkallar inflammation och blåsor, och som därför i Amerika funnit användning såsom frätmedel mot vårtor, liktornar, fräknar o. s. v. Den verksamma beståndsdelen i denna saft är en oljelik vätska, som fått namnet kardol. Den är lika blåsdragande som spanska flugor, men mera smärtsam, hvarför medlets användning numera på de flesta håll öfvergifvits. Anmärkningsvärdt är, att acajou-fruktens kärna är fri från skalets skarpa beståndsdelar, hvarför densamma kan förtäras utan fara. Äfven det tjocka, köttiga fruktskaftet saknar skarpa egenskaper och förtäres för sin syrliga vinsmak. Ur kärnans saft, liksom ur stammens mjölksaft, fås en svart färg, som brukas till märkning af linne. Acajou-ved förekommer i handeln under namn af hvit mahogny. O. T. S. (G. L-M.) 
<b>Acalephæ</b> (af grek. <i>akalefe</i>, nässla), <i>zool</i>., maneter. Se Coelenterater. 
<b>Acanthaceæ,</b> Akantacéer, <i>bot</i>., naturlig växtfamilj, innefattande örter, mera sällan buskar med motsatta blad, blomax eller blomknippen med stundom färgade skärmblad, läppformig, ofta skönt färgad krona, tvåväldiga ståndare samt tvårummigt fröhus med 2 eller många epitropa frön med starkt och egendomligt utvecklad frösträng. Denna familj omfattar en mängd, för det mesta tropiska arter, af hvilka många odlas i varmhus, såsom <i>Thunbergia</i>, <i>Ruellia</i>, <i>Eranthemum</i>, <i>Justicia</i>, <i>Acanthus</i>, <i>Aphelandra</i>, 
[bildtext] Acanthus mollis. 
<i>Fittonia</i>. Några växa äfven i södra Europa. <i>Acanthus mollis</i>, björnkloört, har hvita blommor inom grönaktigt purpurröd, taggig skärm. Den odlades redan af greker och romare såsom prydnadsväxt, och stiliserade afbildningar af dess vackra, stora och djupdelade blad användes tidigt inom ornamentiken, särskildt på det korintiska kapitälet och på komposita-kapitälet samt på den romerska konstens och renässansens konsoler. För medeltids-ornament fingo däremot de mindre och ej så vackra bladen af <i>A. spinosa</i> tjäna till mönster. A-N. (G. L-M.) 
<b>Acanthia lectularia,</b> Vägglus, <i>zool</i>., en välbekant, till skinnbaggarnas (<i>Hemipterernas</i>) ordning och familjen <i>Membranacei</i> Latr. hörande insekt, brunröd till färgen, utan vingar, öfver hela kroppen försedd med små hår. Liksom de öfrige skinnbaggarna har denne sina tugg-organ (maxiller och mandibler) förvandlade till borr- och sug-redskap. Själfva munnen består af en ledad slida, som ligger bakåtriktad, under hufvudet och en del af framkroppen, till framhöfterna. Med denna apparat borrar han in i människans hud, och genom de borstlika 
page_number=53, index= - Acanthia lectularia, Vägglus, zool.  - Acanthias vulgaris, zool. Se Pigghaj  - Acanthis, zool. Se Finksläktet  - Acanthocephali, zool. Se Rundmaskar  - Acantholabrus, zool. Se Grässnultran  - Acanthopterygil, Taggfeniga fiskar, zool.  - Acanthosicyos Welw., bot.  - Acanthus, Björnkloört, bot. Se Acanthaceæ  - A capella, mus., riktigare a cappella (se d. o.)  - A cappella (it.), mus.  - A capriccio, it., mus.  - Acapulco, hamnstad i Mexico  - Acardiacus (lat.), Se Akardi  - Acari, zool. Se Spindeldjur  - Acarocecidier, bot., zool. Se Gallbildning  - Acarodomatier, bot., zool. Se Domatier  - Acca, stad i Syrien. Se Acre (S:t Jean d')  - Accademia d'Arcadia. Se Arcadia  - Acca Larentina (Larentia), hjältinnan i åtskilliga romerska sagor  - Accaparement, fr., hand.  - Accelerando, it., mus.  - Acceleration, påskyndande, tilltagande hastighet. 1. Astron.  - Acceleration. 2. Mek. Se Fallrörelse  - Accelerera, påskynda, forta sig  - Accent. 1. Språkv. 
mandiblernas och maxillernas rörelse fram och tillbaka pumpar han blodet in i sin matstrupe. Äfven dufvor och några andra djur angripas af honom. Han är ett nattligt djur, som för dagen och ljuset gömmer sig i springor i möbler (sängar) och under tapeter o. d. Vid mörkrets inträde kryper han fram och är då, både genom sin blodtörst och sin lukt, en bland de förargligaste af insekterna. Till Europa skall han hafva kommit från Ostindien, ehuru man ej känner den tidpunkt, då han infördes. I Tyskland har han varit känd sedan 11:e årh. I England var han okänd eller åtminstone sällsynt ännu i början af 1500-talet; de landsflyktige hugenotterna beskyllas för att hafva fört honom med sig till London. Han förökar sig hastigt: honan lägger i mars, maj, juli och september hvarje gång omkr. 50 ägg; efter elfva veckor äro ungarna utvuxna och fortplantningsskickliga. Vägglusen kan stelfrysa i köld utan att dö och lär kunna lefva i åratal utan föda. Bland alla de utrotningsmedel man föreslagit torde intet vara bättre än renlighet och ett upprepadt eftersökande och dödande af dessa djur, i synnerhet före de ofvannämnda månaderna, innan honorna hunnit lägga sina ägg. F. A. S.* 
<b>Acanthias vulgaris,</b> <i>zool</i>. Se Pigghaj. 
<b>Acanthis,</b> <i>zool</i>. Se Finksläktet. 
<b>Acanthocephali,</b> <i>zool</i>. Se Rundmaskar. 
<b>Acantholabrus,</b> <i>zool</i>. Se Grässnultran. 
<b>Acanthopterygii,</b> Taggfeniga fiskar, <i>zool</i>., en ordning, som redan af Artedi infördes i fiskarnas system. Utmärkes genom sina taggstrålar, odelade och oledade strålar i främre delarna af rygg- och anal-fenorna, samt därigenom att simblåsan, där den finnes, mist sin föreningsgång till matstrupen. Denna ordning innefattar största artantalet af alla nu lefvande fiskar. Mot norden aftager dock detta antal, så att vår fauna innesluter flere mjukfeniga än taggfeniga släkten och arter. F. A. S.* 
<b>Acanthosicyos</b> Welw., <i>bot</i>., växtsläkte af fam. <i>Cucurbitaceæ</i>. <i>A. horrida</i>, Naras, förekommer vid Walfischbay i sydvästra Afrika, där den lefver i och på sanddynerna. De hottentotter, som lefva i denna trakt, de s. k. topnarerna, äro för sin existens helt och hållet bundna vid denna växt. De aromatiska frukterna och de oljerika fröna, som äfven exporteras till Kaplandet, där de kallas "butterpits", ätas friska eller beredas till ett slags kakor, som kokta i vatten gifva en mycket närande soppa. G. L-M. 
<b>Acanthus,</b> Björnkloört, <i>bot</i>. Se Acanthaceæ. 
<b>A capella,</b> <i>mus</i>., riktigare a cappella (se d. o.). 
<b>A cappella</b> (it.), <i>mus</i>., "i kapellstil" (kyrkstil), för sångstämmor allena, utan instrumental ledsagning. Ända till år 1600 var kyrkomusiken uteslutande vokal, och sångkören kallades då i allmänhet "kapell", efter det rum inom kyrkan, i hvilket den sjöng. 
<b>A capriccio</b> [kapri'ttjå]; it., <i>mus</i>., "nyckfullt", med fritt och lekande föredrag. Jfr Ad libitum. 
<b>Acapulco,</b> hamnstad i Mexico, staten Guerrero, vid Stilla oceanen. Omkr. 5.000 inv. Befolkningen sysselsätter sig med pärlfiske och åkerbruk. Klimatet är osundt. Hamnen är säker och anses vara en af de förträffligaste i världen. Staden hemsöktes 1799 och 1837 af jordbäfningar, af hvilka det nästan fullständigt förstördes. Det hade sin glansperiod under spanska väldets dagar, då förbindelsen med Filippinerna egde rum från A., till hvars hamn årligen den s. k "Manilla gallionen" öfverförde skatterna från Filippinerna. 
<b>Acardiacus</b> (lat.). Se Akardi. 
<b>Acari,</b> <i>zool</i>. Se Spindeldjur. 
<b>Acarocecidier,</b> <i>bot</i>., <i>zool</i>. Se Gallbildning. 
<b>Acarodomatier,</b> <i>bot</i>., <i>zool</i>. Se Domatier. 
<b>Acca,</b> stad i Syrien. Se Acre (S:t Jean d'). 
<b>Accademia d'Arcadia.</b> Se Arcadia. 
<b>Acca Larentina</b> (Larentia), hjältinnan i åtskilliga romerska sagor. Framställes än som gemål åt den rike Tarutius. efter hvars död hon som hans arfving testamenterade alla hans forna egendomar till det romerska folket, än som maka åt herden Faustulus och amma åt Remus och Romulus, hvilken sistnämnde hon enligt en annan uppgift adopterade efter en af sina 12 söners död. Prästsamfundet de tolf arvalbröderna (se d. o.) härledes enligt denna version från henne. Vid hennes graf i Velabrum hembars henne årligen 23 dec. ett dödsoffer vid den åt gudinnan Larenta firade festen <i>Larentalia</i>. (H. SGN.) 
<b>Accaparement</b> [akaparma'], fr. (trol. af lat. <i>capere</i>, taga), <i>hand</i>., uppköp af varor på förhand för att uppdyrka priset. 
<b>Accelerando</b> [attjelera'ndå], it. (jfr Accelerera), <i>mus</i>., förk. accel., i småningom påskyndadt tempo. 
<b>Acceleration</b> (jfr Accelerera), påskyndande, tilltagande hastighet. 1. <i>Astron</i>. Fixstjärnornas acceleration är den kvantitet, med hvilken dessa beskrifva sitt dagliga omlopp hastigare än medelsolen. Denna har nämligen en egen skenbar rörelse från väster till öster, till följd hvaraf en längre tid måste förflyta mellan två på hvarandra följande kulminationer, än om den vore skenbart orörlig. Fixstjärnorna fullborda sitt dagliga omlopp på 3 m. 55,8 s. kortare tid än medelsolen. - Månens acceleration, månens tilltagande hastighet i sin bana omkring jorden och omloppstidens samtidiga aftagande. Detta fenomen upptäcktes af Halley. Laplace fann 1787, att det uppkommer af den ständiga förminskningen i jordbanans excentricitet, hvarigenom månen alltjämt närmar sig jorden. Detta förhållande kommer att fortgå till år 36,900 e. Kr., hvarefter excentriciteten åter kommer att tilltaga. - 2. <i>Mek</i>. Se Fallrörelse. 1. (A. N-R.) 
<b>Accelerera</b> (lat. <i>accelerare</i>, af <i>celer</i>, snabb), påskynda, forta sig (om ur), ila. - Accelererande kraft, <i>mek</i>., hvarje kraft, som åstadkommer en förändring i en kropps tillstånd af hvila eller rörelse. Denna krafts storlek angifves genom produkten af kroppens massa med accelerationen. 
<b>Accent</b> (lat. <i>accentus</i>, melodi, ton). 1. <i>Språkv</i>. I sin vidsträcktaste betydelse betecknar ordet accent hvarje sätt, hvarpå ett <i>fonem</i>, d. v. s. ett språkljuds-kvantum, vare sig ett språkljud eller <i>flera</i> sådana, framhäfves framför och i jämförelse med andra, eller, annorlunda uttryckt, det prosodiska (d. v. s. till fonemens relativa egenskaper hänförliga) företräde, 
page_number=54, index= - Accent. 1. Språkv. 
som tillkommer ett visst fonem i jämförelse med andra. Som fonemens prosodiska egenskaper äro fyra: sonoritet (hörbarhet, klangfullhet), kvantitet (uttalstid, tidslängd), intensitet (styrka, eftertryck, tonvikt, betoning, tonstyrka) och tonalitet (läge på tonskalan, höjd, tonhöjd), så kunde man strängt taget tala om fyra slag af accent. Emellertid har man hittills icke begagnat sig af termen sonoritetsaccent, d. v. s. det företräde i fråga om sonoritet som tillkommer de s. k. sonanterna (själfljuden) i jämförelse med konsonanterna (medljuden). Nästan lika obruklig är termen kvantitetsaccent ("kvantitativ betoning"), d. v. s. det företräde i fråga om kvantitet, som tillkommer s. k. långa fonem i jämförelse med korta. Så mycket oftare användes däremot uttrycket accent om de båda återstående slagen, och på dessa båda syftar därför termen i inskränkt och åtminstone hos oss tämligen vanlig mening. Från början afsåg det från den antika accent-läran hämtade uttrycket uteslutande tonalitetsaccenten, men i nyare tid har det alltmer öfvervägande kommit att användas om intensitetsaccenten, och på denna ensam syftar därför termen i sin inskränktaste och kanske numera vanligaste betydelse. 
I. Intensitetsaccent (äfven kallad exspiratorisk, dynamisk, emfatisk eller tryck-accent) är sålunda det företräde i fråga om intensitet, som tillkommer s. k. starka fonem (jfr "forte" i musiken) i jämförelse med svaga (jfr "piano" i musiken). Denna jämförelse kan afse såväl de minsta fonem, de enskilda språkljuden, som ock de största, fraserna, eller delar af dem. Med afseende på de enskilda språkljuden märkes t. ex. lätt, att det senare (med <i>ff</i> tecknade) <i>f</i>-ljudet i <i>fiffig</i> är (icke blott längre, utan äfven) starkare än det första, liksom att <i>f</i> i <i>klaff</i> har intensitetsaccent, jämfördt med det oaccentuerade <i>f</i> i <i>Rolf</i>, där åter <i>l</i> är accentueradt i förhållande till <i>l</i> i <i>klaff</i>. Med afseende på frasen åter är det t. ex. ögonskenligt, att i frasföljden "Och nu, min tappra skara: Gif akt!" dels hela frasen <i>gif akt</i> är accentuerad i förhållande till de båda föregående, dels inom hvardera af de tre fraserna ett ord (<i>nu</i>, <i>tappra</i> och <i>akt</i>) är accentueradt i jämförelse med de öfriga och sålunda har hvad man tämligen oegentligt kallar "satsaccent". Af större intresse är emellertid att i fråga om intensitet sinsemellan jämföra de mindre fonem, som kallas tryckstafvelser (fonem, belägna mellan tvenne intensitetsminima) och språktakter (belägna mellan två intensitetsmaxima). Granskas något närmare den s. k. "stafvelseaccenten" t. ex. i svenskan, så befinnes den ega minst tre tydligt åtskilda grader, Öfver de oaccentuerade (obetonade, eller helsvaga med intensitetsgraden "lenissimus") stafvelserna, t. ex. den första i <i>bevi</i><sup>3</sup><i>s</i>, den mellersta i <i>po</i><sup>3</sup><i>jkarna</i><sup>2</sup>, den sista i <i>hu</i><sup>3</sup><i>set</i>, den näst sista i <i>spå</i><sup>3</sup><i>rhu</i><sup>2</sup><i>ndarna</i>, höja sig de accentuerade (betonade) stafvelserna på följande sätt: 
1. Svagt bitoniga (halfsvaga) äro t. ex. första stafvelsen i <i>me</i><sup>1</sup><i>kani</i><sup>3</sup><i>k</i>, <i>ce</i><sup>1</sup><i>remoni</i><sup>3</sup>, första och tredje i <i>u</i><sup>1</sup><i>nive</i><sup>1</sup><i>rsite</i><sup>3</sup><i>tet</i>, den sista i <i>spå</i><sup>3</sup><i>ra</i><sup>1</sup>, <i>beslu</i><sup>3</sup><i>tade</i><sup>1</sup>. Sådana stafvelser sägas hafva accenten "semilenis" l. svag biton. 
2. Starkt bitoniga (halfstarka) äro t. ex. sista stafvelsen i <i>o</i><sup>3</sup><i>lä</i><sup>2</sup><i>rd</i>, <i>nä</i><sup>3</sup><i>tteldu</i><sup>2</sup><i>k</i>, näst sista i <i>o</i><sup>3</sup><i>lä</i><sup>2</sup><i>rda</i>, <i>la</i><sup>3</sup><i>ndsvägsda</i><sup>2</sup><i>mmet</i>. Denna accent kallas "semifortis" l. stark biton. 
3. Hufvudtoniga (helstarka) äro t. ex. första stafvelsen i <i>spå</i><sup>3</sup><i>ra</i><sup>1</sup>, andra i <i>trafik</i><sup>3</sup>, tredje i <i>ba</i><sup>1</sup><i>rone</i><sup>3</sup><i>ssa</i>. Vi kalla denna accent "fortissimus" l. hufvudton. Samma grad af styrka plägar tillkomma en ensamt för sig uttalad stafvelse t. ex. <i>ja</i>, <i>hund</i>, hvarför äfven en sådan säges hafva hufvudton. 
Denna hufvudton kan emellertid vara af något olika slag alltefter det olika sätt, hvarpå stafvelsen afslutas. Sker detta medelst ett tvärt afbrott eller i och med en stor minskning af intensiteten, så eger den med ifrågavarande stafvelse begynnande språktakten akut (skarp) accent (oegentligt s. k. ordaccent), t. ex. <i>u'nder</i>, <i>bu'ren</i>, <i>ja'</i> (energiskt uttaladt). Sker det däremot så, att intensiteten endast obetydligt minskas (<i>plan</i> l. "jämn" accent) eller ock rent af mot slutet åter något ökas (cirkumflekterad, bruten eller sammansatt accent, cirkumflex), så har takten grav (tung) accent, t. ex. <i>ùndra</i>, <i>bùren</i> (af <i>bära</i>), <i>jà</i> (uttaladt såsom första stafvelsen af <i>jàga</i> och då med en betydelse af tveksamhet); i dessa och dylika ord är uttalet med plan hufvudton öfvervägande brukligt i vissa provinser, t. ex. Uppland, Halland, Skåne, under det att däremot andra provinser, t. ex. Södermanland och Värmland, hafva hufvudtonen cirkumflekterad. 
Af främmande språk öfverensstämma några i fråga om stafvelseaccentens gradationer tämligen nära med svenskan; så t. ex. tyskan och norskan. Andra, t. ex. franskan, hafva mycket få gradationer, så att man t. o. m. kunnat framställa det (oriktiga) påståendet, att i franskan alla stafvelser äro lika starkt accentuerade. Åter andra språk hafva ännu flere gradationer än vårt modersmål, så att t. ex. engelskan (enligt P. Passy) kan uppvisa ord med en ända till sjugradig, "<i>väl</i> markerad serie" såsom <i>im</i><sup>6</sup><i>pe</i><sup>5</sup><i>ne</i><sup>1</sup><i>tra</i><sup>3</sup><i>bi</i><sup>7</sup><i>li</i><sup>2</sup><i>ty</i><sup>4</sup>. 
Äfven beträffande hufvudtonens plats i ett ord är förhållandet mycket olika i olika språk. Under det att t. ex. finskan, ungerskan och tjeckiskan konsekvent hafva hufvudton å ordets första stafvelse och sålunda låta början af ett ord och en "språktakt" sammanfalla, så accentuerar franskan ordets sista stafvelse och låter sålunda de öfriga uppträda som "upptakt". Polskan har hufvudtonen å ordets näst sista stafvelse, spanskan och portugisiskan liksom latinet å en af de tre sista, italienskan å en af de fyra sista (oftast å den andra, ytterst sällan å den femte eller sjätte från slutet). Tyskan och de nordiska språken hafva visserligen oftast hufvudton å ordets första stafvelse, men en massa undantag förekomma, särskildt i sammansättningar, såsom <i>öfversteprä'st</i>, <i>kallbra'nd</i>, <i>tummelìten</i>, <i>passo'pp</i>, <i>spaderda'm</i>, <i>välsi'gna</i> och de flesta ortnamn, t. ex. <i>Östersu'nd</i>, <i>Kinnekùlle</i>; sällan i enkla ord, såsom <i>hvaba'</i>, <i>gutå'r</i>, <i>evi'nnerlig</i>, <i>skava'nk</i>, <i>leka'men</i>, <i>helve'tisk</i>. För engelskan kan knappast någon enkel regel uppställas, liksom svårligen heller för ryskan, som i likhet med vissa andra språk har s. k. rörlig accent, d. v. s. att i nära besläktade former hufvudtonen kan hafva olika plats (t. ex. lat. <i>do'ctor</i>, plur. <i>docto'res</i>; jfr den fasta accenten i <i>no'men</i>, plur. <i>no'mina</i>). 
Vanligtvis har hvarje ord en hufvudtonig stafvelse. Emellertid finnas å ena sidan ord, som vanligen uppträda svagtoniga, antingen såsom upptakt, s. k. "proklitiska" ord, eller såsom svag taktdel, s. k. "enklitiska" ord: t. ex. "<i>man</i> tyckte <i>både</i> då' och sèdan, <i>att det</i> règnade". Å andra sidan finnas ord med tvenne hufvudtoniga stafvelser och som 
page_number=55, index= - Accent. 1. Språkv.  - Accent. 2. Mus.  - Accentor, Järnsparf, zool. Se Järnsparf  - Accentuation (se Accent) l. Accentuering, betoning  - Accentuera (se Accent), betona  - Accentus (lat.), "accent", kallas en del af den katolska ritualsången  - Accepisse, eg. att hafva emottagit  - Accept, jur., hand. 
sålunda äro fördelade på två takter, t. ex. <i>spri'ttgàlen</i>, <i>spli'tter-ny</i>, <i>åsyna-vittne</i>, <i>två'mans-imperia'lsäng</i>. 
Undantagsvis förekommer en ännu starkare accent än den normala hufvudtonen, nämligen öfver-styrka, som användes vid emfas, rop, skrik o. d. Omvändt kan ett oaccentueradt fonem stundom uttalas ännu svagare än vanligt, t. ex. då man "talar tyst", hviskar o. d. 
II. Tonalitetsaccent (äfven kallad musikalisk, kromatisk, melodisk l. tonisk accent) är det från röstens normalläge märkbart (uppåt eller nedåt) afvikande läge på tonskalan, som tillkommer vissa pertonerade, d. v. s. med stämton försedda, ljud, i jämförelse med dem, som uttalas på normaltonen (eller grundtonen), d. v. s. den för olika individer (alltefter deras olika "stämma") olika, men hos en och samma individ tämligen konstanta tonhöjd, som vid ett fullkomligt affektfritt och af intet subjektivt intresse färgadt uttal tillkommer ett enstafvigt pertoneradt fonem hvilket som helst, t. ex. bokstafsnamnen <i>a</i>, <i>be</i>, <i>ärr</i> o. s. v. I den mån vårt tal håller sig vid denna normalton, kallas det monotont, i den mån det medelst användande af tonalitetsaccenter därifrån aflägsnar sig, säges det vara moduleradt eller, om denna tendens (såsom i sång) drifves till sin spets och estetiska fulländning, melodiskt. 
Det högsta tonläge, hvartill man vid ett affektfritt, grammatiskt uttal stiger, kallas högton (i den latinska grammatiken "acutus"; det lägsta, hvartill man sjunker, kallas lågton (i den latinska grammatiken "gravis"). I de flesta språk använder man därjämte åtminstone ännu ett tonläge: medelton, i några två: hög och låg medelton. Bland språk, som utmärka sig för en rik grammatisk modulation, torde främsta rummet intagas af kinesiskan, och bland närmare liggande språk utmärka sig i detta afseende serbiskan, litauiskan, norskan och svenskan. Emellertid ega stora olikheter rum de olika språken och dialekterna emellan såväl i afseende på intervallernas storlek (så t. ex. ligger i Stockholmskan högtonen blott en ters, men i det värmländska Fryksdalsmålet en kvint öfver lågtonen) som ock i fråga om normaltonens plats i accentserien (så t. ex. användes i Stockholmskan högtonen, i Fryksdalskan däremot lågtonen såsom normalton, hvadan alltså den förra vid sina modulationer går under, den senare däremot öfver normaltonen). 
De angifna tonlägena äro emellertid - väl att märka - endast ögonblickliga genomgångspunkter, hvilka i naturligt tal kontinuerligt förbindas med hvarandra genom nedåt- eller uppåtgående glidningar (portamenton). De äro sålunda blott begynnelse-, vänd- och slutpunkter inom en modulation. Till följd däraf har ett om också litet fonem sällan eller aldrig samma tonläge under hela sin uttalstid, utan upptar ett större eller mindre stycke af en tonföljd, som är antingen kontinuerligt stigande eller sjunkande eller ock bådadera, i det att en "brytning", en förändring af tongångens riktning därinom eger rum. Faller denna brytning inom en och samma stafvelse, så säges denna hafva bruten (eller sammansatt) accent, såsom fallet vanligen är med cirkumflekterade stafvelser (den latinska grammatikens "circumflexus" afsåg just en accent, sammansatt af högton och lågton). 
Den modulation, som inrymmes inom en och samma - språktakt, kallas tonfall. Svenskan eger tvenne slag af sådana, hvilka emellertid äro betydligt olika gestaltade i olika landsändar, och denna olikhet torde utgöra den mest i öronen fallande differenspunkten mellan våra skilda dialekter. I Stockholmskan äro dessa båda tonfall af följande sammansättning: 
1. Det sjunkande tonfallet, som tillhör takter med akut intensitetsaccent, låter tonen glida från normaltonen ungefär en ters nedåt till lågtonen, t. ex. <i>getter</i> (med tonföljden c A), <i>getterna</i> (c A A). 
2. Det sjunkande-stigande tonfallet, som tillkommer takter med grav intensitetsaccent, låter tonen börja ungefär en sekund under normaltonen och glida ned till lågtonen samt därpå höja sig en ters upp till normaltonen, t. ex. <i>tala</i> (HAC, med bruten accent på första stafvelsen), <i>talare</i> (H A c). - I finsksvenskan (liksom i Orsa-målet i Dalarna) finnes blott ett enda tonfall. Den "finska brytningen" karakteriseras däraf att man efter ett hastigt, men starkt stigande portamento på den hufvudtoniga stafvelsen låter tonen sjunka från högtonen omkring en septima (stundom något mindre, stundom något mer) ned till normaltonen. I denna dissonantiska tonföljd (septima-grundton) ligger utan tvifvel förklaringen till det allbekanta intryck man får af det finsk-svenska tonfallet såsom varande "vemodigt". AD. N-N. 
2. <i>Mus</i>. Framhäfvande af vissa toner genom starkare tonvikt. Man skiljer mellan grammatisk accent och estetisk eller patetisk. Den grammatiska accenten hvilar på hvarje starkare taktdel. I jämna taktarter faller den således på de udda taktdelarna; i ojämna taktarter har hvarje grupp af 3 taktdelar betoningen på den första. Den patetiska accenten är en extra förstärkning, som beror på det tillfälliga musikaliska uttrycket och, stundom i strid mot den grammatikaliska, träffar enskilda toner under vissa förhållanden: ett motivs begynnelseton, en skarp dissonans, en synkop, en repeterad not, högsta tonen i en melodi o. s. v. Stundom utmärkes denna accent genom särskilda tecken (<i>sf</i>, &gt;, /\). Vokalkompositörer, text-öfversättare och sångare böra noga vinnlägga sig om att låta ordets accent sammanfalla med musikens. A. L. 
<b>Accentor,</b> Järnsparf, <i>zool</i>. Se Järnsparf. 
<b>Accentuation</b> (se Accent) l. Accentuering, betoning. 
<b>Accentuera</b> (se Accent), betona, gifva tonvikt åt ord, stafvelser eller taktdelar. 
<b>Accentus</b> (lat.), "accent", kallas en del af den katolska ritualsången, i motsats till "Concentus". Under den senare inbegripes allt hvad som föredrages af hela kören, såsom hymner, psalmer, responsorier, halleluja och sekvenser; under den förra allt som föredrages af prästen och andra altartjänare, såsom kollekter, epistlar, evangelier. Accentus fasthåller nästan oupphörligt en och samma ton och utmärker blott textens interpunktion genom stämmans höjning (såsom vid fråga) eller sänkning (såsom vid punkt). A. L. 
<b>Accepisse</b> (af lat. <i>accipere</i>), eg. att hafva emottagit; emottagningsbevis, skriftligt erkännande att något blifvit emottaget. Jfr Recepisse. 
<b>Accept</b> (af lat. <i>accipere</i>, emottaga), <i>jur</i>., <i>hand</i>. 1. På räkning eller växel af en person tecknad förbindelse att på utsatt tid inlösa det belopp, å hvilket räkningen eller växeln lyder. - 2. Själfva räkningen 
page_number=56, index= - Accept, jur., hand.  - Acceptabel, som kan antagas  - Acceptant, den person, på hvilken en växel är dragen  - Acceptation, antagande  - Acceptera, erkänna  - Acceptilation. 1. Jur.  - Acceptilation. 2. Dogm.  - Acceptprovision, den ersättning, som köpmän pläga beräkna  - Access, tillträde  - Accessibel, lätt tillgänglig  - Accessibilitet, tillgänglighet  - Accession, tillökning, förvärf. -- 1. Jur.  - Accession. 2. Statsr.  - Accessionsfördrag (-traktat). Se Accession  - Accessions-katalog, förteckning öfver ett biblioteks eller arkivs successive tillkomna förvärf  - Accessit, "han har kommit nära"  - Accessoire, fr., bihang, tillbehör  - Accessorisk, som utgör bihang  - Accessoriska organ l. Biorgan, bot.  - Accessorium (lat.), Se Accessoire  - Accessorius (lat.), fysiol. Se Hjärnnerver  - Acciaccatura, it., mus., kort för-slag  - Acciajoli l. Acciajouli, berömd florentisk familj  - Acciajoli. 1. Niccolò A.  - Acciajoli. 2. Donato A.  - Acciajoli. 3. Zanobi A.  - Accidens. 1. Filos.  - Accidens. 2. Boktr.  - Accidental l. Accidentell (se Accidens), tillfällig, oväsentlig  - Accidentalia (lat.) l. Accidentalier, tillfälligheter; mus. 
eller växeln, försedd med ofvan antydda förbindelse ("accepterad"). 
<b>Acceptabel</b> (se Accept), som kan antagas, godkännas; som är giltig. 
<b>Acceptant</b> (se Accept), den person, på hvilken en växel är dragen och som skall inlösa densamma; den af de två kontrahenterna vid ett obligatoriskt aftal, som förklarar sig villig att emottaga den af den andre utlofvade prestationen. - Acceptanter, namn på ett kyrkligt parti. Se Jansenius. 
<b>Acceptation</b> (jfr Accept), antagande, erkännande. <i>Dogm</i>. Faderns erkännande af Kristi lidandes tillfyllestgörelse för världens synder. Jfr Satisfactio superabundans och Acceptilation 2. 
<b>Acceptera</b> (se Accept), erkänna; godkänna till betalning. <i>Acceptera</i> en växel, ikläda sig förbindelse att betala den på växeln utsatta penningsumman, hvilket sker genom att på växeln teckna ordet "accepteras" eller "godkännes" samt namnet. 
<b>Acceptilation</b> (lat. <i>acceptilatio</i>). 1. <i>Jur</i>. Öfverenskommelse, hvarigenom enligt den gamla romerska rätten en genom stipulation uppkommen muntlig förbindelse upplöstes. - 2. <i>Dogm</i>. Den af Duns Scotus och af arminianerna förfäktade läran, att Fadern antagit Kristi offer såsom tillfyllestgörande för världens synder, icke på grund af dess tillräcklighet, utan blott af gudomlig nåd. 
<b>Acceptprovision,</b> den ersättning, som köpmän pläga beräkna, då de acceptera af affärsvänner på dem utställda växlar. Jfr Accept och Provision. 
<b>Access</b> (lat. <i>accessus</i>, fr. <i>accès</i>), tillträde; (sjukdoms-)anfall. 
<b>Accessibel</b> (af lat. <i>accedere</i>, nalkas), lätt tillgänglig. 
<b>Accessibilitet</b> (se Accessibel), tillgänglighet. 
<b>Accession</b> (lat. <i>accessio</i>, eg. tillkomst), tillökning, förvärf. - 1. <i>Jur</i>. Förvärfvande af eganderätt till en sak, därigenom att denna såsom bisak (<i>res accessoria</i>) fysiskt förbindes med en annan, hufvudsaken (<i>res principalis</i>). Grunden för detta laga fång är den juridiska principen, att bisaken i rättsligt afseende skall dela hufvudsakens öde. Jfr Jordabalken, kap. 12, § 4 och lag af 24 maj 1895 ang. hvad till fast egendom är att hänföra, § 2, 3. - Med uttrycket <i>accessio possessionis s. temporis</i> förstås, i fråga om eganderätts vinnande genom häfd under viss tid, den senare innehafvarens rätt att räkna sig till godo den tid föregående innehafvare besuttit saken. Jfr Accessorisk. - 2. <i>Statsr</i>. Den handling att en stat biträder ett mellan andra ingånget fördrag e. d. (accessionsfördrag, accessionstraktat). 
<b>Accessionsfördrag</b> (-traktat). Se Accession. 
<b>Accessions-katalog</b> (se Accession), förteckning öfver ett biblioteks eller arkivs successive tillkomna förvärf. En accessions-katalog för Sveriges offentliga bibliotek har sedan 1886 årligen utgifvits genom Kungl. biblioteket (jämte tioårs-register) och innefattar en efter vetenskaperna ordnad förteckning öfver Sveriges förnämligare offentliga biblioteks förvärf af icke-svensk litteratur. 
<b>Accessit</b> (af lat. <i>accedere</i>), "han har kommit nära" (målet), en utmärkelse vid täflan i akademier och dylika samfund. Jfr Hedersaccessit. 
<b>Accessoire</b> [aksäsåar], fr. (lat. <i>accessorium</i>), bihang, tillbehör, bisak. - Plur. <i>accessoires</i> l. <i>accessoarer</i>, i ett konstverk förekommande bisaker, oväsentliga tillsatser, bifigurer, staffage, dekorationer. 
<b>Accessorisk</b> (af lat. <i>accedere</i>, tillkomma), som utgör bihang (se Accessoriska organ); <i>jur</i>., (om en bisak), hvilken såsom sådan (<i>res accessoria</i>) i rättsligt afseende betraktas såsom ett med hufvudsaken (<i>res principalis</i>). Se Accession. 
<b>Accessoriska organ</b> (se Accessorisk) l. Biorgan, <i>bot</i>., kallas de delar af en växtkropp, som kunna hänföras till yt- eller bladbildningar, alltefter egendomligheten i deras egen bildning. De äro antingen förvandlade organ, som tjäna växten till skydd eller stöd, såsom <i>rankor</i> och <i>tornar</i>, eller ock bihang till växtdelarnas öfverhud, såsom <i>taggar</i>, <i>hår</i>, <i>körtlar</i> m. m. Blott de förra intaga en bestämd ställning; de senare bilda hvad man oftast kallar öfverhudens beklädnad. Med accessoriska knoppar förstås de reservknoppar i en bladaxel, som utvecklas, om hufvudknoppen förstöres. A-N. (G. L-M.) 
<b>Accessorium</b> (lat.). Se Accessoire. 
<b>Accessorius</b> (lat.), <i>fysiol</i>. Se Hjärnnerver. 
<b>Acciaccatura</b> [attja-], it. (egentl. "knäppning"), <i>mus</i>., kort för-slag. 
<b>Acciaioli</b> [attjajåli] l. Acciajuoli, berömd florentinsk familj (utdöd 1834), som förmedlade penningrörelsen med Neapel. 1. Niccolò A., f. 1310, d. 1365, mecenat, Petrarcas och Boccaccios vän, fältherre i konung Roberts af Neapel tjänst och under drottning Johannas regering stor-seneskalk, förvärfvade stora besittningar i Grekland, där medlemmar af släkten sedan regerade såsom hertigar af Aten, Tebe och Korint. - 2. Donato A., f. 1428, d. 1478, en om sin fädernestad högeligen förtjänt statsman, författade <i>Caroli Magni vita</i>, en latinsk öfvers. af Plutarchos samt en kommentar till Aristoteles' Etik. - 3. Zanobi A., d. 1519, Savonarolas vän, bibliotekarie i Vatikanen, öfver hvars hemliga arkiv han uppgjorde den första förteckningen. 
<b>Accidens</b> (af lat. <i>accidere</i>, hända). 1. <i>Filos</i>. Tillfällig eller oväsentlig egenskap. Dess motsats är substans, eller det bestående och väsentliga. - 2. <i>Boktr</i>. Mindre, tillfälligt tryckarbete, såsom affischer, bjudningsbref, visitkort, cirkulär, matsedlar, etiketter, priskuranter, växlar, aktiebref o. d. De sättare, som verkställa detta arbete, kallas accidenssättare och det färdigtryckta arbetet accidenstryck. - Accidensform, alla för ett accidenstryck behöfliga typer, linjer m. m. uppsatta, sammanfogade till ett fast helt och färdiga till tryckning. Jfr Tryckform. - Accidensmaskin l. Accidenspress, en mindre tryckpress för hand-, fot- eller mekanisk kraft och afsedd för accidenstryck. 
<b>Accidental</b> l. Accidentell (se Accidens), tillfällig, oväsentlig. 
<b>Accidentalia</b> (lat.) l. Accidentalier (se Accidens), tillfälligheter; <i>mus</i>., tillfälliga för-sättningstecken. - Accidentalia contractus, <i>jur</i>., sådana bestämmelser i ett obligatoriskt aftal, för hvilka fordras, att särskild öfverenskommelse angående dem träffats mellan kontrahenterna. Vid t. ex. köp är förordet, att köparen skall behålla godset, ehvad det är bättre eller sämre (1 kap., § 4 Handelsb.), ett <i>accidentale controctus</i>. Jfr Essentialia och Naturalia contractus. 
page_number=57, index= - Accidentier (se Accidens), tillfälliga egenskaper  - Accipitres, zool. Se Roffåglarna  - Accis, en benämning på vissa skatter  - Accismedel, ersättning till staten  - Accisrätt, en domstol  - Accius (Attius), Lucius  - Accolade, fr. Se Ackolad  - Accolti, toskansk släkt. 1. Benedetto A.  - Accolti. 2. Francesco A.  - Accolti. 3. Bernardo A.  - Accolti. 4. Pietro A.  - Accomp., mus.  - Accompagnato, it., mus.  - Accorso. Se Accursius  - Accouchement. fr., förlossning, nedkomst  - Accoucheur. Se Ackuschör  - Accrescens-rätt, lat. jus accrescendi, jur.  - Accrington, stad i engelska grefsk. Lancashire  - Accursius (it. Accorso), Franciscus  - Accusativus. Se Ackusativ  - Accusticus (lat.), fysiol. Se Hjärnnerver  - Acefal l. Akefal, hufvudlös  - Acefalisk, hufvudlös, utan början  - Acefalocysta. Se Hydatidsjukdom  - Acephala, Musslor, zool. Se Blötdjur  - Acer, bot. Se Lönn  - Aceraceæ, bot.  - Acerbi, Giuseppe 
<b>Accidentier</b> (se Accidens), tillfälliga egenskaper; (numera obrukligt) tillfälliga inkomster, sportler. 
<b>Accipitres,</b> <i>zool</i>. Se Roffåglarna. 
<b>Accis</b> (sannolikt af lat. <i>accisa</i>, näml. <i>pars</i>, afskuren del, d. v. s. den af det offentliga tagna delen af en varas värde), en benämning på vissa skatter och afgifter, merendels konsumtionsskatter. Innebörden af denna term beror i viss mån på historiska förhållanden, hvarför den är skiftande. Numera betecknas vanligen med denna ej ofta använda benämning "inre" konsumtionsskatter, till skillnad från tullar. I England har nu, liksom förr, den med accis väl språkligt identiska termen "excise" denna betydelse. I vissa andra länder och särskildt i Tyskland, hvarifrån termen accis anses hafva kommit, har den haft en ganska skiftande innebörd, så att dels ej alla "inre" konsumtionsskatter benämnts acciser, dels med detta namn äfven betecknats andra skatter än dessa. I Bajern har namnet användts för vissa in- och utförseltullar; i Sverige användes det en tid under 1600-talet såsom benämning äfven på införseltull på utländska drycker. I Baden och Würtemberg användes termen om vissa skatter på öfverflyttning af egendom och på vissa offentliga afgifter ("gebühren"). Jfr Konsumtionsskatt. Litt.: "Handwörterbuch der staatswissenschaften", 2:a uppl. art. "Accise" och där anförd litteratur; Linde, "Sveriges ekonomirätt" (1888, s. 560 o. f.). D. D. 
<b>Accismedel,</b> ersättning till staten för den förlust den fick vidkännas genom afskaffande af den s. k. salu-accisen, som i flertalet af Sveriges städer fordom erlades af bagare, bryggare, slaktare, fiskköpare, ättikstillverkare samt idkare af mångleri och handel med "nålstolskram" Frågan om denna afgifts afskaffande samt om full frihet för landtmännen att till försäljning i städerna införa kött, bröd och dricka m. m. väcktes vid 1830 års riksdag. Accismedlen erlades af städerna till statsverket, då accisen upphörde. De städer, som medgåfvo full frihet åt handeln med dessa varor, befriades från denna afgift, som alldeles upphörde 1862, i Stockholm redan med 1847 års slut. KBG. 
<b>Accisrätt,</b> en domstol, som afdömde mål rörande accisen (se Accismedel). Indrogs 1811. KBG. 
<b>Accius</b> (Attius), Lucius, den romerska tragediens främste målsman, f. 170, d. omkr. 90 f. Kr., åtnjöt stort rykte för sina efterbildningar af grekiska sorgespel. Han författade äfven originaldramer, behandlade i metrisk form litteraturhistoriska ämnen och sysselsatte sig äfven med ortografiska frågor. De bevarade fragmenterna af hans dramer äro utgifna af Ribbeck i "Tragicorum roman, fragmenta" (3:dje uppl. Leipzig 1897). 
<b>Accolade</b> [-la'd], fr. Se Ackolad. 
<b>Accolti,</b> toskansk släkt af rättslärda och vittra män under renässansen. 1. Benedetto A., f. 1415, d. 1466 såsom republiken Florens' kansler, skref bl. a. på latin en medelmåttig historia öfver första korståget (1460), hvilken Tasso lade till grund för sitt epos "Gerusalemme liberata". - 2. Francesco A., den förres broder, f. 1418, d. 1483, juris professor i Bologna och Ferrara, var mångsidigt verksam inom litteraturen och vann genom sina juridiska skrifter ett stort namn. - 3. Bernardo A., den förstnämndes son, skald, f. 1465, d. omkr. 1535, vann ofantlig folkgunst genom sin förmåga som fantasirik improvisatör, omhuldades af påfven Leo X och blef så rik, att han kunde köpa sig en hertigtitel. Han kallades af sin samtid <i>l'unico Aretino</i>, "den oförliknelige från Arezzo". Hans bevarade dikter (sonetter o. d., utg. 1513; flere uppl.) äro ej i högre grad tilltalande. Biogr, af Guarnera 1901. - 4. Pietro A., den föregåendes broder, f. 1455, d. 1549 såsom kardinal, affattade den beryktade bullan mot Luther 1520. 
<b>Accomp.,</b> <i>mus</i>., förkortn. för <i>accompagnamento</i> (it.), ackompanjemang. 
<b>Accompagnato</b> [-panjatå], it. ("beledsagadt"), mus., det med fortlöpande ackompanjemang försedda recitativet i motsats till seccorecitativet. 
<b>Accorso.</b> Se Accursius. 
<b>Accouchement</b> [ako*ma'], fr., förlossning, nedkomst. 
<b>Accoucheur</b> [-*ör]. Se Ackuschör. 
<b>Accrescens-rätt,</b> lat. <i>jus accrescendi, jur</i>., rättighet för arfvingar att, vare sig deras arfsrätt grundar sig på lag eller testamente, i förhållande till hvarderas arfslott sig emellan fördela den del af arfvet, hvilken skulle hafva tillfallit en annan af arfvingarna, men som denne af en eller annan orsak ej kommit att tillträda. Ett nödvändigt villkor för rättighetens utöfning är, att den arfving, som ej emottagit sin arfslott, ej varit berättigad att öfverflytta sin arfsrätt på sina egne arfvingar, samt att ej heller i hans ställe annan arfving blifvit nämnd af den döde. RLD. 
<b>Accrington</b> [ä'kri*tn], stad i engelska grefsk. Lancashire, 32 km. n. om Manchester. 43.095 inv. (1901). Bomulls- och kemiska fabriker, kattuntryckeri m. m. 
<b>Accursius</b> (it. Accorso), Franciscus, italiensk rättslärd, f. 1182 nära Florens, d. omkr. 1260, professor i juridik i Bologna, är berömd såsom författare till en <i>Glossa</i> öfver Justinianus' "Corpus juris", hvilken kommentar vid medeltidens domstolar åtnjöt samma anseende som själfva lagen, hvaraf den var en förklaring. 
<b>Accusativus.</b> Se Ackusativ. 
<b>Accusticus</b> (lat.), <i>fysiol</i>. Se Hjärnnerver. 
<b>Acefal</b> l. Akefal (af grek. nekande <i>a</i> och <i>kefale</i>, hufvud), hufvudlös. - Acefaler l. Akefaler, <i>zool</i>., se Blötdjur; <i>teol</i>., se Monofysiter. 
<b>Acefalisk</b> (se Acefal), hufvudlös, utan början. - Acefaliska böcker kallas sådana, hvilkas början gått förlorad. 
<b>Acefalocysta</b> (af grek. nekande <i>a</i>, <i>kefale</i>, hufvud, och <i>kystis</i>, blåsa). Se Hydatidsjukdom. 
<b>Acephala,</b> Musslor, <i>zool</i>. Se Blötdjur. 
<b>Acer,</b> <i>bot</i>. Se Lönn. 
<b>Aceraceæ,</b> <i>bot</i>., växtfamilj, innefattande träd eller buskar med motsatta, oftast handnerviga blad, knippvis sittande blommor, som ega ett femdeladt foder och vanligen fem fria, grönaktiga kronblad med kort klo, ståndare på ett starkt utveckladt skifformigt blomfäste, vingfrukt och hvitelösa frön. Denna familj har två släkten och vid pass 100 arter i norra halfklotets tempererade zon. De utmärka sig genom en ymnig sockerhaltig saft. Jfr Lönn. A-N. (G. L-M.) 
<b>Acerbi</b> [atje'rbi], Giuseppe, italiensk reseskildrare, f. 1773 nära Mantua, bereste åren 1798 och 1799 de skandinaviska länderna ända upp till Nordkap. Han skildrade färden i det på engelska skrifna arbetet <i>Travels through Sweden, Finland and Lapland</i> (London 1802, i 2 bd; öfvers. på tyska af Wieland 1803, på franska 1804), hvari visserligen naturscenerier och upplefda äfventyr tecknas ganska 
page_number=58, index= - Acerbi, Giuseppe  - Acerina, zool. Se Gärssläktet  - Acerocare Angelin. paleont., trilobitsläkte  - Acerra, urgammal stad i Italien  - Acervus (lat.) l. Sorites (grek.), "hop", "hög"  - Acet., förkortning för acetum  - Acetabulum, eg. ättikkärl  - Acetal, kem.  - Acetanilid, farm., dets. som antifebrin  - Acetat, kem.  - Acetometer, ättikmätare  - Aceton, kem.  - Acetonemi, närvaro af aceton i blodet  - Acetonuri, närvaro af aceton i urinen  - Acetum, förkortadt Acet., ättika  - Acetyl, kem. Se Ättiksyra  - Acetylen, en vid vanlig temperatur och tryck gasformig förening af kol och väte 
fint, men däremot meddelandena om folkets karaktär, seder och historia äro högst ytliga och vimlande af besatta misstag, hvarjämte A. återger en mängd skvaller och åtskilligt skymfligt förtal om Gustaf III. A:s reskamrat till Nordkap, dåv. öfversten A. F. Skjöldebrand, och skalden Leopold skyndade att blotta halten af den unge resenärens arbete, den senare i fyra till tysken Rühs ställda, digra bref (utg. på tyska 1804, i sammandrag på svenska i Leopolds saml. arb., bd 5). - A. var 1826-36 österrikisk generalkonsul i Egypten, om hvilket land han skref ganska värdefulla artiklar för den af honom själf 1816 i Milano uppsatta tidskriften "Biblioteca italiana", hvarjämte han under sina resor i Egypten och Asien gjorde rika naturalie-samlingar, hvilka han öfverlämnade till museerna i Milano, Pavia, Padua och Wien. Död 1846. 
<b>Acerina,</b> <i>zool</i>. Se Gärssläktet. 
<b>Acerocare</b> Angelin. <i>paleont</i>., trilobitsläkte, som från <i>Peltura</i> lättast skiljes därigenom, att taggar å pygidiet saknas eller äro rudimentära. Typ <i>A. ecorne</i> Ang. - Acerocare-zon, en afdelning i olenid-skiffrarna (kambrium). A. HNG. 
<b>Acerra</b> [atje'rra], urgammal stad i Italien, prov. Caserta, n. ö. om Neapel. 16,443 inv. (1901). Dess gamla berömda katedral förstördes 1788 genom en jordbäfning. 
<b>Acervus</b> (lat.) l. Sorites (grek.), "hop", "hög", namn på ett af den megariska skolans bevis för ofullkomligheten af den sinnliga kunskapen och den sinnliga verkligheten. Huru många sandkorn erfordras för att bilda en hög? Ej ett, ej två, ej fyra o. s. v., men hvilket tal man än slutligen stannar vid, kommer man i själfva verket till den slutsatsen, att ett enda korn, nämligen det sista, är tillräckligt att bilda högen, och har sålunda råkat i motsägelse med sig själf. Anledningen till denna motsägelse, hvilken tycktes forntidens filosofer olöslig, ligger i det förhållandet, att "hög" är ett relativt begrepp. 
<b>Acet.,</b> förkortning för acetum. 
<b>Acetabulum</b> (lat.), eg. ättikkärl; i allmänhet ett mindre kärl; sugvårta; <i>anat</i>., höftpannan, den urholkning i bäckenet, i hvilken lårbenets öfre ände roterar. 
<b>Acetal.</b> <i>kem</i>., en flyktig vätska, etyl-eter af aldehyd, CH<sub>3</sub> . CH(O . C<sub>2</sub>H<sub>5</sub>)<sub>2</sub>, som bildas vid syresättning af alkohol och till ringa mängd finnes i kolrenadt brännvin. Användes såsom anesteticum och sömnmedel. P. T. C. (H. E.) 
<b>Acetanilid,</b> <i>farm</i>., dets. som antifebrin. 
<b>Acetat</b> (af lat. <i>acetum</i>, ättika), <i>kem</i>., salt af ättiksyra. Se Ättiksyra. Jfr Kolning. 
<b>Acetometer</b> (af lat. <i>acetum</i>, ättika, och grek. <i>metron</i>, mått), ättikmätare, ett graderadt rör, i hvilket en kvantitet med lackmuslösning (som ihällts till <i>a</i>) rödfärgad ättika (som därefter ihällts till <i>b</i>) blandas med svag ammoniak, tills den röda färgen öfvergår till blått. Mängden af den förbrukade ammoniaken angifver ättikans styrka. 
<b>Aceton</b> (af lat. <i>acetum</i>, ättika), <i>kem</i>., en produkt, som uppstår, då acetat upphettas utan luftens tillträde. Aceton förekommer bland destillationsprodukterna af trä (i tjärvatten) och är en färglös vätska, som kokar vid 56,6°. Acetonens sammansättning kan uttryckas med formeln CH<sub>3</sub>-CO-CH<sub>3</sub>, eller med andra ord: aceton är en förening af en karbonylgrupp (CO) med tvenne grupper metyl (CH<sub>3</sub>). Den är typen för en hel klass organiska föreningar, benämnda ketoner, hvilka kunna anses som föreningar af CO med tvenne af kol och väte sammansatta radikaler. Jfr Kolning. P. T. C. (H. E.) 
<b>Acetonemi</b> (af lat. <i>acetum</i>, ättika, och grek. <i>haima</i>, blod), närvaro af aceton i blodet. 
<b>Acetonuri</b> (af lat. <i>acetum</i>, ättika, och <i>urina</i>, urin), närvaro af aceton i urinen. 
<b>Acetum</b> (lat.), förkortadt Acet., ättika. - <i>A. aromaticum</i>, kryddättika. - <i>A. plumbi</i>, blyättika. - <i>A. prophylacticum</i> l. <i>A. quatuor ladronum</i>, röfvarättika. - <i>A. pyrolignosum</i> l. <i>A. pyroxylicum</i>. träättika. - <i>A. rubi idei</i>, hallonättika. - <i>A. scillæ</i>, sjölökättika. - <i>A. thebaicum</i>, opiumättika. - <i>A. vini</i>, vinättika. 
<b>Acetyl</b> (af lat. <i>acetum</i>, ättika), <i>kem</i>. Se Ättiksyra. 
<b>Acetylen,</b> en vid vanlig temperatur och tryck gasformig förening af kol och väte af formeln C<sub>2</sub>H<sub>2</sub>. Den har såsom den mest karakteristiska skänkt sitt namn åt en rad af analogt byggda kolväten (acetylen-serien), hvilkas generella formel är C<sub>n</sub> H<sub>2n-2</sub>. Redan 1836 påvisade Davy, att acetylenhaltig gas utvecklades ur biprodukter från kaliumframställning vid vattentillsats, men först 1862 blefvo genom Berthelots undersökningar acetylenens egenskaper noggrannare kända. Uppslaget till acetylengasens användande för belysningsändamål gafs 1892, då samtidigt fransmannen Moissan och amerikanen Wilson lyckades i elektrisk ugn framställa kalciumkarbid (se d. o.) och ur denna acetylen. Denna upptäckt spreds hastigt, och sedan acetylenbelysningens stora fördelar blifvit kända, uppstod en mängd fabriker för kalciumkarbid såväl utomlands som äfven i vårt land. 
Ur kalciumkarbid framställes acetylen genom tillsats af vatten; 1 kg. ren karbid ger teoretiskt med 562 gr. vatten 348,9 l. acetylen. Till följd af handelskarbidens föroreningar erhållas vanligen ej mer än 320 l. acetylen gas pr kg. karbid, och man bör i praktiken tillsätta minst lika stor vikt vatten som karbid. Vid vattentillsatsen omsattes karbiden till acetylengas och kalkhydrat, det senare till en mängd af 8 l. pr kg. karbid. Den erhållna acetylengasen har en spec. vikt af 0,91 och brinner med starkt ljus af rent hvit färg; 50 l. acetylengas ha, visat sig gifva 100 normalljustimmar. 
I sanitärt hänseende har acetylenen visat sig kunna jämnställas med lysgas, då den bevisligen icke är giftigare, ej heller i högre grad än lysgas upphettar de lokaler, som därmed belysas. Ren acetylengas exploderar icke under mindre öfvertryck än 1 atm. vid beröring med en glödande kropp; vid upphettning till 780° exploderar den oafsedt trycket. Med acetylen uppblandad luft blir explosiv vid beröring med låga, först då acetylenhalten uppgår till 2,7 %. Med koppar bildar acetylenen en explosiv förening, hvarför koppar i apparater och ledningar bör undvikas. 
I likhet med hvad fallet är med syrgas, kolsyra m. m., har man försökt komprimera acetylenen till flytande form för att sedan kunna distribuera den i stålbomber. Denna kompression går lätt för sig, och kräfves för acetylenens öfverförande i flytande form vid + 1° C. cirka 48 atm. tryck, hvarvid af 1,000 l. gas erhålles omkr. 1,2 l. flytande 
page_number=59, index= - Acetylen, en vid vanlig temperatur och tryck gasformig förening af kol och väte  - Acetylin-gasverk 
acetylen. Acetylenens kritiska temperatur ligger vid + 37° C., ofvan hvilken temperatur den sålunda icke medelst hur stort tryck som helst kan öfverföras till flytande form. Den flytande acetylenen har emellertid icke erhållit någon praktisk användning, enär den visat sig i högsta grad explosiv. 
Ett sätt att bekvämt transportera större mängder acetylengas erhölls, då Claude och Hess 1896 påvisade, att 1 l. aceton vid 10 atm. tryck löser icke mindre än 240 l. acetylen. Emellertid ökas acetonens volym väsentligt vid denna absorption för att åter minskas vid aflämnandet af acetylenen. Detta kunde vid uppfinningens användande föranleda att i det kärl, där lösningen förvarades, uppstodo tomrum, fyllda med acetylengas af mer än 1 atm. öfvertryck, hvilken gas sålunda vore särdeles explosiv. Detta missförhållande har kringgåtts så, att behållarna fyllas med en porös massa, hvilken uppsuger acetonlösningen, då sålunda inga dylika tomrum kunna uppstå, och experiment med på dylikt sätt preparerade behållare hafva visat att dessa äro fullkomligt explosionssäkra. Acetylen upplöst på detta sätt tillverkas under namnet "acetylène dissous" (upplöst acetylen). 
För belysningsändamål framställes acetylengas ur kalciumkarbid i särskilda för ändamålet konstruerade gasverk (se Acetylen-gasverk). G. D. 
<b>Acetylen-gasverk</b> (se Acetylen) apparat, afsedd för utveckling af acetylengas ur kalciumkarbid genom vattentillsats samt för uppsamlande af den erhållna gasen. En sådan apparat består af trenne hufvuddelar: karbidbehållare, gasutvecklingsrum och gasklocka. Med afseende på principen för karbidinmatningen förefinnas tvenne hufvudslag af apparater, näml. gasverk för handinmatning och automatiska gasverk. De förstnämnda typerna äro närmast afsedda för större belysningsanläggningar, såsom stadsbelysningar o. d., hvaremot de automatiska vanligen användas för anläggningar med ett mindre antal lågor. De automatiska apparaterna kunna uppdelas i trenne hufvudklasser: 
1. <i>Droppapparater</i>, där vattnet från en särskild behållare droppar ned på karbiden i behållaren. Detta slag af gasverk var den första typ, som vid acetylenbelysningens införande försöktes, men har måst öfvergifvas dels till följd af omöjligheten att efter behag afsluta gasutvecklingen, dels till följd af de olägenheter, som vållats af den starka värmeutvecklingen från karbiden vid detta systems användande. 
2. <i>Öfversvämningsapparater</i>, där vattnet från en särskild behållare inströmmar i den enstaka karbidbehållaren och öfversvämmar karbiden i denna. Enligt denna typ äro Nordiska acetylenaktiebolagets af direktör C. J. Lundström konstruerade gasverk byggda. Genom en kran <i>V</i> (se fig. 1), som automatiskt vrides genom gasklockans rörelse, tillföres vatten till karbidbehållaren <i>F</i>, där karbiden förvaras i på hvarandra ställda plåtkorgar. Då vattnet underifrån når en sådan korg, utvecklas acetylengas, som därpå för att renas pressas genom reningskärlet <i>R</i> till gasklockan. Denna höjes då, och genom denna rörelse stänges vattenkranen <i>V</i>, för att åter öppnas, när den bildade gasen förbrukats och klockan sjunkit till sitt förra läge. 
3. <i>Kastapparater</i>, där karbiden från en särskild behållare i afmätta kvantiteter inkastas i en stor mängd vatten. Denna princip tillämpas i vårt land vid gasverket "Koh-I-Noor", där särskilda karbid-karduser vid behof automatiskt uttömmas i gasutvecklingskärlet. En enklare modifikation af denna. princip tillämpas i ett gasverk från "Société internationale de l'acetylène". Vid denna konstruktion (se fig. 2) är karbidbehållaren <i>C</i> fäst å gasklockan <i>B</i> och rör sig med denna. När gasen i 
page_number=60, index= - Acetylin-gasverk  - Achab. Se Ahab  - Achæer, forngrekisk folkstam. Se Akéer  - Achæmenider. Se Akemenider  - Achæus, grek. myt. Se Achaios  - Achaios, grek. myt.  - Achaja, forngrekisk stat  - Achal Tekke, oas och krets i det ryska, 1883 upprättade transkaspiska distriktet  - Achalzik l. Achiska, befäst stad i asiatiska Ryssland  - Achamot, ett gnostiskt ord  - Achard, Franz Karl  - Achard, Louis Amédée Eugène  - Acharius, Erik  - Acharius, pseudonym för F. V. Scholander  - Acharnar, stjärna af första storleken. Se Eridanus och Stjärna  - Achates, grek. myt. 
klockan är förbrukad, sjunker denna, tills stången <i>T</i> stöter mot skifvan <i>K</i>; då öppnas ventilen <i>E</i>, och karbid faller ned i vattnet, där gas utvecklas. Den bildade gasen lyfter klockan, hvarvid ventilen <i>E</i> åter slutes till följd af stångens egen tyngd. Gasen uttages genom kranen <i>I</i>, kalkslammet genom <i>J</i> och vatten inmatas genom <i>M</i>. 
Innan den på ett eller annat sätt erhållna acetylengasen användes, måste den renas från hälsoskadliga inblandningar, såsom svafvelväte, fosforväte m. m., och hafva härför många slag af s. k. reningsmassa uppfunnits. Angående för acetylengas konstruerade brännare se Gasbrännare. Se vidare Malmborg, "Om acetylenbelysning" (1899). G. D. 
<b>Achab.</b> Se Ahab. 
<b>Achæer,</b> forngrekisk folkstam. Se Akéer. 
<b>Achæmenider.</b> Se Akemenider. 
<b>Achæus,</b> <i>grek</i>. <i>myt</i>. Se Achaios. 
<b>Achaios</b> (grek. <i>Achaios</i>, lat. <i>Achæus</i>), <i>grek</i>. <i>myt</i>., enl. sagan akéernas stamfader, son till Xuthos. Se Hellen. 
<b>Achaja</b> (grek. <i>Achaia</i>, lat. <i>Achaia</i>), forngrekisk stat på norra kusten af Peloponnesos, längs Korintiska viken. Landet beboddes först af jonerna och kallades då Aigialeia, men togs sedan i besittning af akéerna och fick efter dem namnet Achaja. Det var då deladt mellan tolf städer, som bildade ett statsförbund, det akaiska l. akeiska förbundet. De förnämsta voro Aigion och Helike. (Se Akéer.) - I det nuvarande konungariket Grekland bildar A. tillsammans med Elis en nomarki, omfattande 5,075 kvkm. med 144,800 inv. (1896). Hufvudstad Patras. 
<b>Achal Tekke,</b> oas och krets i det ryska, 1883 upprättade transkaspiska distriktet, mellan öknen Karakum i n. och persiska prov. Korasan i s., består af en omkr. 250 km. lång, smal landsträcka längs Kopet-dag från Kisil-Arvat till Seraks och genomlöpes i hela sin längd af transkaspiska banan. Hufvudstad är Askabad. Kretsen omfattar 36,400 kvkm., med omkr. 90,000 inv., de fleste tekke-turkmener, ett folk, som länge hade oroat de kringboende folken genom sina röfverier, innan ryssarna beslöto att kufva dem. Detta lyckades dock först efter flere fruktlösa expeditioner 1881, då det befästa Gök-Tepe i jan. efter formlig belägring stormades af general Skobelev. J. F. N. 
<b>Achalzik</b> l. Achiska, befäst stad i asiatiska Ryssland, guvern. Tiflis, 100 km. n. om Kur. 15,387 inv. (1897). Staden jämte distriktet af samma namn tillföll ryssarna genom freden i Adrianopel 1829. 
<b>Achamot,</b> ett gnostiskt ord, som Stagnelius nyttjar i betydelsen "materiens idé, den ursprungliga synden, demiurgens moder". 
<b>Achard,</b> Franz Karl, tysk kemist och fysiker, uppfinnare af hvitbetssockertillverkningen, föddes 1753 i Berlin och blef 1782 direktör för därv. vetenskapsakademis fysikaliska klass. Stödjande sig på Marggrafs rön att hvitbetan innehåller socker, började A. omkr. 1786 en serie mödosamma odlingsförsök på sitt gods och erhöll slutligen genom Fredrik Vilhelm III medel att inköpa godset Kunern i Schlesien, där han 1796 anlade den första fabrik för tillverkning af hvitbetssocker. 1812 inrättades där en läroanstalt i ämnet. Tillverkningsmetoderna äro än i dag väsentligen de af A. fastställda. A. skref bl. a. <i>Die europäische zuckerfabrikation aus runkelrüben</i> (3 bd, 1809; 2:dra uppl. 1812). Död 1821. 
<b>Achard</b> [a*ar], Louis Amédée Eugène, fransk publicist och romanförfattare, f. 1814 i Marseille, d. 1875 i Paris, egnade sig från 1838 åt skriftställarebanan, arbetade i ultrakonservativa tidningar och vann under pseudonymen Grimm framgång med sina första, kvicka och pikanta <i>Lettres parisiennes</i> samt romanen <i>Belle Rose</i> (1847; ny uppl. 1865). Denna efterföljdes af en stor mängd behagligt och ofta humoristiskt skrifna romaner, bland hvilka de bästa äro <i>La chasse royale</i> (1849-50; ny uppl. 1858), <i>Les petits-fils de Lovelace</i> (1854), <i>La robe de Nessus</i> (s. å.) och <i>Les misères d'un millionnaire</i> (1861). I <i>Récits d'un soldat</i> (1871) skildras Paris' belägring. A:s noveller (bland hvilka åtskilliga öfversatts till svenska) stå i konstnärligt afseende högre än hans romaner. Hans små lustspel äro föga betydande. A. utarbetade åtskilliga resehandböcker i "Bibliothèque des chemins de fer". (E. F-T.) 
<b>Acharius,</b> Erik, läkare, naturforskare, f. 1757 i Gäfle, blef 1773 student i Upsala, där han under under några år idkade studier. Han vistades sedan i Stockholm, studerade naturvetenskaper och medicin samt användes af Vetenskaps-akademien som ritare. A. genomgick 1782 medicinska examina i Lund, blef 1785 stadsläkare i Landskrona, 1789 provinsialläkare i Östergötland och 1795 föreståndare för det nya kurhuset i Vadstena samt erhöll 1803 professors fullmakt. Han blef led. af Fysiografiska sällsk. i Lund 1795, af Vet. akad. 1796, af Linnean society i London 1801 och af Vetenskapssocieteten i Upsala 1810. Död 1819 i Vadstena. - Genom sitt intresse för botaniken ådrog A. sig sin lärare Linnés synnerliga uppmärksamhet och välvilja. Särdeles ryktbar blef A. för sitt reformerande studium af klassen <i>Lichenes</i>, lafvarna, bland kryptogamerna. A. utarbetade för dessa växtalster en ny klassindelning, tillade nya släkten och arter, bestämde deras karaktärer samt utgaf flera högst värdefulla arbeten på detta område: <i>Lichenographiæ Sueciæ prodromus</i> (1798); <i>Methodus lichenum</i> (1803); <i>Lichenographia universalis</i> (1810); <i>Synopsis methodica lichenum</i> (1814) samt dessutom en stor mängd smärre uppsatser i Vet. akad:s handlingar, Landtbruksakademiens annaler m. fl. periodiska skrifter. Ett växtsläkte, <i>Acharia</i>, flere arter, såsom <i>Rosa Acharii</i>, <i>Conferva Acharii</i> m. fl., samt en insekt, <i>Tortrix achariana</i>, bära hans namn. - A. var äfven utmärkt såsom en nitisk och skicklig läkare. Kurhuset i Vadstena inrättades efter hans förslag och anordning. G. L-M. 
<b>Acharius,</b> pseudonym för F. V. Scholander. 
<b>Acharnar,</b> stjärna af första storleken. Se Eridanus och Stjärna. 
<b>Achates</b> (grek. <i>Achates</i>, lat. <i>Achates</i>), <i>grek</i>. <i>myt</i>., Æneas' följeslagare, af Virgilius kallad <i>fidus A</i>., den trogne A., en benämning, som nu användes ordspråksvis liktydigt med en trogen kamrat. 
page_number=61, index= - Achatina, zool.  - Achaz. Se Ahas  - Acheiropita. Se Akeiropoiet  - Acheiropoiet. Se Akeiropoiet  - Acheloos, nu Aspropotamo, Greklands mest betydande flod  - Achem (Atjem), malajiskt rike och stad i norra delen af Sumatra. Se Atjsin  - Achen, Georg Nikolaj  - Achenbach. 1. Andreas A.  - Achenbach. 2. Oswald A.  - Achenbach, Heinrich von  - Achenium, bot., skalfrukt  - Achensee, sjö i nordöstra Tyrolen, 950 m. öfver hafvet  - Achenwall, Gottfried  - Acheron, d. ä. suckarnas flod  - Acherontia atropos, zool., en aftonfjäril, kallad dödskallefjäriln (se d. o.)  - Acherusia, namn på flere sjöar i det gamla Grekland och Italien  - Acheson, sir Archibald, engelsk guvernör i Canada. Se Gosford  - Acheta, Syrsa, zool. Se Syrsa  - À cheval, fr., till häst  - Achillea L., bot.  - Achillein. Se Millefolium  - Achilles. Se Akilles  - Achilleus Tatios, grekisk författare från Alexandria 
<b>Achatina,</b> <i>zool</i>., ett släkte snäckor af trädgårdssnäckornas (<i>Helicidernas</i>) familj, tillhörande företrädesvis de varma länderna, där det åstadkommer rätt betydlig skada genom att uppäta bladen på träd och buskar. F. A. S.* 
<b>Achaz.</b> Se Ahas. 
<b>Acheiropita.</b> Se Akeiropoiet. 
<b>Acheiropoiet.</b> Se Akeiropoiet. 
<b>Acheloos</b> (grek. <i>Acheloos</i>, lat. <i>Achelous</i>), nu Aspropotamo, Greklands mest betydande flod, 220 km. lång, rinner upp i Albanien på Pindos och faller ut i Joniska hafvet. Enligt sagan var flodguden A. den äldste af Okeanos' och Tethys' 3,000 söner. I tjurskepnad stred han med Herkules om Deianeira, men blef efter hårdnackadt motstånd öfvervunnen. Under striden afbröts hans ena horn, hvilket najaderna gjorde till ett ymnighetshorn, fylldt med blommor. Sagan symboliserar den fruktbarhet, som den strida flodens öfversvämningar förläna floddalen. 
<b>Achem</b> (Atjem), malajiskt rike och stad i norra delen af Sumatra. Se Atsjin. 
<b>Achen</b> [ak-], Georg Nikolaj, dansk målare, i. 1860 i Frederikssund, fick sin utbildning vid konstakademien i Köpenhamn. Såväl på figur- som landskapsmåleriets område har A. vunnit ett aktadt namn. Bland hans arbeten märkas <i>Sjuka på S:t Helenas graf</i> (1889). Senare har han äfven utställt förträffliga porträtt. G-G N. 
<b>Achenbach.</b> 1. Andreas A., tysk målare, f. 1815 i Kassel, professor i Düsseldorf, var redan på 1830-talet en af de mest bemärkta tyska landskaps- och marinmålare. Allmän beundran väckte hans stormstämningar från Nordsjöns kust eller från Norge, likaså hans italienska motiv och hans skogsmotiv, gärna med forsar och kvarnar. Hans föredrag var på en gång käckt och omsorgsfullt, färgskalan fyllig, penselföringen smidig och skicklig. Hans måleriska språk var rikare på uttrycksmedel, var mera klangfullt och effektfullt än hvad man finner hos de äldre tyske landskapsmålarna, äfven om man hos mer än en bland dem finner naturen uppfattad mera äkta och innerligt. A. har varit ofantligt produktiv; hans taflor äro alltid lifligt, kvickt och virtuosmässigt genomförda. Han utöfvade stort inflytande på det düsseldorfska landskapsmåleriet i 1800-talets midt och äfven senare. Landskap af honom finnas i de flesta museer i Tyskland - äfven i Kristiania nationalgalleri finnas ett par. Se Voss, "Andreas A." (1896). - 2. Oswald A., den förres broder, tysk målare, f. 1827 i Düsseldorf, där han studerade vid akademien och under broderns ledning samt en tid var professor, har hufvudsakligen målat italienska motiv från villor, stränder, småstäder, gärna med rikt och brokigt figurstaffage. Hans taflor blefvo redan på 1850-talet berömda för anslående komposition, skicklig behandling och effektfull ljusverkan. G-G N. 
<b>Achenbach,</b> Heinrich von, preussisk statsman, f. 1829, d. 1899, blef 1860 e. o. juris professor i Bonn, beklädde sedan 1866 högre ämbeten vid ministerierna i Berlin och blef 1873 minister för handel, näringar och allmänna arbeten samt deltog i uppsättandet (1860) och ledningen (till 1873) af "Zeitschrift für bergrecht". Till följd af starka slitningar med Bismarck i järnvägsfrågor tog A. 1878 afsked och blef öfverpresident först i Västpreussen och sedermera (1879) i Brandenburg. Efter att hafva varit prins Vilhelms lärare i statsförvaltning fick A. 1888 adlig värdighet. 1866 invaldes han i preussiska deputeradekammaren och deltog där i grundandet af det frikonservativa partiet. A. utgaf värdefulla arbeten i finans- och bergsrätt. 
<b>Achenium,</b> <i>bot</i>., skalfrukt. 
<b>Achensee</b> [-se], sjö i nordöstra Tyrolen, 950 m. öfver hafvet. 
<b>Achenwall,</b> Gottfried, tysk statistiker, f. 1719 i Elbing, d. 1772 såsom juris professor i Göttingen, gäller för "statistikens fader", i det han först gaf denna vetenskap dess namn och en själfständig ställning; men hans definition på statistiken såsom "vetenskapen om en stats verkliga märkvärdigheter" passar föga in på nutidens föreställningar om detta ämne. Rättvisligen måste dock erkännas, att redan han starkt betonar, det jämväl orsakerna till det bestående måste angifvas. A. är upphofsman till den äldre grundriktning, enligt hvilken statistik var ungefär detsamma som statskunskap (se vidare Statistik). Hans viktigaste arbete, <i>Abriss der neuesten staatswissenschaft der vornehmsten europäischen reiche und republiken</i>, utkom 1749; nya upplagor under titeln <i>Staatsverfassung der europäischen reiche</i>. J. H.* 
<b>Acheron,</b> d. ä. suckarnas flod, en flod i Epirus, rinner genom Acherusia-sjön och faller ut i Joniska hafvet. Dess dyiga vatten, ödsliga klippstränder och osunda afdunstningar kommo troligen grekerna att öfverflytta dess namn på en af underjordens floder. Äfven dess biflod Kokytos (jämmerns flod) har gemensamt namn med en af underjordens floder. - Sagan omtalar, att Acheron, son af Helios (solen) och Gaia (jorden), läskade titanerna med vatten under deras strid med gudarna, och att han därför af Zeus förvandlades till en smutsig flod och förvisades till underjorden. 
<b>Acherontia atropos,</b> <i>zool</i>., en aftonfjäril, kallad dödskallefjäriln (se d. o.). 
<b>Acherusia,</b> namn på flere sjöar i det gamla Grekland och Italien. Den märkligaste är den osunda träsksjö i Epirus, nu Valondoraco l. Orkusdälden, s. v. om Janina-sjön, genom hvilken Acheron flyter, och dit de gamle förlade en af nedgångarna till underjorden. - A. var i den grekiska sagan äfven namnet på en underjordisk sjö. Jfr Acheron. 
<b>Acheson</b> [a'tjis*n], sir Archibald, engelsk guvernör i Canada. Se Gosford. 
<b>Acheta,</b> Syrsa, <i>zool</i>. Se Syrsa. 
<b>À cheval</b> [a*va'll], fr., till häst, gränsle; <i>krigsv</i>. (stundom) truppers uppställning tvärs öfver eller på båda sidor om en väg, en flod e. d. 
<b>Achillea</b> L., <i>bot</i>., växtsläkte, hörande till nat. fam. <i>Compositæ</i>, är utmärkt af få och korta strålblommor, naket fäste och nakna skalfrukter. De många arterna tillhöra den tempererade zonen i gamla världen, åtskilliga äro fjällväxter, och flere odlas för sina vackra, kvastlikt ordnade blomkorgar, t. ex. <i>A. ptarmica</i> L. med dubbla blommor. <i>A. millefolium</i>, rölleka, växer äfven vild hos oss och användes i medicinen. Af <i>A. moschata</i> (Alperna) beredes Iva-likören. Jfr Millefolium. A-N. (G. L-M.) 
<b>Achillein.</b> Se Millefolium. 
<b>Achilles.</b> Se Akilles. 
<b>Achilleus Tatios</b> (grek. <i>Achilleus Tatios</i>, lat. <i>Achilles Tatius</i>), grekisk författare från Alexandria, lefde i 5:e årh. e. Kr. Hans erotiska roman <i>Leukippe</i> 
Tryckt den 29/4 03 
1 b. 4 
page_number=62, index= - Achilleus Tatios, grekisk författare från Alexandria  - Achillini, Alessandro  - Achimeleh. Se Ahimelek  - Achimenes R. Br., bot.  - Achiska. Se Achalzik  - Achitofel. Se Ahitofel  - Achlath, stad i Armenien. Se Aklath  - Achlya prolifera Nees ab Es., bot.  - Achmed (Ahmed), turkiska sultaner. 1. A. I  - Achmed. 2. A. II  - Achmed. 3. A. III  - Achmed (Ahmed) Sjah, grundläggare af afganernas l. duranernas rike  - Achmed (Ahmed) Wefik pasja  - Achmim, stad i öfre Egypten  - Achorion, bot. och med. Se Favus och Skorf  - a. Chr. och a. Chr. n., förkortningar  - Achras L., bot. 
<i>och Kleitophon</i> lästes mycket under medeltiden och utgafs af Hercher i "Erotici scriptores" (1858). 
<b>Achillini</b> [akilini], Alessandro, italiensk läkare och filosof, f. 1463 i Bologna, d. 1512, gjorde några anatomiska upptäckter och författade flere för sin tid viktiga medicinska skrifter (utg. saml. 1545). Som tänkare lutade han åt panteismen och dref satsen om en kollektiv, opersonlig själarnas odödlighet (<i>De universalibus</i>, 1501). Arbetet <i>De subjecto chiromantiæ et physiognomiæ</i> (1503) visar honom som en föregångare till Lavater och Gall. Saml. arb. 1508 (4:e uppl. 1568). 
<b>Achimeleh.</b> Se Ahimelek. 
<b>Achimenes</b> R. Br., <i>bot</i>., växtsläkte, hörande till nat. fam. <i>Gesneriaceæ</i>. De 25 arterna, utmärkta af mjukulliga blad och tämligen stora, vackra och mångfärgade blommor, förekomma i tropiska Amerika. De höra till de största prydnaderna i våra varmhus, där de vissna mot hösten, men perennera med sina knöllika stamdelar under jordytan. <i>A. grandiflora</i> DC. är en af de äldsta arterna, men därjämte uppdrages årligen ett stort antal varieteter eller former, med vackra, purpurröda eller blå blommor. A-N. (G. L-M.) 
<b>Achiska.</b> Se Achalzik. 
<b>Achitofel.</b> Se Ahitofel. 
<b>Achlath,</b> stad i Armenien. Se Aklath. 
<b>Achlya prolifera</b> Nees ab Es., <i>bot</i>. (Saprolegnia ferax), svamp af nat. fam. <i>Saprolegniaceæ</i>, lefver på ruttnande snäckor, salamander-larver, flugor, grodor och fiskar. Den uppträder äfven hos lefvande djur, hvilka då ofta dö däraf. Svampen består af buskigt hopade, gaffellikt grenade trådar. Enligt nyare undersökningar (Harz) är denna svamp orsaken till den i vissa trakter så ytterligt förhärjande <i>kräftpesten</i>. Denna visade sig först 1881 i Lybecks omgifningar, hvarifrån den spridt sig till andra trakter. Öfverallt, dit den framtränger, utdö kräftorna fullständigt. Genom direkta infektionsförsök har man visat, att svampen är orsaken till kräftornas död. Hvarje kräfta, hvilken blott några få minuter fått vistas i vatten, som innehåller svärmsporer af <i>Achlya</i>, dör ofelbart 12-18 dagar därefter. Svärmsporerna fästa sig på djuret och gro, mycelietrådarna tränga in mellan segmenten och genomtränga muskler och öfriga väfnader. Efter någon tid tränga nya sporangieutvecklande trådar fram på det döende eller vanligen döda djurets yta och omhölja denna med ett hvitt sammetsliknande öfverdrag. I sporangierna alstras därvid massor af nya svärmsporer, färdiga att ånyo sprida smittan. G. A. (G. L-M.) 
<b>Achmed</b> (Ahmed), turkiska sultaner. - 1. A. I, f. 1589, d. 1617, besteg tronen 1603 efter sin fader Muhammed III. Han var andligen föga begåfvad samt stolt, vankelmodig och grym. Han fortsatte det 1593 påbörjade kriget mot den tyske kejsaren Rudolf II, men angripen af Persien samtidigt med att hans provinser i Asien gjorde uppror, nödgades han ingå ett vapenstillestånd med Österrike i Zsitvatorok (1606), där denna stat erkändes af Turkiet för första gången som likaberättigad makt. Därefter tvingade han Persien till fred 1612 samt kufvade upproren. Han förskönade Konstantinopel i synnerhet med den präktiga moské, som bär hans namn. Jfr Turkiet. - 2. A. II, f. 1642, d. 1695, upphöjdes, af janitsjarerna 1691 till sin broder Soliman II :s efterträdare. Han var en svag härskare och af ett melankoliskt lynne. Två månader efter hans tronbestigning besegrades hans storvesir Köprili-mustafa af österrikarna i slaget vid Salankemen 1691. Jfr Turkiet. - 3. A. III, f. 1673, d. 1736, efterträdde sin. 1703 afsatte broder Mustafa II. Det var denne sultan, med hvilken Karl XII stod i personlig och politisk förbindelse under sin vistelse i Turkiet 1709-14. I ett krig med Venezia vann A. halfön Morea 1715, hvilket föranledde Österrike att förklara Turkiet ett krig, som slutade med den för Turkiet ofördelaktiga freden i Posjarevats 1718. A:s regering kännetecknas genom införandet för första gången af europeisk kultur i Turkiet; så ordnades i någon mån skatteväsendet, fästningar byggdes, och det första turkiska boktryckeriet grundlades. Själf försjunken i njutningar, öfverlät A. förvaltningen åt sina visirer. Reformerna och ett förnyadt krig med Persien ledda till A:s afsättning genom janitsjarerna 1730. A. dog i fängelse 1736, sannolikt förgiftad. Jfr Turkiet. ( L. M. B.) 
<b>Achmed (Ahmed) Sjah,</b> grundläggare af afganernas l. duranernas rike, f. omkr. 1724, d. 1773, son af Seman kan af abdali-stammen, upptogs i den persiske sjahen Nadirs lif vakt och begaf sig efter dennes mord 1747 tillbaka till Afganistan, hvarest han af de förnämste männen upphöjdes till konung. Han kallade sig då <i>Durr Duran</i> ("tidens pärla"), efter hvilket namn hans stam liksom äfven afganerna benämndes duraner. Genom en rad af lyckliga strider och eröfringar bildade A. på den korta tiden af fem år (1748-52) ett stort rike alltifrån Korasans västliga gräns till Sirhind samt från Oxus till Persiska och Indiska hafven. 1756 och åter 1760 plundrade A. Delhi och tillintetgjorde 1761 maratternas här. Sedan sonen Timur Sjah därefter öfvertagit rikets försvar, egnade sig A. åt dess inre förvaltning intill sin död. Han var äfven skald. (L. M B.) 
<b>Achmed (Ahmed) Wefik</b> pasja, turkisk statsman, f. 1819, d. 1891, fick sin uppfostran i Paris, blef chef för tolkarnas byrå och utgaf sedan 1847 en statistisk årsbok öfver Turkiet. Han blef 1849 kommissarie i Donaufurstendömena, 1851 sändebud i Persien, 1857 (för en kort tid) justitieminister och 1860 ambassadör i Paris samt var 1861-63 minister för fromma stiftelser. Aflägsnad för sitt något hårdhändta ingrepp emot missbruk, egnade han sig åt litterära sysselsättningar; bl. a. öfversatte han Molière. 1877 blef han deputeradekammarens talman och generalguvernör i Adrianopel, undertecknade såsom premiärminister (febr.-april 1878) freden i San Stefano och var sedermera, till 1882, vali i Brussa. Hans ämbetsmannaverksamhet därstädes utmärktes genom mycken despotism, hvarför han blef afsatt. (L. M. B.) 
<b>Achmim,</b> stad i öfre Egypten, på högra Nilstranden. 28,000 inv. (1898), bland dem många kristna. A. är forntidens Chemmis (se d. o.). 
<b>Achorion,</b> <i>bot</i>. och <i>med</i>. Se Favus och Skorf. 
<b>a. Chr.</b> och <b>a. Chr. n.,</b> förkortningar af <i>ante Christum</i> (lat.), före Kristus, och <i>ante Christum natum</i> (lat.), före Kristi födelse. 
<b>Achras</b> L., <i>bot</i>., växtsläkte af nat. fam. <i>Sapotaceæ</i>. - <i>A. Sapota</i>, sapotillträdet, i Västindien och Syd-Amerika, har en på mjölksaft rik, tjock frukt, som innehåller en ganska välsmakande massa. Bark och frön användas i Amerika i medicinen. A-N. (G. L-M.) 
page_number=63, index= - Achrelius, Acrelius l. Akrelius, en gammal svensk prästsläkt. Ericus Helsingius  - Achrelius, Daniel  - Achrelius, Abraham  - Achro-. Se Akro-  - Achsjarumov, Nikolaj Dmitrievitj  - Achté. 1. Emmy Charlotta A.  - Achté. 2. Aino A.  - Achtermann, Wilhelm  - Achterwal. Se Aru-öarna  - Achtschellinck, Lucas  - Achtuba. Se Volga  - Achtyrka, befäst stad i Ryssland  - Achyranthes L. Se Alternanthera och Iresinæ  - Acid., förkortning för acidum  - Acid-albuminat, farm. Se Albuminat  - Acidifiering, metod för framställandet af stearin (se d. o.)  - Acidimetr l. Syrmätning, kem. Se Analys  - Acidit, petr. Se Basit 
<b>Achrelius,</b> Acrelius l. Akrelius, en gammal svensk prästsläkt, som inom sig räknat många lärda och på sin tid betydande män. Dess stamfader, Ericus Helsingius, f. 1507, d. 1591, var född i Hälsingland och blef 1549 kyrkoherde i Åker (Österåker) i Roslagen, efter hvilken socken hans barn kallade sig Acrelius. Från dessa härstamma släkterna Akrel och Acrel, af hvilka medlemmar blifvit adlade med namnen Akrell och af Acrel. 
<b>Achrelius,</b> Daniel, svensk-finsk författare, f. i Åbo 1644, befordrades 1673 till akademi-sekreterare och adjunkt i filos. fakulteten vid Åbo universitet samt utnämndes 1679 till professor i vältalighet därstädes. Död 1692. A. var en af Finlands mera flitiga författare på 1600-talet. Bland hans poetiska alster må nämnas: <i>Moralia, eller korta Reglor</i> och <i>Propheten Daniels Vthläggning öfver Kon. Nebucadnezars Dröm. Jämvähl hans egen Syn, som finnes i det 7 Cap. I Svensk Vers dhe Vnga til tjenst affsatt</i>. Titlarna angifva tidens uppfattning af poesiens uppgift. Genom sitt naturvetenskapliga arbete <i>Contemplationes mundi</i> (betraktelser öfver världen), som i en fyndig och blomsterrik stil innehöll åtskilliga af den samtida filosofen A. Kirchers satser och som beredde naturvetenskaperna insteg och fotfäste i Finland, råkade A. i delo med många af sina ämbetsbröder. I denna bok påstås dock ännu - nära 200 år efter Copernicus' födelse - att jorden är världsalltets medelpunkt. Se uppsats af A. Hultin i Sv. litter. sällsk. i Finland förh. 1894-95. V.* 
<b>Achrenius,</b> Abraham, finsk präst och andlig skald, f. 1706 i Somero socken (Tavastehus län). Han blef 1725 student i Åbo och 1736 kapellan i Esse i Österbotten, nära Jakobstad. Där kom han i beröring med de s. k. "separatisterna", ett religionsparti, hvilket egentligen icke så mycket i läran som i sin gudstjänst skilde sig från den allmänna kyrkan. Dessa separatister voro missnöjda med den, enligt deras åsikt, hos prästerskapet rådande bristen på kristligt nit. Det var samma andliga riktning, som sedermera visade sig i Sverige bland de s. k. skevikarna. Till en början predikade A. ifrigt mot nämnda separatister och deras anfäktelser, men efter hand öfvergick han själf mer och mer till deras åsikter och anmälde snart för stiftsstyrelsen i Åbo, att han icke längre ämnade tjänstgöra. Han inkallades till förhör inför denna andliga myndighet och dömdes att ej få pläga umgänge med andra, en dom, som likväl aldrig gick i fullbordan. Sedan han inför Stockholms konsistorium nöjaktigt förklarat sig, insattes han 1742 ånyo i sitt ämbete. 1748 blef han slottspredikant i Åbo och 1753 pastor i Nousis, där han verkade till sin död, år 1769, och förvärfvade sig sin församlings kärlek och högaktning genom sitt varma nit för medmänniskors väl och för utbredning af en lefvande gudsfruktan. De varaktigaste frukterna af hans ifver för främjandet af ett sant religiöst sinne hos folket äro hans på finska författade andeliga sånger, af hvilka han efterlämnade omkr. 200, de allra flesta original. Ehuru till formen ingalunda alltid fulländade och ej sällan röjande brist på poetisk lyftning, hafva de likväl, mest i form af s. k. <i>arkkiveisuja</i> (visark), blifvit spridda i tusental kring Finlands bygder och utgöra ännu en kär uppbyggelseläsning för de "andligt sinnade" invånarna i mången finsk stuga. 
<b>Achro</b>-, Se Akro-. 
<b>Achsjarumov,</b> Nikolaj Dmitrievitj, rysk novellist och kritiker, f. 1819 i Petersburg, d. 1893, var i krigsministeriets tjänst 1839-45, men egnade sig sedan uteslutande åt litteraturen. A. var såsom författare underhållande och fantasirik, såsom kritiker en afgjord motståndare till allt slags tendens i konsten. A-D J. 
<b>Achté.</b> 1. Emmy Charlotta A., född Strömer, finsk sångerska, f. 1850 i Uleåborg, studerade 1869-73 under fru Stenhammar i Stockholm och Masset i Paris samt engagerades därpå i Bergboms finska operasällskap, där hon utfört de mest olika partier, bland hvilka såsom de bästa räknas <i>Valentine</i> i "Hugenotterna", <i>Leonora</i> och <i>Azucena</i> i "Trubaduren" samt <i>Fidelio</i>, <i>Lucrezia</i> och <i>Judinnan</i>. 1875-76 företog hon en studieresa till Paris, Leipzig, Dresden och Berlin. 1878 uppträdde hon på teatern i Göteborg. 1875 blef hon gift med den finske musikera L. N. Achté (f. 1835, d. 1900). 
2. Aino A., den förras dotter, f. 1876, studerade från 1894 vid konservatoriet i Paris, debuterade på Stora operan därstädes 1897 med utomordentlig framgång samt har sedan på samma scen sjungit de främsta sopranpartierna i "Faust", "Romeo och Julia", "Tannhäuser", "Lohengrin", "Josef" och andra operor, enstämmigt berömd för både musikalisk och dramatisk talang. Sedan 1901 är hon gift med juris doktorn och advokaten i Helsingfors Heikki Renvall, men är fortfarande med högt gage fäst vid Paris-operan. A. L. 
<b>Achtermann,</b> Wilhelm, tysk bildhuggare, f. 1799, d. 1884 i Rom, behandlade endast religiösa ämnen och utförde en mängd förträffliga arbeten, alla hållna i medeltidsstil. Hans förnämsta verk är den kolossala, ur ett enda block huggna, <i>Korsnedtagningen</i> (1858 uppställd i katedralen i Münster). 
<b>Achterwal.</b> Se Aru-öarna. 
<b>Achtschellinck,</b> Lucas, flamsk målare, f. i Bruxelles 1626, d. där 1699, var lärjunge af P. van der Borcht d. y., men blef starkt påverkad af Arthois. Som säkra bilder af honom anses två små landskap i Dresdens galleri: <i>Landsväg vid skogskanten</i> och <i>Hus i skogen</i>, utmärkta genom frisk och naturlig behandling samt saftig grönska. Men för öfrigt målade han helst större landskap med dekorativ syftning och bibliskt staffage, beställda för kyrkor och kloster. I senare tid aflägsnades de dock från sina platser och förflyttades dels till sakristiorna, dels till enskilda samlingar. Stora landskap af denna art af A. finnas i Brügge och Gent. I alla dessa härröra dock figurerna från annan hand. C. R. N. (O. G-G.) 
<b>Achtuba.</b> Se Volga. 
<b>Achtyrka,</b> befäst stad i Ryssland, guv. Charkov, vid floden Achtyrka. Omkr. 24,000 inv. Stor fruktodling i kringliggande trakter. 
<b>Achyranthes</b> L. Se Alternanthera och Iresinæ. 
<b>Acid.,</b> förkortning för acidum. 
<b>Acid-albuminat,</b> <i>farm</i>. Se Albuminat. 
<b>Acidifiering</b> (af lat. <i>acidum</i>, syra), metod för framställandet af stearin (se d. o.). 
<b>Acidimetri</b> l. Syrmätning, <i>kem</i>. Se Analys. 
<b>Acidit,</b> <i>petr</i>. Se Basit. 
page_number=64, index= - Aciditet, kem.  - Acidum, förkortadt Acid., kem., latinska namnet på syra  - Acipenser, Stör, zool. Se Störfiskar  - Aci Reale, hamnstad på Siciliens östra kust  - Acis, grek. myt. Se Akis  - ack., förkortning för ackusativ  - Acka (vanl. skrifvet Akka), dvärgfolk i Central-Afrika  - Ackablera (fr. accabler), betunga, nedtrycka  - Ackad. Se Akkad  - Acker, ty. (egentl. åker, teg)  - Ackermann, Konrad Ernst. Hans hustru, Sophie Charlotte A.  - Ackermann, Louise Victorine, född Choquet  - Ackja l. Akja, gammal svensk benämning på de af lapparna brukade åkslädarna  - Acklamation, ljudeligt bifallsrop  - Acklimatisation, äfven Acklimatisering 
<b>Aciditet</b> (af lat. <i>acidum</i>, syra), <i>kem</i>., förr använd beteckning för en syras styrka. Se Dissociationskonstant. 
<b>Acidum,</b> förkortadt Acid., <i>kem</i>., latinska namnet på syra. - <i>A. aceticum</i>, ättiksyra; <i>a. arsenicicum</i>, arseniksyra; <i>a. arsenicosum</i>, arseniksyrlighet; <i>a. benzoicum</i>, benzoesyra; <i>a. boricum</i>, borsyra; <i>a. carbolicum</i>, karbolsyra; <i>a. carbonicum</i>, kolsyra; <i>a. citricum</i>, citronsyra; <i>a. catharticum</i>, kathartinsyra; <i>a. chinicum</i>, kinasyra; <i>a. gallicum</i>, galläpplesyra; <i>a. gallotannicum</i>, galläpplegarfsyra; <i>a. hydrochloratum</i>, saltsyra; <i>a. hydrocyanicum</i>, blåsyra; <i>a. lacticum</i>, mjölksyra; <i>a. muriaticum</i>, saltsyra (jfr Klor); <i>a. nitricum</i>, salpetersyra: <i>a. phenylicum</i>, karbolsyra; <i>a. phosphoricum</i>, fosforsyra; <i>a. picronitricum</i>, pikrinsyra; <i>a. pyrogallicum</i>, pyrogallussyra; <i>a. quercitannicum</i>, ekgarfsyra; <i>a. salicylicum</i>, salicylsyra; <i>a. succinicum</i>, bärnstenssyra; <i>a. sulphuricum</i>, svafvelsyra; <i>a. tannicum</i>, garfsyra; <i>a. tartaricum</i>, vinsyra; <i>a. uricum</i>, urinsyra; <i>a. uvicum</i>, drufsyra; <i>a. valerianicum</i>, valeriansyra; <i>a. vanadinicum</i>, vanadinsyra; <i>a. wolframicum</i>, wolframsyra. 
<b>Acipenser,</b> Stör, <i>zool</i>. Se Störfiskar. 
<b>Aci Reale</b> [a'tji reale], hamnstad på Siciliens östra kust, prov. Catania, vid foten af Etna. Omkr. 26,000 inv. Liflig handel med sydfrukter och linneväfnader. Staden ligger på lavagrund, 170 m. öfver hafvet. Vinterkurort med varma källor. Söder om A., nära stranden, ligga sju basaltklippor, Scogli dei Ciclopi (Cyklop-öarna), äfven kallade Faraglioni, med den i sagan omtalade Polyfemos' håla. 
<b>Acis,</b> <i>grek</i>. <i>myt</i>. Se Akis. 
<b>ack.,</b> förkortning för ackusativ. 
<b>Acka</b> (vanl. skrifvet Akka), dvärgfolk i Central-Afrika, först beskrifvet af Schweinfurth såsom boende i Monbuttu-området vid Uelle och senare iakttaget af Long, Felkin, Junker, Emin pasja, Gessi och Casati under olika namn. Själfva kalla de sig <i>efe</i>, af monbuttu kallas de <i>akka</i>, af sande <i>tiki-tiki</i>, af monfu <i>wotchua</i>, af mabode <i>afifi</i>. De bo i enstaka kolonier bland andra stammar vid Aruvimis öfre lopp och Nepoko. De äro 1,20-1,50 m. höga, hafva rödbrun hudfärg, krusigt, rostfärgadt hår, jämförelsevis stort hufvud på en smal hals, trynlikt framspringande käkar, lång öfverkropp med långa, smala armar och små händer, stundom (åtminstone i ungdomen) hängbuk som hos buschmännen, klumpiga, inåtvända fötter och stora knäskålar. Gången är vacklande. Ansiktet är fullt af rynkor och utmärker sig för en aplik liflighet. Männen hafva ofta långt skägg, någonting för negerrasen högst ovanligt, och hela kroppen är bevuxen med sträft, gråaktigt hår. A. äro ett äkta jägarfolk, som med sina förgiftade pilar nedlägga skogens största djur samt visa stor sinnrikhet att utlägga snaror och fällor. Såsom förträffliga bågskyttar och förslagna krigare användas de af negerhöfdingar till öfverfall och spioneri. Deras kvinnor uppslå de halfklotformiga löfhyddorna i skogsdunklet på större afstånd från negrerna. Deras enda husdjur är höns. I andligt hänseende tyckas de stå på samma trappsteg som det folk, till hvilket de slutit sig, och tala ofta dess språk. De tyckas vara en återstod af ett urfolk, som af de kraftigare grupperade negerfolken sprängts isär. Enligt en åsikt skulle de närmast sluta sig till buschmännen. Redan Herodotos talar om pygrméer i öfre Nilområdet och Plinius om sådana "emellan sjöarna, där Nilen rinner upp". Se pl. Afrikanska folktyper till art. Afrika. (J. F. N.) 
<b>Ackablera</b> (fr. <i>accabler</i>), betunga, nedtrycka. 
<b>Ackad.</b> Se Akkad. 
<b>Acker,</b> ty. (egentl. åker, teg), en enhet för åkermåttet i flere tyska stater före metersystemets införande, 1 acker (= 2 morgen) motsvarade t. ex. i Sachsen 0,5534 hektar (= 1,1 tunnland). 
<b>Ackermann,</b> Konrad Ernst, tysk skådespelare, f. 1710, en af Tysklands främste komiker, var från 1751 direktör för ett resande teatersällskap och öppnade 1765 i Hamburg en ny teater med utmärkta skådespelarekrafter, hvilken ansenligt höjde Tysklands dramatiska konst, under medverkan af Lessings berömda teatertidning "Hamburgische dramaturgie". A. dog 1771. - Hans hustru, Sophie Charlotte A., f. 1714, d. 1792, i sitt första gifte moder till den store skådespelaren Fr. Ludwig Schröder (se d. o.), var en utmärkt skådespelerska i patetisk-tragiska och fint komiska roller. E. F-T. 
<b>Ackermann,</b> Louise Victorine, född Choquet, fransk skaldinna, f. 1813 i Paris, gifte sig 1844 i Berlin med en ung tysk teolog, Paul A., och blef änka 1846, hvarefter hon dvaldes i ett gammalt kloster nära Nizza, där hon dog 1890. Ett filosofiskt svårmod uttryckes på ett okonstladt språk i hennes diktsamlingar <i>Contes</i> (1855, med helleniska och indiska ämnen), <i>Poésies</i> etc. (1874) m. fl., och i prosa-utkasten <i>Pensées d'une solitaire</i> (1883, med själfbiografi). Biogr. af O. d'Haussonville (1891). (E. F-T.) 
<b>Ackja</b> l. Akja, gammal svensk benämning (Rudbeck skref <i>achi</i>) på de af lapparna brukade åkslädarna. I Norr- och Österbotten menas emellertid med <i>ackja</i> en af tall förfärdigad, lång, bred och flat transportsläde utan ryggstöd (finskans <i>ahkiu</i>, lapskans <i>raido-kieris</i>), medan den af björk tillverkade åksläden med ryggstöd kallas <i>pulka</i> (finskans <i>pulkka</i>, lapskans <i>kieris</i>). Båda dessa fordon äro framtill utdragna i en snibb eller stäf, som dock är lägre hos ackjan, och baktill tvärhuggna samt hafva i stället för medar en utmed bottnens midt löpande köl. Emellertid nyttja Jämtlands-lapparna ingen bred köl å undre sidan af pulkan, utan i stället två medar med eller utan järnstänger. Stundom, ehuru numera mycket sällan, anträffas en form af åksläde, som framtill är öfvertäckt eller har skinn öfverspändt (svenska lapskans <i>pulke</i>, i norska Finnmarken <i>dielde-pulka</i>). Vanligen förekommer dessutom en med bräder fullständigt täckt pulka för transport af ömtåliga eller dyrbara saker, matvaror o. s. v. (finskans <i>lukko-ahkiu</i>, lapskans <i>låhkek</i>, svenskans <i>lås-</i> eller <i>lock-pulka</i> och norskans <i>laagkjærris</i>. Under färd i pulka användes aldrig något särskildt skydd om benen utöfver hvad lappdräkten af renskinn erbjuder. H. SZS. 
<b>Acklamation</b> (af lat. <i>ad</i>, till, och <i>clamare</i>, ropa), ljudeligt bifallsrop, allmän bifallsyttring (till ett förslag e. d.). - Med acklamation (lat. <i>per acclamationem</i>, fr. <i>par acclamation</i>), genom rop enhälligt (t. ex. antaga ett förslag). 
<b>Acklimatisation,</b> äfven Acklimatisering, 
page_number=65, index= - Acklimatisation, äfven Acklimatisering  - Acklimatisera, vänja vid ett främmande luftstreck  - Acklinga, socken i Skaraborgs län  - Ackolad, egentl. omarmning af någons hals 
Acklimation, Acklimatation (jfr Klimat), naturalisering, betyder i <i>botanisk</i> mening öfverflyttande af växtarter från en trakt af jorden till en annan. Naturligtvis måste härvid tvenne fall ifrågakomma: antingen äro dessa trakter i klimatiskt hänseende med hvarandra likartade eller icke. Man har emot en acklimatisation af växter från sydligare till nordligare länder med en lägre medeltemperatur - hvilket vanligast förstås med detta uttryck - gjort många invändningar. Det är emellertid tydligt, att en sådan naturalisering i många fall lätt låter verkställa sig med enåriga växter, hvilka för sin utveckling under blott en vegetationsperiod ej behöfva mera än samma, eller nära nog samma, kvantitet af värme, fastän på ett ställe koncentrerad inom kortare tid än på ett annat. Så hafva vi erhållit en stor mängd af våra prydnadsväxter på fritt land eller i kallhus från Kap, Orienten, Nord-Amerika, Japan och Kina, Kalifornien eller andra trakter. Det har äfven visat sig ganska lätt att hit öfverflytta sådana växter, hvilkas stamdelar längre eller kortare tid perennera under jordytan. - Genom att öfverflytta växter af dessa slag ha vi lyckats med främmande alster rikta och pryda icke allenast våra blomsterträdgårdar, utan i ännu högre grad våra köksträdgårdar och åkerfält, om hvilka man med skäl kan säga: "blott barbariet var en gång fosterländskt". På detta sätt ha, dels genom långvarig odling, dels genom konstmässigt eller frivilligt urval af alla de yttre växtorganen och dessas massa och färg, uppstått former eller varieteter, som blifvit inhemska och för oss naturliga, t. ex. af potatis, kål, bönor, tobak m. fl. Så hafva också från främmande länder flerehanda vedväxter hitflyttats och här vunnit trefnad, i den mån klimatet i deras hemland liknat vårt. Sibirien, Nord-Amerika, norra Kina, Japan och Kaukasus hafva i detta hänseende, jämte bergstrakterna i det södra Europa, lämnat de flesta bidrag, som nu alla trifvas i våra park- eller buskanläggningar. Flere af dessa, såsom <i>Robinia pseudacacia</i>, dö dock bort vid första allvarsamma frost. Då flere gynnsamma år följa på hvarandra, blifva de ofta ganska frodiga och högväxta, men om en föga varm sommar eller en bister vinter inträffar, förfrysa de ända ned till marken, för att möjligen nästa år skjuta nya, men kortlifvade skott, såsom <i>Castanea</i>, <i>Ailanthus</i> m. fl. vid Stockholm. Man har iakttagit, att flere prydnadsbuskar, som om hösten hämtats utifrån väl uthärdat den första vintern här, men skadats eller gått ut den andra, hvilket naturligtvis kommer sig däraf, att de skott, som de förut i sitt hemland framalstrat, äro härdigare än de, som utbildas under våra kortare somrar. - Om det ock sålunda är klart, att en naturalisering och däraf följande framalstring af egendomliga varieteter eller lokalformer i det nya landet endast då kan lyckas, när yttre klimatförhållanden äro något så när likartade - ej blott luftens, utan jordmånens, nederbördens och vindarnas - och deras inverkan ej så stor på de under vegetationsperioden nybildade delarna, skotten och knopparna; så kan man dock genom ändamålsenliga anordningar med framgång odla rätt många växtarter, som under vanliga förhållanden icke hos oss skulle kunna komma upp eller vinna någon synnerlig utbildning. Dessa anordningar afse hufvudsakligen att bereda växterna en längre sommar och högre värmegrad än den, som hos oss vanligen är rådande. Man använder glas- och varmhus, man drifver upp växterna på våren under glas, vid spaljé på en varm och skyddad plats, på sandblandad jordmån, där skottbildningen icke omåttligt gynnas, och på ett läge, som hvarken är för fuktigt eller för frostländigt. Att det i vårt land, med dess egendomliga lokala förhållanden, skall råda en öfvermåttan stor olikhet, t. ex. mellan västkusten och östlandet, mellan söder och norr, mellan bergstrakter och slättbygder, är naturligt. Växtförhållandena i Göteborg med sitt hafs- eller öklimat och Stockholm med sitt mera kontinentala, i trakter, som hvila på kalk eller andra yngre formationer och på granitgrund, i Upsala och Stockholm o. s. v. äro ytterst olika, hvarför vi se särdeles skiljaktiga busk- och trädarter förekomma på det ena och på det andra stället. Genom att på olika platser i landet anställa noggranna och fleråriga försök kan man därför få reda på de lagar, som gynna eller motverka sådana växters acklimatisation; och det är för sådant ändamål de botanisk-fysiologiska anstalterna, acklimatisationsträdgårdarna o. s. v. i utlandet hafva uppstått och arbeta. Till dessa hafva vi i vårt land tyvärr ännu icke många motstycken. Och i hvilken hög grad främmande vedväxter äfven hos oss blifvit spridda och odlade, huru allestädes i de nya anläggningarna kring flere städer och större egendomar dylika alster blifvit införda, är icke obekant för någon, som gläder sig åt att akta på den betydliga utveckling, som trädgårdskonsten särdeles i detta hänseende hos oss uppnått under de senare åren. A-N. (G. L-M.) 
Ännu viktigare för människan hafva de resultat varit, som erhållits af acklimatisering utaf <i>djur</i>. I främsta rummet ställa sig härvid de husdjur, som åtföljt människan på hennes utbredning öfver snart sagdt hela jorden (jfr Husdjur). Hufvudvillkoret har härvid varit, att dessa djur kunnat lämpa sig efter de temperatur- och näringsförändringar, hvilka de gemensamt med människan blifvit underkastade på den nya vistelseorten. 
I allmänhet torde anses ådagalagdt, att alla acklimatisationsförsök där lyckas bäst, hvarest man kan erbjuda djuren ett likformigt klimat. Sålunda har man lyckats i England acklimatisera tropiska djur, t. ex. papegojor; dessa ha under hela året vistats i det fria och där fortplantat sig. 
För att i detta hänseende pröfva ännu flere djurs förmåga och därigenom visa deras lämplighet att träda i människans tjänst, har man på flere ställen inrättat särskilda s. k. acklimatisationsträdgårdar, och de bekanta s. k. zoologiska trädgårdarna arbeta likaledes härför. F. A. S. (L-E.) 
<b>Acklimatisera</b> (af grek. <i>klima</i>, luftstreck), vänja vid ett främmande luftstreck; göra hemmastadd i ett annat land. Se Acklimatisation. 
<b>Acklinga,</b> socken i Skaraborgs län, Vartofta härad. 2,630 har. 525 inv. (1901). A. bildar med Agnetorp, Baltak och Tidaholm ett regalt pastorat i Skara stift, Kåkinds kontrakt. 
<b>Ackolad</b> (fr. <i>accolade</i>, af lat. <i>ad</i>, till, och <i>collum</i>, hals), egentl. omarmning af någons hals; dubbning till riddare genom att gifva den nyupptagne ett slag öfver halsen med flata svärdsklingan; <i>mus</i>., sådan i notskrift använd klammer, som förenar två eller flere linjesystem till tecken på att stämmorna därå skola spelas samtidigt; <i>hand</i>., sammanfattning af flere poster i en räkenskapsbok. 
page_number=66, index= - Ackommodation, lämpande efter någons bekvämlighet. 1. I teologisk betydelse  - Ackommodation. 2. Fysiol.  - Ackommodationsobligation, hand.  - Ackomodationsteorien. Se Ackomodation 1.  - Ackommodationsväxel, hand.  - Ackommodera (jfr Ackommodation), anpassa  - Ackompanjera l. Ackompagnera, fr. accompagner, beledsaga, mus.  - Ackord, öfverensstämmelse. 1. Jur.  - Ackord. 2. Kam.  - Ackord. 3. Krigsv.  - Ackord. 4. Mus. 
<b>Ackommodation</b> (af lat. <i>ad</i>, till, och <i>commodum</i>, fördel, bekvämlighet), lämpande efter någons bekvämlighet, efter tid och andra omständigheter; jämkning af ens egen lära efter en annans uppfattningsförmåga. 
1. I <i>teologisk</i> betydelse skiljer man emellan en <i>formell</i> eller <i>negativ a</i>., som endast angår sättet för en läras bibringande, och en &lt;/i&gt;materiell&lt;/i&gt; eller <i>positiv a</i>., som har afseende på lärans innehåll. <i>Formell ackommodation</i> eger rum, när läraren, i sin sträfvan att kläda sina tankar i en för okunniga åhörare fattlig form, likasom sänker sig till deras ståndpunkt och från deras tankekrets lånar föreställningar, i hvilka han inlägger en ny och högre mening, sålunda småningom höjande lärjungarna upp till sig. Men om läraren, för att ej stöta sina åhörare för hufvudet, med afsikt hemlighåller vissa sanningar och i sitt föredrag upptager andras falska föreställningar, så kallas detta en <i>materiell ackommodation</i>. Semler, i spetsen för 1700-talets tyske rationalister, uppställde i den s. k. <i>ackommodationsteorien</i> det påståendet, att Jesus i sina läror om änglar, djäflar o. s. v. i sistnämnda mening lämpat sig efter de samtida judarnas föreställningar, och att därför dessa lärosatser ej utgjorde Jesu sanna lära, utan borde från denna utmönstras. Mot denna uppfattning sökte man häfda den i dessa föreställningar liggande andemeningens kristliga betydelse. (J. HDR.) 
2. <i>Fysiol</i>. Med ögats ackommodation menas ögats förmåga att inställa sig för seende på olika afstånd. Ögat säges vara inställdt för ett visst afstånd, om strålar utgående från en punkt på det ifrågavarande afståndet efter brytning i ögonmedierna träffas i en punkt på näthinnan. Den närmaste, resp. mest aflägsna, punkt, för hvilken ögat kan inställa sig, kallas <i>närpunkt</i>, resp. <i>fjärrpunkt</i>. Afståndet mellan dessa punkter kallas ögats <i>ackommodationsområde</i>. Ögats inställning från en aflägsnare till en närmare belägen punkt är förenad med en viss ansträngning. Vid fullständig <i>ackommodationshvila</i> är ögat inställdt för sin fjärrpunkt. Helmholtz visade 1853, att ögats inställning från en aflägsnare till en närmare belägen punkt åstadkommes genom en formförändring af linsen, hvarigenom ögats brytande kraft ökas. Den tillökning i brytande kraft, som motsvarar ögats inställning från fjärrpunkt till närpunkt, kallas <i>ackommodationsvidd</i> och uttryckes i samma mått (dioptrier), som användes för att angifva styrkan af linser. Den nämnda formförändringen, som består däri, att linsens ytor, i synnerhet den främre, blifva buktigare och att linsens tjocklek ökas, åstadkommes genom ciliarmuskelns kontraktion. Denna muskel verkar ej direkt på linsen, utan medelbart genom den bandapparat, <i>Zonula Zinnii</i>, som håller linsen i dess läge. Angående mekanismen för ciliarmuskelns verkan hysas olika åsikter. Samtidigt med ackommodationen åt närpunkten till eger en sammandragning af pupillen rum. Ända från barndomen aftager ackommodationsvidden, d. v. s. flyttar sig ögats närpunkt allt längre bort. Linsens aflägsnande ur ögat medför förlust af ackommodationen och i sammanhang därmed för den icke närsynte förlust af förmågan att se tydligt på nära håll. Likaså går ackommodationen förlorad vid förlamning af ciliarmuskeln eller dess nerv, en gren af <i>nervus oculomotorius</i> (se Hjärnnerver). En sådan förlamning uppstår genom verkan af gifter, såsom atropin, eller såsom följd af vissa sjukdomar, t. ex. difteri. Äfven kramptillstånd i ackommodations-muskeln och i sammanhang därmed skenbar närsynthet kunna förekomma. J. E. J-N. 
<b>Ackommodationsobligation,</b> <i>hand</i>., en förbindelse, hvarigenom man skenbart öfverlåter sin egendom till en annan, för att denne med hjälp af förbindelsen må kunna låna penningar. 
<b>Ackomodationsteorien.</b> Se Ackomodation 1. 
<b>Ackommodationsväxel,</b> <i>hand</i>., en växel, som icke grundar sig på ett verkligt handelsföretag, utan endast utställes för diskontering eller för anskaffande af penningar. 
<b>Ackommodera</b> (jfr Ackommodation), anpassa; öfverensstämma med någons bekvämlighet eller fördel; lämpa något efter något; göra passande för någon. 
<b>Ackompanjera</b> l. Ackompagnera [-panjera], fr. <i>accompagner</i>, beledsaga, <i>mus</i>., med instrument beledsaga sång eller en instrumental solostämma (hufvudstämma). - Ackompanjemang (fr. <i>accompagnement</i>), hufvudstämmans ledsagning med instrument. Stundom kan i flerstämmig sång-musik ackompanjemanget vara vokalt (t. ex. "brumkör" eller afbrutna pianissimofraser). - Ackompanjatör, <i>fem</i>. -tris, person, som utför ett ackompanjemang. 
<b>Ackord</b> (fr. <i>accord</i>, af lat. <i>ad</i>, till, och <i>cor</i>, hjärta), öfverensstämmelse; aftal; beting, entreprenad, i motsats till arbete för daglön. 
1. <i>Jur</i>. Ett mellan en i konkurstillstånd försatt gäldenär och hans fordringsegare ingånget aftal angående gäldens betalning, genom hvilket aftal de juridiska verkningarna af konkursen upphäfvas. Förslag till ackord skall af gäldenären ingifvas till rätten i hans hemort senast å inställelsedagen i konkursen. För ackordets giltighet fordras, att vid pröfningen af förslaget antingen alla tillstädesvarande fordringsegare godkänna det, och att dessa fordringsegare bevakat två tredjedelar af samtliga i konkursen anmälda, till betalning godkända, icke prioriterade fordringar, eller ock att fyra femtedelar af dem bifallit detsamma, och att dessa jämväl bevakat fyra femtedelar af nyss nämnda fordringar, samt i bägge fallen, att ackordet af rätten fastställes. Fastställelse må ej meddelas, då ackordet icke åt alla borgenärer, hvilka ej uttryckligen förklarat sig ty förutan med ackordet nöjde, gifver lika rätt och minst 50 proc. af fordringsbeloppet, att betalas inom ett år efter det ackordet blifvit fastställdt. Se vidare konkurslagen kap. 6. L. A. 
2. <i>Kam</i>. Ett förr brukligt, genom häfd legaliseradt sätt att förvärfva sig en tjänst genom att köpa den af innehafvaren. Förekom synnerligast uti den indelta arméns officerskår, men afskaffades genom regleringen af indelta arméns löner 1833. Jfr Ackordsamortering. KBG. 
3. <i>Krigsv</i>. Godvilligt uppgifvande och öfverlämnande af en fästning (numera föga brukligt uttryck), C. O. N. 
4. <i>Mus</i>. Samklang af flera toner med olika höjd. Fogar man till en ton dess ters och till denna ytterligare en ters (d. v. s. grundtonens kvint) och låter de tre tonerna klinga samtidigt, så har man ett ackord, som kallas treklang. Vid tillägg af ännu en ters får man fyrklang eller septimackord, och vid tillägg af ytterligare en ters får man femklang eller nonackord. Flera terstillägg skulle gifva undecim-, tersdecimackord o. s. v., företeelser, som visserligen 
page_number=67, index= - Ackord. 4. Mus.  - Ackordera (se Ackord), öfverensstämma, passa; jur. och hand.  - Ackordion, mus., dragharmonika  - Ackordsafsägelse, kam.  - Ackordsamortering, en åtgärd, som vid tjänsteköpens definitiva afskaffande blef nödvändig  - Ackordsarbete, betings-arbete, i motsats till arbete för daglön  - Ackordsränta. Se Ackordsamortering  - Ackordsumma  - Ackreditera, anförtro  - Ackreditiv. Se Ackreditera  - Ackumulation. Se Ackumulera  - Ackumulationsterrass, geol. Se Terrass  - Ackumulator (se Ackumulera), fys., kallas ett slags galvaniska element 
icke i den häfdvunna harmoniläran äro sanktionerade såsom själfständiga ackord, men framdeles torde blifva det (åtminstone kunna vissa harmonikombinationer hos Grieg och Söderman, i Wagners "Mästersångarna" m. m. svårligen på annat sätt rationellt förklaras). Ackorden sägas få olika "lägen", då grundtonen blir oförändrad, men något af de öfriga intervallerna ryckes upp en oktav högre (t. ex. c g e, i st. f. c e g). Om åter grundtonen ryckes upp, så blir ackordet "omvändt" (e g c, g c e). "Konsonerande" kallas ett ackord, hvars alla intervaller sinsemellan konsonera, "dissonerande" är det, som har något dissonerande intervall (se Konsonans och Dissonans). Dur- och moll-treklangen bestå hvardera af en stor och en liten ters; i dur ligger den stora tersen under, den lilla öfver, i moll tvärtom. A. L. 
<b>Ackordera</b> (se Ackord), öfveresstämma, passa; <i>jur</i>. och <i>hand</i>., träffa aftal, öfverenskommelse, uppgörelse; förlikas; köpa en tjänst; köpslå, pruta; <i>krigsv</i>., dagtinga. 
<b>Ackordion</b> (jfr Ackord, samklang), <i>mus</i>., dragharmonika, dragspel, handklavér. Se Harmonika. 
<b>Ackordsafsägelse,</b> <i>kam</i>., en skriftlig försäkran att hvarken taga eller gifva någon afgift i egenskap af ackord å tjänst, hvilken handling vidfogades ansökning till vissa befattningar inom lands- och landtmäteristaterna åren 1831-86. KBG. 
<b>Ackordsamortering,</b> en åtgärd, som vid tjänsteköpens definitiva afskaffande blef nödvändig, för att icke dåvarande tjänsteinnehafvare, hvilka vid tillträdet erlagt ackordssummor, skulle alltför tungt drabbas af förbudet. Amorteringen hade till ändamål att, sedan ackorden blifvit inlösta med upplånade medel, låta tjänsteinnehafvarna småningom återbetala lånet. När ackorden vid armén på allvar afskaffades, 1833, upptogs ett amorteringslån å något mer än 4 mill. rdr, hvilket förvaltades af arméns pensionskassa. Från den härigenom bildade fonden återbetalades genast alla ackord, hvarefter det lånade beloppet amorterades genom en årlig afgift (s. k. ackordsränta) af hvarje officer, uppgående till 6 proc., efter 1848 till 4,5 proc. å det till grund för beräkningen för hvarje lönegrad och regemente uppställda ackordsbeloppet. Ackordsamorteringen skulle upphöra 1886, men öfvertogs af statsverket från och med 1876 i sammanhang med aflöningsväsendets ombildande. - <i>Landshöfdinge ackords amorteringsfonden</i> inrättades 1840 och upphörde 1874, då all återstående skuld öfvertogs af <i>Landshöfdings-löneregleringsfonden</i>. KBG. C. O. N. 
<b>Ackordsarbete,</b> betings-arbete, i motsats till arbete för daglön. 
<b>Ackordsränta.</b> Se Ackordsamortering. 
<b>Ackordssumma,</b> den penningsumma, som, under den tid tjänsteköp egde rum, af köparen erlades till förre innehafvaren för tjänstens erhållande. 
<b>Ackreditera</b> (af lat. <i>ad</i>, till, och <i>credere</i>, tro), anförtro; gifva viss fullmakt åt ett ombud, t. ex. ett sändebud (<i>ackrediterad</i> minister), gifva en resande fullmakt att lyfta penningar på främmande ort. - Vara väl ackrediterad, åtnjuta anseende, förtroende. - Ackreditiv, fullmakt att lyfta penningar, fullmakt för ett sändebud m. m. Vanligare Kreditiv. 
<b>Ackreditiv.</b> Se Ackreditera. 
<b>Ackumulation.</b> Se Ackumulera. 
<b>Ackumulationsterrass,</b> <i>geol</i>. Se Terrass. 
<b>Ackumulator</b> (se Ackumulera), <i>fys</i>., kallas ett slags galvaniska element, i hvilka elektricitet uppsamlas ("laddas") för att sedermera användas ("urladdas"). Detta slags element, hvilka först angåfvos af Planté och sedermera oupphörligen förbättrats, bestå af tvenne blyplattor nedsänkta i svafvelsyra af omkr. 40 proc. styrka. Leder man elektricitet genom svafvelsyran från den ena blyplattan till den andra, utvecklas på den senare vätgas, medan den förra oxideras till allt högre grad, slutligen till blysuperoxid. Vändes strömmen, reduceras den blysuperoxid-haltiga plattan och den andra plattan oxideras. Fortsattes denna omväxlande behandling längre tid, sägas plattorna vara "formerade". Efter formeringens slut är den ena plattan, den positiva, till ett visst djup omsatt till blysuperoxid, medan den andra består af poröst metalliskt bly, "blysvamp". Den positiva plattan är också, enligt Darrieus, indränkt med öfversvafvelsyra. 
På grund af den kemiska skillnaden mellan de båda plattorna kan ackumulatorn användas såsom alstrare af elektrisk ström. Den ger då till en början en elektromotorisk kraft af något öfver 2 volt. Småningom sjunker denna kraft ned till omkr. 1,9 volt vid hvilket värde den en längre tid håller sig nära nog konstant, för att slutligen hastigt sjunka till lägre värden. Denna plötsliga sänkning är ett tecken till att "urladdningen" är färdig. Man företager nu ackumulatorns "laddning", hvarvid elektromotoriska kraften snabbt stiger till inemot 2,15 volt, för att slutligen, då laddningen är nära färdig, snabbt stiga till högre värden, 2,6 volt. De kemiska processer, som försiggå under ackumulatorns urladdning och laddning, och hvilka afspegla sig i den elektromotoriska kraftens ändring, hafva varit flitigt studerade och blifvit på mycket olika sätt tydda. De antagligaste förklaringarna på detta område hafva framställts af Gladstone och Tribe samt af Darrieus, hvilkens på många försök grundade åsikt här i korthet återgifves. 
Vid laddningen uppstår vid den ena polen (den positiva) öfversvafvelsyra, hvilken omsätter blyoxid och blysulfat i plattan till blysuperoxid. När detta skett, bildas öfversvafvelsyra, som delvis sönderfaller i svafvelsyra och syrgas, hvars bortgång visar, att laddningen af denna platta är fullständig. Samtidigt reduceras det på den negativa plattan befintliga blysulfatet till blysvamp, och när denna process är färdig, absorberas något väte af plattan. Slutligen bortgår fri vätgas, som anger, att laddningen af denna platta är fullständig. Vid urladdningen oxideras först det absorberade vätet och reduceras den positiva plattans öfversvafvelsyra (öfver 2 volt). När denna process jämförelsevis snart aflupit, försiggår hufvudprocessen (1,95-1,85 volt) med oxidation af den negativa plattans blysvamp till blysuboxid, som snabbt omsattes till bly och blysulfat, hvarvid svafvelsyra konsumeras. Samtidigt reduceras den positiva plattans blysuperoxid till lägre oxidationsgrader, hvilka delvis omsättas till blysulfat på bekostnad af svafvelsyra. Svafvelsyrans styrka sjunker därför vid urladdningen och stiger vid laddningen, hvarför man genom areometer kan utröna hur långt laddningen eller urladdningen gått för sig. När denna hufvudprocess lupit till slut, inträffar det hastiga fallandet af den elektromotoriska kraften, hvarigenom ackumulatorn visar sig vara urladdad. 
page_number=68, index= - Ackumulator (se Ackumulera), fys., kallas ett slags galvaniska element  - Ackumulatorbatteri, tekn.  - Ackumulera, hopa, uppstapla  - Ackurat, adj.  - Ackuratess, noggrannhet  - Ackusativ, namn på en kasus i nominas deklination  - Ackusatorisk process, jur. Se Brottmålsprocess  - Ackuschör, konstförfaret manligt biträde vid förlossning 
 Man gör numera blyplattorna gallerformade eller refflade och fyller dem med mönja eller blysulfat. Denna förbättring infördes af Faure, som sålunda i hög grad nedsatte tiden för "formeringen". Hvarken vid laddningen eller urladdningen får strömstyrkan blifva för stor (ej öfver 0,6 ampère per kvadratdecimeter); inträffar detta, förstöras blyplattorna. Ej heller är det nyttigt, om ackumulatorn står länge utan laddning. En ackumulators hållbarhet beror i hög grad på dess behandling. Man räknar på att de positiva plattorna vid ej alltför ovarsam behandling skola hålla tre, de negativa tio år. Ackumulatorfabrikerna hålla ackumulatorerna i godt stånd mot en afgift af 4-5 proc. af deras värde för år. En ackumulators kapacitet är det antal coulomb, som åtgår för dess laddning. Den mätes vanligen i ampèretimmar (à 3,600 coulomb) och utgör i allmänhet 1,5 à 2 ampèretimmar för kvadratdecimeter af pol-plattornas yta. För att få stor yta på plattorna och därmed stor kapacitet, ställer man flere plattor bredvid hvarandra i samma svafvelsyrebad och tager hvarannan positiv, hvarannan negativ. 
Ackumulatorerna hafva den stora fördelen, att de återlämna nära nog hela den elektricitetsmängd, som tillföres dem vid laddningen. En del går naturligtvis alltid förlorad, särskildt om ackumulatorerna föga användas. Goda ackumulatorer kunna, väl skötta, återgifva 93 proc. af den dem tillförda elektricitetsmängden och 87 proc. af den på dem nedlagda energimängden. De hafva nära nog fullständigt utträngt de bunsenska elementen, som fordom hufvudsakligen nyttjades för alstrande af större elektricitetsmängder, men voro smutsiga och ohälsosamma. Olägenheten med dem är att de äro ganska dyra, att de småningom förstöras (plattorna frätas sönder, troligen af öfversvafvelsyran) samt att de äro tunga. Särskildt vid deras användning till drift af spårvagnar, automobiler och båtar är denna sista egenskap mycket ogynnsam. Man har därför sökt att i stället för bly såsom metall i ackumulatorerna använda billigare och lättare metaller, exempelvis aluminium, på sista tiden silfver och kadmium (Jungners patent), men hittills utan nämnvärd framgång. Ackumulatorer för transportändamål lida däraf, att svafvelsyran vid stötar lätt utgjutes. För att förhindra detta tillsätter man vattenglas, då ett kisel-syregelé bildas, som innesluter svafvelsyran. - Jfr K. Elbs, "Die akkumulatoren" (3:e uppl. 1901), och F. Dolezalek, "Die theorie des bleiakkumulators" (1901). S. A-S. 
<b>Ackumulatorbatteri,</b> <i>tekn</i>., sammanställning af ett antal ackumulatorer (celler). Dylika batterier användas i stor utsträckning å elektriska centralstationer, i synnerhet vid belysningsanläggningar. Man kan då på de tider af dygnet, då belysningsbehofvet är ringa, helt och hållet afstänga maskineriet och låta ackumulatorerna ensamma öfvertaga alstrandet af den behöfliga strömmen. Sedan strömkonsumtionen vuxit tillräckligt, sättes maskineriet åter i gång, för att samtidigt tillgodose belysningen och ladda ackumulatorerna. Fördelarna af en sådan anordning äro tydliga. Genom att förståndigt afpassa tiderna kan man, oberoende af ström förbrukningens växlingar, alltid låta det dynamo-elektriska maskineriet gå med åtminstone i det hufvudsakliga full belastning, hvilket är af stor vikt för en ekonomisk drift af det hela. Ackumulatorbatteriet utgör vidare en reserv, som skyddar belysningen gent emot kortare rubbningar i maskineriets verksamhet, t. ex. om en rem skulle springa eller ett lager börja gå varmt. Slutligen tjänstgör ackumulatorbatteriet såsom regulator för att hålla belysningen jämn och hindra variationer i lampornas ljusstyrka. Ökas konsumtionen mera plötsligt, fylles ström behofvet ögonblickligen från batteriet; minskas den, går öfverskottet till batteriet och magasineras där. Batterier, speciellt afsedda att biträda vid hastiga strömstötar, uppsättas ofta vid spårvägsanläggningar ej blott vid stationen, utan äfven vid mera aflägsna delar af nätet (buffert-batterier). Antalet celler måste vara så stort, att den erforderliga spänningen alstras under alla förhållanden. Då nu ackumulatorernas spänning såväl vid laddning som urladdning varierar inom mycket vrida gränser, måste antalet inkopplade celler ständigt ändras, hvilket sker med tillhjälp af en cellkopplare, enkel eller dubbel, i senare fallet med olika vefvar för laddning och urladdning. Cellkopplaren kan äfven göras automatisk (batteriregulator). Ackumulatorer kunna med stor fördel användas inom snart sagdt alla områden, där likriktad elektrisk ström förbrukas, t. ex. utom för belysning äfven för framdrifning af spårvagnar, automobiler och mindre båtar, för galvanoplastiska ändamål, för telegrafi, för medicinska behof och fysikaliska undersökningar m. m. 
I Sverige begagnas nästan uteslutande <i>Tudor-ackumulatorer</i>, tillverkade af "Akkumulatoren-fabrik-aktien-gesellschaft" i Hagen, Westfalen. A. E-M. 
<b>Ackumulera</b> (lat. <i>accumulare</i>, af <i>ad</i>, till, och <i>cumulus</i>, hög, hop), samla (i hög), hopa, uppstapla, öka. - Ackumulation, samlande, hopande; <i>retor</i>., hopande af ord, ordsvall. 
<b>Ackurat</b> (lat. <i>accuratus</i>, af <i>cura</i>, omsorg), <i>adj</i>., noggrann, omsorgsfull, ordentlig, punktlig; <i>adv</i>., precis, alldeles. 
<b>Ackuratess</b> (it. <i>accuratezza</i>, jfr Ackurat), noggrannhet, omsorg, punktlighet. 
<b>Ackusativ</b> (lat. <i>accusativus</i>, af <i>accusare</i>, anklaga), namn på en kasus i nominas deklination. Se Kasus. - Ackusativ med infinitiv kallas en af finit verb styrd infinitiv, hvars subjekt står i ackusativ. 
<b>Ackusatorisk process,</b> <i>jur</i>. Se Brottmåls-process. 
<b>Ackuschör</b> (fr. <i>accoucheur</i>), konstförfaret manligt biträde vid förlossning. I Sverige anlitas manlig hjälp, i sådant fall alltid en läkare, vanligen endast 
page_number=69, index= - Ackuschör, konstförfaret manligt biträde vid förlossning  - Ackuschörska, kvinnligt förlossningsbiträde. Se Barnmorska  - Ackvisition, förvärf  - Ackvisitum, plur. Ackvisita, förvärfvad egendom  - Acocanthera G. Don., bot.  - Acoka. Se Asoka  - Acolhuacan. Se Tezcuco  - Acollas, Emile  - Aconcagua. 1. Bergig, i dalarna fruktbar provins i republiken Chile  - Aconcagua. 2. Stad i provinsen A.  - Aconcagua. 3. Amerikas högsta berg  - À condition l. A kondition, villkorligt  - Aconitum L., Stormhatt, bot.  - A conto (it.) l. A konto, hand.  - Acores. Se Azorerna  - Acorus. Se Kalmusrot  - d'Acosta, José  - Acosta, Gabriel (l. Uriel) 
vid svårare förlossningsfall; de allra flesta förlossningar anförtros åt examinerade kvinnliga biträden (se Barnmorska). 
<b>Ackuschörska</b> (jfr Ackuschör), kvinnligt förlossningsbiträde. Se Barnmorska. 
<b>Ackvisition</b> (fr. <i>acquisition</i>, af lat. <i>acquirere</i>, förvärfva), förvärf, förvärfvad sak, vinning. - Ackvisitionskatalog, katalog öfver böcker i den ordning, hvari de förvärfvas. 
<b>Ackvisitum,</b> plur. Ackvisita (lat. <i>acquisitum</i>, <i>-ta</i>), förvärfvad egendom. 
<b>Acocanthera</b> G. Don., <i>bot</i>., växtsläkte af fam. <i>Apocynaceæ</i>. Dess 3 arter förekomma i Afrika. De äro utmärkta för sin stora giftighet. Af <i>A. abyssinica</i> erhålla somalierna sannolikt sitt beryktade ouabaio-gift, hvarmed de bruka förgifta sina pilar. G. L-M. 
<b>Açoka.</b> Se Asoka. 
<b>Acolhuacan.</b> Se Tezcuco. 
<b>Acollas</b> [akåla], Emile, fransk rättslärd, f. 1826, blef ifrig socialist och dömdes för sitt bemärkta deltagande i Internationalens Genèvekongress 1866 till ett års fängelse. Han blef därefter jur. professor i Bern, utnämndes af Paris-kommunen 1871 till dekanus för juridiska fakulteten i Paris och blef 1880 generalinspektör öfver fängelserna. Död genom själfmord 1891. - Mycket framskridet demokratiska åsikter genomföras med grundlighet i A:s juridiska arbeten, bl. a. <i>Nécessité de refondre l'ensemble de nos codes</i> (1866), <i>Manuel de droit civil</i> (3 bd, 1869) och <i>Les droits du peuple</i> (1875). 
<b>Aconcagua</b> [-kagva]. 1. Bergig, i dalarna fruktbar provins i republiken Chile. Är rik på guldfält. 16,126 kvkm. med 113,165 inv. (1895). - 2. Stad i provinsen A., vanligen kallad <i>San Felipe</i>, med omkr. 12,000 inv. - 3. Amerikas högsta berg, ligger under 32 1/3° s. br. bland Anderna i Chile. A., som är en vulkan, bestegs 1883 af Güssfeldt till 6,400 m. höjd och beräknades af honom vara 6,970 m. högt. Sedermera har Fitzgerald, hvars expedition 1897 besteg toppen, beräknat höjden till 7,035 m. och Conway 1898 till 6,834 m. Söder om detsamma leder det dubbla, 4,070 och 3,967 m. höga Cumbre- l. Uspallatapasset från Chile till Argentina. Genom detsamma går numera en järnväg. 
<b>À condition</b> [kådisiå'] l. A kondition (af lat. <i>conditio</i>, villkor, överenskommelse), villkorligt; med villkor att emottagna varor (t. ex. böcker) få återsändas, om de icke inom viss tid kunnat af kommissionären försäljas. 
<b>Aconitum</b> L., Stormhatt, <i>bot</i>., växtsläkte, hörande till nat. fam. <i>Ranunculaceæ</i>. Höga, fleråriga örter med handdelade blad, oregelbundna blommor med ett af de fem foderbladen hjälmformigt, två kronblad omdanade till ett slags honingsgömmen och tre baljkapslar (se fig. sp. 114). I våra fjälltrakter finnes en vild art, <i>A. septentrionale</i>. - <i>A. Napellus</i> L. och <i>A. Cammarum</i> L. träffas stundom förvildade och hafva från äldsta tider varit bekanta för det skarpa narkotiska gift, akonitin, som innehålles i växtens knölformiga, underjordiska stamdelar samt i dess ört- och blomdelar. Äfven <i>A. septentrionale</i> är giftig, ehuru i mindre grad. I Europas, Sibiriens och Kaukasiens bergstrakter finnes ett stort antal former eller arter, af hvilka många odlas på kalljord såsom ståtliga prydnadsväxter. Se Akonitin. A-N. (G. L-M). 
<b>A conto</b> (it.) l. A konto (af lat. <i>computare</i>, sammanräkna), <i>hand</i>., på afräkning, på löpande räkning. Ställa, skrifva <i>a conto</i>, uppföra en emottagen betalning (penningar, växel, varor) på löpande räkning. Jfr Konto. 
[bildtext] Aconitum. (Se föreg, sp.) 
<b>Açores</b> [-så-]. Se Azorerna. 
<b>Acorus.</b> Se Kalmusrot. 
<b>d'Acosta,</b> José, spansk lärd, f. 1540, intogs vid unga år i jesuitorden och utsändes 1570 till Peru, där han vistades till 1583 som sin ordens provinsial, hvarefter han verkade i Mexico, tills han 1587 återvände till Spanien, där han dog i Salamanca 1600 som universitetets rektor. A. företog omfattande resor under sin vistelse i Amerika och var en outtröttlig samlare af uppgifter om landets natur, historia och forna religion. Resultaten af hans forskningar sammanfördes i den som källskrift högt ansedda <i>Historia natural y moral de las Indias</i> (1590, utg. på engelska af Hakluyt Society genom C. L. Markham 1880), som öfversattes till många språk. 
<b>Acosta,</b> Gabriel (l. Uriel), portugisisk ädling af judisk börd, f. omkr. 1590 i Oporto, uppfostrades i den katolska läran, men förmåddes af tvifvel om kristendomens gudomliga sanning att från Portugal begifva sig till Nederländerna, där han öfvergick till judendomen. A. kom dock snart i strid äfven med judendomens läror, hvilka af honom skarpt och bittert tadlades; äfven bestred han läran om själens odödlighet. 1624 blef han anklagad för ateism, förlorade sin egendom, misshandlades, bannlystes. 15 år därefter upptogs han åter som medlem af synagogan, men detta först efter en skymflig botgöring. Förbittrad och förtviflad sköt han sig 1647 (ej 1640). Hans själfbiografi utgafs senast af Volkmann i "Festschrift ... des gymnasiums ... in Breslau" (1893). 
page_number=70, index= - Acosta, Gabriel (l. Uriel)  - A costi l. Costì, it., hand.  - Acotyledoneæ, Akotyledoner, bot.  - Acqua, Césare Dell'  - Acqui, stad i Italien  - Acquit, fr., hand.  - Acquit à caution, fr., hand.  - Acrania, zool. Se Lansettfisken  - Acraspeda, zool. Se Coelenterater  - Acre l. Acre of land, eng., engelskt och nordamerikanskt ytmått  - Acre, fr., äldre franskt ytmått  - Acre, S:t Jean d', nu vanligen kalladt Akka, bibelns Akko, en starkt befäst sjöstad  - Acre, sydamerikanskt område. Se Acre-området  - Acredula, zool., stjärtmessläktet  - Acrel (se Achrelius). 1. Olof A., adlad af Acrel 
A. är hjälten i Gutzkows drama "Uriel Acosta". Biogr. af H. Jellinek (1847). 
<b>A costì</b> l. Costì, it. (af mlat. <i>eccum istic</i>, egentl. se där borta), <i>hand</i>., där, på eder ort, på den plats, dit brefvet är ställdt (i bref). 
<b>Acotyledoneæ,</b> Akotyledoner, <i>bot</i>., de växter, som vid groningen sakna hjärtblad. De äro följaktligen synonyma med hvad Linné kallar <i>Kryptogamer</i> och Fries <i>Nemeæ</i>. I senare tider benämnas de vanligen <i>Sporväxter</i>. Dit höra ormbunkartade växter, mossor, characeer, alger, lafvar och svampar. A-N. (G. L-M.) 
<b>Acqua</b> [a'kva], Césare Dell', italiensk målare, f. 1821 i närheten af Triest, utbildade sig i Bruxelles under Gallait till en framstående konstnär i den historiska genren och porträttet. Bland hans större arbeten må nämnas de, med hvilka han 1858-66 prydde en af salarna på Miramar, och hvilka framställa tilldragelser ur ortens historia. (G-G N.) 
<b>Acqui</b> [a'kvi], stad i Italien, vid Bormida, provinsen Alessandria, n. v. om Genua. 13,940 inv. (1901). Berömdt för sina varma, svafvelhaltiga källor, som nå en temperatur af ända till 75° C. Präktig gotisk katedral. Staden hette i forntiden Aquae Statiellae. 
<b>Acquit</b> [aki], fr., <i>hand</i>., emottagningsbevis, kvitto; <i>bilj</i>., första stöten, genom hvilken en spelare utlägger sin boll för medspelaren. - Per l. pour acquit, <i>hand</i>., såsom kvitto; betaldt (på växlar, räkningar). 
<b>Acquit à caution</b> [aki-t-a-kåsiå'], fr., <i>hand</i>., kallas i Frankrike intyg (certifikat), som tullmyndighet lämnar importör af vissa slags tullpliktiga <i>råvaror</i> i syfte att möjliggöra lagligen medgifven tullrestitution vid export af motsvarande <i>fabrikat</i>. 
<b>Acrania,</b> <i>zool</i>. Se Lansettfisken. 
<b>Acraspeda,</b> <i>zool</i>. Se Coelenterater. 
<b>Acre</b> [ei'k*] l. Acre of land [*v lä'nd], eng. (jfr lat. <i>ager</i>, sv. <i>åker</i>, sanskr. <i>ajras</i>, slätt), engelskt och nordamerikanskt ytmått, innehåller 4,840 kvadrat-yards l. 43,560 eng. kv.-fot och indelas i 4 <i>roods</i> l. 160 kv.-<i>perches</i>. 1 acre är = 0.40467 hektar. 30 acres utgöra 1 yard of land, 100 acres 1 hide. Jfr Acre (fr.). 
<b>Acre</b> [a'kr], fr., äldre franskt ytmått, som i Normandie, där det ännu nyttjas, är = 0,8172 hektar. Jfr Acre (eng.). 
<b>Acre,</b> S:t Jean d' [sä *a da'kr], nu vanligen kalladt Akka, bibelns Akko, en starkt befäst sjöstad på Medelhafvets östra kust, i turkiska vilajetet Bejrut, ej långt från berget Karmel. Den uppgrundade och för hafvet öppna hamnen anses vara den bästa på den hamnfattiga syriska kusten. Järnväg är under byggnad från A. till Damaskus. A. är stapelort för landets bomull. Omkr. 10,000 inv., vid pass 2,000 kristna. A. var först en fenicisk koloni, men kom sedan i persernas händer. Under den egyptiske härskaren Ptolemaios Lagos (323-285 f. Kr.) fick staden namnet Ptolemais, hvilket den behöll under hela medeltiden jämte det af korsriddarna gifna namnet S:t Jean d'Acre. Under korstågen kämpade kristna och saracener med yttersta ansträngning om denna viktiga punkt. Staden intogs 1104 af korsfararna, återtogs 1187 af Saladin och eröfrades 1191 för andra gången af de förre under anförande af Richard Lejonhjärta. A. var sedermera konungariket Jerusalems egentliga hufvudstad och därjämte johannitordens säte, en präktig och väl befäst stödjepunkt för de kristne, tills det 1291 - då korsfararnas sista plats - stormades och uppbrändes af sultanen af Egypten. Napoleon Bonaparte försökte förgäfves under den egyptiska expeditionen 1799 att intaga staden, som försvarades af Achmed pasja och engelsmannen Sidney Smith. Ibrahim pasja intog 1832 A., hvilket i freden 1833 mellan Turkiet och Egypten stannade i det senares händer. En förenad turkisk, engelsk och österrikisk flotta tvang likväl staden 1840 efter en häftig bombardering att gifva sig, hvarefter den jämte hela Syrien återlämnades till Turkiet. O. A. S.* 
<b>Acre,</b> sydamerikanskt område. Se Acre-området. 
<b>Acredula,</b> <i>zool</i>., stjärtmessläktet. 
<b>Acrel</b> (se Achrelius). 1. Olof A., adlad af Acrel, intill sin tid Sveriges störste kirurg, f. i Österåker i Roslagen 26 nov. 1717. Efter att någon tid hafva studerat vid Upsala universitet, begaf han sig 1735 till Stockholm för att lära kirurgi. Sådant skedde den tiden genom privat undervisning af någon ansedd fältskär, i hvars hus man inackorderade sig. Redan 1738 hade A. vunnit sådan insikt, att den då ålderstigne stadskirurgen S. Schützer kunde anförtro honom nästan hela sin praktik. Under österrikiska successionskriget tog A. 1743 tjänst vid franska armén och förordnades inom kort till öfverfältskär vid fälthospitalet i Lautersburg samt ålades att tillika hålla föreläsningar i kirurgi för sina 24 medhjälpare. Efter fästningens intagande af österrikarna och sedan A. erhållit ett hedrande afsked såsom <i>chirurgien major</i> samt afböjt anbudet att blifva prosektor i Strassburg, återvände han 1744 till fäderneslandet. Kort efter sin hemkomst blef han ledamot af kirurgiska societeten och meddelade sina landsmän sin vunna erfarenhet i en 1745 utgifven skrift <i>Om friska sårs egenskaper</i>, en skrift, som icke allenast är den första svenska vetenskapliga afhandling i kirurgi, utan äfven enligt Haller var den då fullkomligaste i sitt ämne. Vetenskaps-akademien kallade honom 1746 till sin ledamot. Hans inträdestal <i>Om genaste sättet att inrätta och underhålla ett lazarett eller sjukhus</i> (1746) gaf anledning till inrättandet af Serafimerordens lasarett, som 1752 öppnades för sjukas emottagande. A. blef dess förste öfverkirurg, fick 1755 professors fullmakt och åtog sig att hålla offentliga föreläsningar. Han utgaf 1759 sina <i>Kirurgiska händelser, anmärkte och samlade i k. lasarettet och annorstädes</i> (2:a uppl. 1775). Snart nog öfversattes dessa på tyska och, af själfva Sandifort, på holländska. A. var emellertid nästan lika så utmärkt läkare som kirurg. Det heter om honom, att "han var en så kallad lycklig läkare, emedan han med sin skicklighet förmådde mästra lyckan", samt att, "när allt annat hopp gafs förloradt, hade man vant sig att ännu liksom vädja till hans åtgärd". Upsalas medicinska fakultet erbjöd honom också 
page_number=71, index= - Acrel (se Achrelius). 1. Olof A., adlad af Acrel  - Acrel. 2. Johan Gustaf A.  - Acrelius, släkt. Se Achrelius  - Acrelius (jfr Achrelius), Israel  - Acre-området, ett till omfång och gränser omtvistadt område väster om Madeirafloden  - Acria (lat.), skarpt retande läkemedel  - Acridioidea, zool. Se Gräshoppor  - Acridium, zool., ett släkte gräshoppor  - Acrisius (grek. myt.). Se Akrisios  - Acroclinium A. Gray. bot. Se Helipterum  - Acrogeneæ, bot.  - Acrolein, kem. Se Akrolein  - Act, handling, bann. Se Akt  - Act, i engelskt och nordamerikanskt lagspråk hvarje beslut af en offentlig myndighet  - Acta, urkunder  - Acta apostolorum (se Acta), det lantiska namnet på Apostlagärningarna  - Acta diurna, lat., "Dagens tilldragelser" 
medicine doktorsgraden 1760. A. blef sålunda den förste "medico-chirurgus" i Sverige, och därmed började äfven utplånas den dittills inom vårt land skarpa gränsskillnaden mellan läkare och kirurger. 1776 förordnades A. att vara "general-direktör öfver sjukskötseln vid alla lasaretter i riket", och 1780 blef han adlad. Hedrad äfven i utlandet - han var ledamot af flere utländska lärda samfund - tog han slutligen vid 83 års ålder afsked från generaldirektörsbefattningen. Serafimer-gillet ville då af erkänsla för hans tjugufyraåriga lönlösa tjänstgöring tillställa honom en gåfva af 1,000 rdr i silfver. Men A., som dock gifvit en betydlig del af sin förmögenhet till offentliga inrättningar, mottog blott räntan och begärde, att kapitalet måtte anslås till förbättring i sjukvården. Konungen fördubblade räntan såsom pension. A. dog i Stockholm 28 maj 1806. Till minne af A. öfverlämnade C. G. Santesson 1879 till Karolinska institutet 10,000 kr. att utgöra en fond, Acrelska stipendiefonden, hvars årliga ränta skall tilldelas en eller två unga män, som ådagalagt berömvärd flit samt håg och fallenhet för kirurgi. Jfr O. E. A. Hjelt: "Olof af Acrel, den svenska kirurgins fader" (1884). BG. (R. T-DT.) 
2. Johan Gustaf A., den förres brorson, läkare, f. 1741 i Stockholm, studerade från 1754 på Serafimerlasarettet under ledning af sin farbroder, i hvars hem han upptogs, sändes af denne 1758 till Upsala universitet, blef, efter af kirurgiska societeten erhållet mästerbref, 1763 regementsfältskär i Malmö samt promoverades 1765 till med. doktor i Upsala. 1767 utnämndes han till med. adjunkt i Upsala, invaldes 1779 till ledamot af Vetenskapsakademien, befordrades 1784 till e. o. med. professor samt 1788 till innehafvare af professuren i praktisk medicin. Död 1801, A. "förenade med en grundlig lärdom och det skarpsinnigaste omdöme ett behagligt och intagande uppförande". Hans utgifna skrifter utgöras till största delen af akademiska disputationer. Jfr S. Hedins "Åminnelsetal" i Vet. akad. 1809. R. T-DT. 
<b>Acrelius,</b> släkt. Se Achrelius. 
<b>Acrelius</b> (jfr Achrelius), Israel, präst, broder till Olof Acrel, föddes i Österåker i Roslagen 1714, studerade i Upsala, blef 1743 filosofie magister, prästvigdes samma år och utnämndes 1747 till e. o. amiralitetspredikant. 1749 utsågs han till prost öfver de svenska församlingarna i Amerika, en befattning, som han först undanbad sig, men sedan öfvertalades att mottaga. Efter en sjuårig ordnande och fruktbringande verksamhet som kyrkoherde i Kristine församling i Filadelfia återvände han 1756 för sin svaga hälsas skull till Sverige, utnämndes 1758 till kyrkoherde i Fellingsbro och blef året därpå kontraktsprost. Åren 1769 och 1771 var han riksdagsman. Han dog 1800. - Jämte åtskilliga predikningar samt teologiska tal och afhandlingar utgaf A. en <i>Beskrifning om de swenska församlingars forna och närvarande tilstånd, uti det så kallade Nya Swerige</i> (1759), ett arbete, som utgör en af de förnämsta källorna för den svensk-amerikanska koloniens historia, och af hvilket en med upplysande tillägg försedd engelsk öfversättning utkom i Filadelfia 1874 (i Memoirs of the Hist. soc. of Pennsylvania, vol. 11). 
<b>Acre-området,</b> ett till omfång och gränser omtvistadt område väster om Madeirafloden, vid floderna Rio Acre (Aquiry), Purus och Beni, på gränsen mellan Brasilien och Bolivia. Den bolivianska regeringen har där gifvit vidsträckta koncessioner åt ett stort bolag af amerikanska och engelska kapitalister, som särskildt ämna exploatera traktens rikedom på kautsjuk. Till följd af de dåliga kommunikationerna med Bolivias centralare delar har bolaget åt sig utverkat vidsträckt polismyndighet och jurisdiktionsrätt äfvensom skatteuppbörd inom området. Mot dessa medgifvanden afgafs 1902 protest af Brasilien, som med stöd af en gränstraktat från år 1867 gjorde anspråk på stora delar af området och särskildt motsatte sig, att Bolivia till det amerikanska syndikatet nära nog afhändt sig sina suveränitetsrättigheter. I början af 1903 blef spänningen mellan Bolivia och Brasilien så stark, att krigsrustningar företogos å ömse håll, men i mars s. å. lär en öfverenskommelse hafva ingåtts, enligt hvilken området, hvars befolkning till största delen lär vara af brasiliansk härkomst, skulle besättas med brasilianska trupper, tills gränstvisten genom förhandlingar eller skiljedom blifvit afgjord. V. S-G. 
<b>Acria</b> (lat.), skarpt retande läkemedel. 
<b>Acridioidea,</b> <i>zool</i>. Se Gräshoppor. 
<b>Acridium,</b> <i>zool</i>., ett släkte gräshoppor. 
<b>Acrisius</b> (<i>grek</i>. <i>myt</i>.). Se Akrisios. 
<b>Acroclinium</b> A. Gray, <i>bot</i>. Se Helipterum. 
<b>Acrogeneæ,</b> <i>bot</i>., kallade Lindley och Brongniart de kryptogama växter, som hafva stam och blad skilda och tillväxa genom toppens förlängning: blad-sporväxterna eller ormbunkar (i vidsträckt mening) och mossor. A-N.* 
<b>Acrolein,</b> <i>kem</i>. Se Akrolein. 
<b>Act,</b> handling, bann. Se Akt. 
<b>Act,</b> i engelskt och nordamerikanskt lagspråk hvarje beslut af en offentlig myndighet. <i>Act of parliament</i> eller <i>Act of congress</i> kallas ett af parlamentet eller kongressen fattadt och af konungen eller presidenten godkändt beslut, som sålunda fått kraft af lag. Jfr Bill. - <i>Act of indemnity</i>. Se Indemnitet. - <i>Act of settlement</i>, den af Vilhelm III 12 juni 1701 sanktionerade successionsordning, enligt hvilken kronan under vissa förutsättningar efter hans och hans svägerska (sedermera drottning) Annas död skulle öfvergå till Jakob I:s dotterdotter kurfurstinnan Sofia af Hannover och hennes protestantiska afkomlingar. På grund af denna lag, som uteslöt den katolske stuartske "pretendenten" Jakob och hans ätt, uppsteg Sofias son, kurfurst Georg af Hannover, 1714 på Englands tron. Akten innehåller därjämte några viktiga konstitutionella stadgar. 
<b>Acta</b> (lat., plur. af <i>actum</i>, se d. o.), urkunder, dokument, handlingar. - Lägga <i>ad acta</i>, lägga till handlingarna, d. ä. icke taga någon vidare befattning med. 
<b>Acta apostolorum</b> (se Acta), det latinska namnet på <i>Apostlagärningarna</i> i N. T. - Äfven större delen af de apokryfiska apostla-urkunder, som vi ega, bära titeln <i>Acta</i>, t. ex. <i>A. Johannis</i>, <i>A. Philippi</i>, <i>A. Petri et Pauli</i> o. s. v. (R. G.) 
<b>Acta diurna</b> (se Acta), lat., "Dagens tilldragelser" (äfven med tillägget <i>urbis</i>, stadens, eller <i>populi</i>, folkets), voro ett slags tidningar i Rom, hvilkas regelmässiga anordning och offentliggörande Cæsar lät ombesörja (59 f. Kr.). Dessa tidningar innehöllo hufvudstadsnyheter af större eller mindre vikt, såsom regeringens och senatens beslut, ämbetsmännens förordningar m. m., men äfven notiser om födda 
page_number=72, index= - Acta diurna, lat., "Dagens tilldragelser"  - Actæa, Trolldrufva, bot.  - Actæon, grek. myt. Se Aktaion  - Acta eruditorum (se Acta), lat., titeln på Tysklands äldsta tidskrift  - Acta mathematica, internationell matematisk tidskrift  - Acta Pilati, lat., en apokryfisk berättelse om Jesu dom och död  - Act. apost., förkortning för Acta apostolorum  - Acta sanctorum l. martyrum  - Acta senatus l. patrum, lat., "Senatens förhandlingar"  - Acta societatis regiæ scientiarum upsaliensis  - Acta societatis scientiarum fennicæ  - Actia Nicopolis. Se Nikopolis  - Actinia, Aktinier, Hafsrosor l. Sjöanemoner, zool. 
och döda, ingångna och upplösta äktenskap, prodigier, d. ä. tecken och förebud o. d. För dessa tidningars mångfaldigande och spridning sörjde en talrik skrifvarepersonal. Originalen förvarades i stadsarkivet. Intet exemplar är nu i behåll. Om <i>Acta diurna</i> öfverlefde hufvudstadens förflyttande till Konstantinopel, kan man icke afgöra. - De politiska nyheterna spriddes för öfrigt i det romerska riket dels genom en flitig och utförlig brefväxling mellan enskilda, dels genom bref, hvilkas affattande underordnade skrifvare mot betalning åtogo sig. (R. G.) 
<b>Actæa,</b> Trolldrufva, <i>bot</i>., växtsläkte af nat. fam. <i>Ranunculaceæ</i>, perennerande örter med vackert delade blad, hvita blommor i axlik klase, fyrbladig, affallande kalk samt mångfröigt bär. Flere arter odlas som prydnadsväxter. En hos oss inhemsk art, <i>A. spicata</i> L., padd-ört, som växer i skuggiga lunder och vid foten af berg, har svarta bär, hvilka anses giftiga. A-N. (G. L-M.) 
<b>Actæon,</b> <i>grek</i>. <i>myt</i>. Se Aktaion. 
<b>Acta eruditorum</b> (se Acta), lat., titeln på Tysklands äldsta lärda tidskrift, hvilken grundades 1682 af professor Otto Mencke i Leipzig och med några afbrott egde bestånd ett århundrade. Från och med 1732 utkom den under titeln <i>Nova acta eruditorum</i>. Den utgafs på latin och hade sin tids lärdaste män, en Leibniz, Thomasius m. fl., till författare samt åtnjöt stort anseende såsom kritiskt organ. (R. G.) 
<b>Acta mathematica</b> (se Acta), internationell matematisk tidskrift, sedan 1882 utg. i Stockholm af G. Mittag-Leffler. Tidskriften är hufvudsakligen egnad åt den högre matematiska analysen och upptager endast afhandlingar affattade på franska, tyska eller engelska. Den har till medarbetare så godt som alla samtidens främste matematiker i olika länder och innehåller flere afhandlingar, som varit banbrytande samt numera räknas bland matematikens klassiska verk. Tidskriften utgifves i fria häften och åtnjuter statsanslag från Sverige, Norge, Danmark och Frankrike. 
<b>Acta Pilati</b> (se Acta), lat., en apokryfisk berättelse om Jesu dom och död, hvilken Pilatus uppgifves hafva afsändt till kejsar Tiberius i Rom. (R. G.) 
<b>Act. apost.,</b> förkortning för <i>Acta apostolorum</i>. 
<b>Acta sanctorum</b> l. <b>martyrum</b> (se Acta), i allmänhet benämning på samlingar af berättelser om helgon och martyrer i de grekisk- och romersk-katolska kyrkosamfunden. Den mest betydande af alla dylika samlingar är det arbete, som i 17:e årh. påbörjades af jesuiten Heribert Rosweyd i Antwerpen. Det fortsattes efter hans död af Bolland (de första banden utkommo 1643-58) och de efter honom benämnde bollandisterna (ett sällskap jesuiter) till 1794, då 53:e bandet utkom. Belgiska jesuiter hafva i våra dagar återupptagit bollandisternas arbete och utgifvit 60 band, omfattande biografier m. m. öfver helgon, hvilkas dagar infalla under tiden jan.-okt., jämte suppl. (Brux. o. Paris 1863-75). Af forts. (nov.-dec.) hafva utgifvits bd 1-2:1 (Paris 1887 o. Brux. 1894). (R. G.) 
<b>Acta senatus</b> l. <b>patrum</b> (se Acta), lat., "Senatens förhandlingar", voro protokoll vid den romerska senatens sammanträden. I början innehöllo de blott själfva besluten, men sedermera äfven redogörelser för öfverläggningarna. Cæsar gaf dem år 59 f. Kr. den fullaste offentlighet. Denna upphäfdes dock redan af Augustus, och för att därefter få tillträde till dem fordrades särskild tillåtelse. (R. G.) 
<b>Acta societatis regiæ scientiarum upsaliensis</b> (se Acta), lat., Kongl. Vetenskaps-societetens i Upsala handlingar, utgåfvos 1740-50 i sin 1:a serie, som föregåtts af Acta literaria Sueciæ (1720-29) o. Acta literaria et scientiarum Sueciæ (1730-39). Med den nuvarande titeln Nova acta regiæ societatis scientiarum upsaliensis hafva utgifvits Ser. II (vol. 1-14) 1773-1850 och Ser. III (vol. 1-20) 1851-1901. - Se Vetenskapssocieteten i Upsala. R. G. 
<b>Acta societatis scientiarum fennicæ</b> (se Acta), lat., Finska vetenskaps-societetens i Helsingfors handlingar, började utgifvas 1842. - Se Finska vetenskaps-societeten. 
<b>Actia Nicopolis.</b> Se Nikopolis. 
<b>Actinia,</b> Aktinier, Hafsrosor l. Sjöanemoner, <i>zool</i>., ett prydligt släkte af skallösa <i>polyper</i>, allmänt på alger, klippor och stenar vid vår västkust. Djuret, som tillhör Coelenteraternas typ, har sin mun oftast kransad af en mängd tentakler i flere ringar, eller s. k. cykler. Präktigast äro dessa tentakler att skåda, då de stå utsträckta likt blombladen i en aster-blomma. De olika arterna erbjuda den rikaste växling af prunkande färger och äro därför särdeles omtyckta i akvarier, i hvilka man tämligen lätt kan underhålla dem. Då tentaklerna äro indragna, liknar djuret en rund eller mera cylindrisk kött-klump, fäst vid en skifva. Aktinierna visa en stor olikhet med de öfriga koralldjuren, ej blott däruti att de icke afsätta något skal eller rättare kalkskelett, utan äfven däri, att de med den 
page_number=73, index= - Actinia, Aktinier, Hafsrosor l. Sjöanemoner, zool.  - Actinocamax Mill., paleont.  - Actinomyces, bot. Se Aktinomyklos  - Actinonema rosæ Fr., bot.  - Actinozoa, zool. Se Coelenterater  - Actiska spelen. Se Aktinska spelen  - Actitis, zool. Se Drillsnäppsläktet  - Actium, stad och udde. Se Aktion  - Activa, hand. Se Aktiv  - Acton. 1. Sir John Francis Edward A.  - Acton. 2. Charles Januarius Edward A.  - Acton. 3. John Emerich Edward Dalberg-A.  - Actor (lat.). Se Aktor  - Actu (lat.), filos.  - Actum, det skedda  - Actus, handling  - Aculeata, zool.  - Acumincum. Se Peterwardein  - Acuta, den skarpa  - Acyanoblepsi. Se Akyanoblepsi  - Acykliska blommor, bot.  - A. D., förkortning för anno Domini  - a. D., efter tyska titlar  - a. d., förkortning för a dato (se d. o.)  - Ad (lat.), prep., till  - Ad (In) absurdum (lat.), till det orimliga  - Ad acta. Se Acta  - Adad, förut kallad Ramman, babylonisk-assyrisk regn- och åskgud. Se Babylonien  - Adæqvat, öfverensstämmande. Se Adekvat  - Adagietto, it., mus.  - Adagio, it., mus.  - Adagiolog och Adagiologi. Se Adagium  - Adagissimo, it., mus.  - Adagium (lat.), ordspråk  - Adair, Sir Robert 
nämnda skifvan kunna glida längs det föremål, på hvilket de fäst sig. De uppnå i de tropiska hafven en betydande storlek. Se vidare Coelenterater. F. A. S.* 
<b>Actinocamax</b> Mill., <i>paleont</i>., undersläkte af belemniter, står helt nära <i>Belemnitella</i>, från hvilket det skiljer sig genom sin grundare alveol, som ej tätt omsluter fragmokonen. Alveolar-delen af sprötet består af spatig kalk, öfriga delar däremot, liksom hela sprötet hos Belemnitella, af trådig kalk. A. förekommer i cenoman och senon. I Sveriges senon äro flere arter funna, bildande ledfossil för olika zoner; den yngsta och tillika allmännaste arten är <i>A. mammilatus</i> Nilss. (= <i>A. subventricosus</i> Wahl.). Jfr Belemnit och Kritsystemet. A. HNG. 
<b>Actinomyces,</b> <i>bot</i>. Se Aktinomykos. 
<b>Actinonema rosæ</b> Fr., <i>bot</i>., en troligen till <i>Ascomycetes</i> hörande svamp, som särskildt under senare årtionden uppträdt förhärjande inom rosenplanteringar. Den visar sig på rosornas blad i form af nästan regelbundna, 2-10 mm. stora brunaktiga fläckar. G. A. (G. L-M.) 
<b>Actinozoa,</b> <i>zool</i>. Se Coelenterater. 
<b>Actiska spelen.</b> Se Aktiska spelen. 
<b>Actits,</b> <i>zool</i>. Se Drillsnäppsläktet. 
<b>Actium,</b> stad och udde. Se Aktion. 
<b>Activa,</b> <i>hand</i>. Se Aktiv. 
<b>Acton</b> [ä'ktn]. 1. Sir John Francis Edward A., neapolitansk minister, f. 1736 i Besançon, d. 1811 i Palermo, ingick först i toskanska flottans tjänst och kallades 1779 att reorganisera konungariket Neapels flotta, blef i Neapel gunstling hos drottning Karolina (Ferdinand IV :s gemål) samt svingade sig slutligen upp till premiärminister och högste befälhafvare öfver Neapels här och flotta. Genom sin despotiska styrelse ådrog han sig ett rättvist hat. Mot Frankrike förde han alltjämt en fientlig politik, ingick 1793 en mot franska republiken riktad allians med England och Österrike samt måste 1798 med konungen och drottningen undan fransmännen fly till Sicilien. Efter den parthenopeiska republikens fall återvände A. jämte konungaparet till Neapel och anställde en grym förföljelse mot de fransksinnade. 1804 blef han på franska regeringens begäran - dock endast för en kort tid - aflägsnad från hofvet, och 1806 följde han ånyo den för de franska trupperna flyktande konungafamiljen till Sicilien. 
2. Charles Januarius Edward A., den förres son, kardinal, f. 1803, d. 1847, fick, ehuru katolik, delvis sin uppfostran vid protestantiska skolor i England, blef 1842 kardinal och var Gregorius XVI:s förnämste rådgifvare i ärenden rörande den katolska kyrkan i England. Som sådan förberedde han återupprättandet af den katolska hierarkien därstädes. 
3. John Emerich Edward Dalberg-A., den förres brorson, engelsk historiker, f. 1834, d. 1902, åtnjöt undervisning af Döllinger i München och bekämpade liksom sin lärare ifrigt i tal och skrift ofelbarhetsdogmen. 1859-65 var han (liberal) ledamot af underhuset och blef 1869 peer (baron A. of Aldenham). Lord A. var en grundlärd, men föga produktiv historisk forskare. 1895 blef han professor i Cambridge och planerade sedan det stort anlagda verket "Cambridge modern history", en populär historia öfver nyare tiden med bidrag af Englands förnämste historiker, hvilken började utkomma 1902. Hans till 100,000 bd uppgående historiska bibliotek tillhör numera Cambridges universitet. Bland A:s arbeten (mest i tidskrifter strödda monografier, af hvilka en samlad upplaga förberedes) märkas <i>German schools of history</i> ("Engl. hist. review", 1886), äfven på tyska (1887), och <i>On the study of history</i> (1895) samt <i>Lectures on the french revolution and on general modern history</i> (1903). Se "Edinburgh review" för apr. 1903. 
<b>Actor</b> (lat.). Se Aktor. 
<b>Actu</b> (lat.), <i>filos</i>., i verkligheten (motsats: till möjligheten). Jfr Potentia. 
<b>Actum</b> (lat., af <i>agere</i>, handla, verka), det skedda, det afhandlade. Jfr Acta. - Actum ut supra, "gjordt som ofvan", d. ä. gjordt på det sätt, den ort eller den tid, som förut nämnts. Jfr Datum. 
<b>Actus</b> (lat.), handling. - Actus gratiæ (lat.), nådeverkning. 
<b>Aculeata,</b> <i>zool</i>., "försedda med taggar", kallar man en del steklar (<i>Hymenoptera</i>), därför att de hafva en gadd i spetsen af abdomen. Dit höra myrorna, guldsteklarna, bimyrorna, sandsteklarna, gräfsteklarna, getingarna och bien. F. A. S.* 
<b>Acumincum.</b> Se Peterwardein. 
<b>Acuta</b> (lat.), den skarpa (en stämma i orgelverk). 
<b>Acyanoblepsi.</b> Se Akyanoblepsi. 
<b>Acykliska blommor,</b> <i>bot</i>., blommor, som hafva blommans samtliga delar spiralformigt, icke kransformigt, anordnade, t. ex. <i>Adonis</i> och barrträdens hanblommor. A-N. (G. L-M.) 
<b>A. D.,</b> förkortning för <i>anno Domini</i> (lat.), under Herrens år (d. v. s. efter Kristi födelse). 
<b>a. D.,</b> efter tyska titlar, förkortning för <i>ausser Dienst</i>, ur tjänst, sål. = svenskt f. d. (före detta). 
<b>a. d.,</b> förkortning för <i>a dato</i> (se d. o.). 
<b>Ad</b> (lat.), prep., till. 
<b>Ad (In) absurdum</b> (lat.), till det orimliga. - Drifva eller reducera något <i>ad</i> l. <i>in absurdum</i>, bevisa orimligheten af ett påstående genom att uppvisa orimligheten af dess följder. Jfr Ab absurdo. 
<b>Ad acta.</b> Se Acta. 
<b>Adad,</b> förut kallad Ramman, babylonisk-assyrisk regn- och åskgud. Se Babylonien. 
<b>Adæqvat,</b> överensstämmande. Se Adekvat. 
<b>Adagietto</b> [adadjä'ttå], it., <i>mus</i>., tämligen långsamt (icke så långsamt som adagio); kort sats i långsamt tempo. Jfr Adagio. 
<b>Adagio</b> [adädjå], it., <i>mus</i>., makligt, långsamt. Adagio är dels en tempo-beteckning, som utmärker en långsammare rörelse än andante, men icke så långsam som largo, dels benämning på ett tonstycke, som skall utföras i sådant tempo. - I sonater, symfonier och instrumental-kvartetter (-kvintetter etc.) växlar adagiot med andantet och larghettot som andra eller tredje sats. - A. assai l. A. di molto, mycket långsamt. 
<b>Adagiolog</b> och Adagiologi. Se Adagium. 
<b>Adagissimo</b> [-dji'ssimå], it., <i>mus</i>., ytterst långsamt. 
<b>Adagium</b> (lat.), ordspråk. - Adagiolog, ordspråkssamlare. - Adagiologi, ordspråkssamling. 
<b>Adair</b> [ade'*], Sir Robert, engelsk diplomat, f. 1763, d. 1855, tillhörde Fox' politiske vänner och sändes 1806 till Wien för att förmå Österrike att deltaga i striden mot Napoleon. Äfven sedermera användes A. i flera svåra uppdrag; sålunda sändes han af Canning 1809 till Konstantinopel för att 
page_number=74, index= - Adair, Sir Robert  - Adak, ö. Se Aleuterna  - Adal l. Adel, öde kustlandskap i östra Afrika  - Adalbero, ärkebiskop af Hamburg-Bremen  - Adalbert l. Adelberg, Magdeburgs förste ärkebiskop  - Adalbert af Prag, helgon  - Adalbert, ärkebiskop af Hamburg-Bremen  - Adalbert, Henrik Vilhelm, prins af Preussen  - Adaldag, ärkebiskop i Hamburg och Bremen  - Adalhard, abbot 
återställa den störda vänskapen mellan England och Turkiet samt vistades 1831-35 som utomordentligt sändebud i Nederländerna och Belgien för att hindra hotande strider mellan flamländska och holländska trupper. 
<b>Adak,</b> ö. Se Aleuterna. 
<b>Adal</b> l. Adel, öde kustlandskap i östra Afrika, vid den från Aden-viken inträngande Tadjura-viken. Där ligga hamnstäderna Sagallo, Tadjura och Obok på norra samt Djibuti på södra stranden af sistnämnda vik. Området ockuperades redan 1855 af fransmännen, men har först på senare tiden fått någon betydelse såsom hamnområde åt Abessinien. Den franska koloniens areal är 120,000 kvkm. med en folkmängd, som skattas olika, från 50,000 till 200,000. Invånarna (<i>adail</i>, plur. af folknamnet adeli), tillhöra en gren af stammen danakil och äro fanatiska muhammedaner, J. F. N. 
<b>Adalbero,</b> ärkebiskop af Hamburg-Bremen 1123- 48, verkade ifrigt för att återföra Norden under beroende af detta ärkesäte och vann slutligen 1133 påfven Innocentius II för sin sak. Hans sträfvanden misslyckades dock genom ihärdigt motstånd från ärkebiskop Asser i Lund, som 1134 lyckades få den nordiska kyrkoprovinsens oberoende af Hamburg-Bremen bekräftadt. 
<b>Adalbert</b> l. Adelbert, Magdeburgs förste ärkebiskop 968-981. Efter all sannolikhet är han författare till en värdefull källa för sin tids historia, nämligen fortsättningen af Reginos Krönika (907-967). Han arbetade outtröttligt för den kristna lärans utbredning bland venderna. Död 981. J. HDR. 
<b>Adalbert</b> af Prag, helgon, preussarnas apostel, hette egentligen Wojtech. Han föddes omkr. 950 i Prag, där han blef biskop 983. Missnöjd med böhmarna, begaf han sig dock till Italien, där han ingick i kloster. Senare drog han ut på missionsresor. Under en sådan blef han 997 mördad af de hedniske preussarna. (J. HDR.) 
<b>Adalbert,</b> ärkebiskop af Hamburg-Bremen, föddes omkr. år 1000 inom en förnäm sachsisk familj, blef i mycket unga år domherre och senare domprost i Halberstadt samt invigdes år 1043 eller 1045 till ärkebiskop af Hamburg-Bremen. Den genom sedlig renhet och lysande begåfning utmärkte mannen inlade stora förtjänster om Nordens kristnande. Till Sverige sände han icke mindre än sex vigda biskopar. Efter en hård strid med konung Sven Estridsson i Danmark fördes detta lands kyrkliga organisation väsentligen framåt. Bland venderna tog missionsverket kraftig fart genom A:s tillskyndelse, och ända till Finmarken, Orkenöarna, Island och Grönland sträckte sig hans missionsnit. Men med den brinnande kärleken till sitt stift och dess kyrkliga utbildning förenade A. en till det fantastiska gränsande själfförhäfvelse och äregirighet, som kom honom att sträcka sina maktanspråk högre än någon annan af Hamburgs metropoliter. Af kejsar Henrik III erbjuden Roms påfvestol, afböjde han detta förslag och drömde i stället om upprättandet af ett nordiskt patriarkat, som kunde mäta sig med själfva Rom. Denna plan, med hvilken han mötte de nationellt kyrkliga sträfvandena i Norden, hvilka i den danske Sven Estridsson hade sin främste målsman, var under flera år föremål för allvarliga förhandlingar, som emellertid afbrötos genom påfven Leo IX:s och kejsar Henriks död. Efter förlusten af kejsarens mäktiga skydd led A. hårda förödmjukelser och hans stift en kännbar skada genom strider med de sachsiske hertigarna, billungarna. Men då A. jämte den asketiske biskop Hanno af Köln blifvit förmyndare för den unge Henrik IV, svingade han sig inom kort upp till Tysklands mäktigaste man. Äfven sedan Henrik 1065 förklarats myndig, förblef A:s inflytande oförminskadt, tills rikets furstar med tvenne biskopar i spetsen tvungo kejsaren att aflägsna A. från hofvet. Denne genomlefde därefter de sorgligaste åren af sitt lif. Det vendiska missionsverket tillintetgjordes genom en hednisk reaktion; Hamburgs provins ödelades, och Bremens besittningar förskingrades, missionsverket i Sverige och på andra orter gick tillbaka, och i den fortsatta konflikten med billungarna tvingades A. till en skymflig fred. Visserligen återkallades han 1069 till hofvet, och den nordiska patriarkatfrågan blef ånyo aktuell. Men hans kraft var bruten, och i mars 1072 afled den i alla sina förväntningar gäckade mannen, efter att hafva bragt sitt stift i ett olyckligare läge än någonsin. Se Adam af Bremens kyrkohistoria (4:e d.) och E. Aurelius, "Adalbert, ärkebiskop af Hamburg-Bremen" (Kyrkohist. årsskr. 1900). J. HDR. 
<b>Adalbert,</b> Henrik Vilhelm, prins af Preussen, son af prins Vilhelm, konung Fredrik Vilhelm III:s yngste broder, f. 1811, d. 1873, bidrog såsom ordförande i riksmarinkommissionen (1848) och såsom öfverbefälhafvare öfver preussiska (1861-71) och nordtyska (1867-71) marinen samt därefter såsom generalinspektör kraftigt till tyska örlogsflottans bildande och utveckling samt inlade stor förtjänst om anläggningen af krigshamnen i Jadebukten. 1882 aftäcktes hans staty i det af honom skapade Wilhelmshaven. - A. var morganatiskt gift med Therese Elssler (se d. o.). 
<b>Adaldag,</b> ärkebiskop i Hamburg och Bremen 937-988, verkade kraftigt för kristendomens utbredning på den jylländska halfön och för det hamburgska ärkestiftets höjande. Han invigde de förste suffraganbiskoparna i Hedeby (Slesvig), Ribe och Aarhus. Under hans tid främjades kristendomen jämväl på de danska öarna samt i Skåne och Sverige. I sina fromma bemödanden understöddes A. verksamt af kejsarna Otto I och Otto II. Den förre äflades i likhet med många följande kejsare att vinna länsherrerätt öfver Danmark. Då dessa försök motverkades af den danske konungen Harald Blåtand, som tillika uppträdde fientligt emot de kristne, uppstodo långvariga strider, hvilka utföllo så, att Harald själf omkr. 960 måste låta döpa sig och medgifva, att kristendomen finge predikas i Danmark. A. hade på sin ålderdom den tillfredsställelsen att se ett nytt biskopsstift upprättas på Fyen och en kristen kyrka uppbyggas i Roskilde af Harald Blåtand, som blef den kristna läran trogen. A. dog 988. (J. HDR.) 
<b>Adalhard,</b> abbot i det nordfranska klostret Corbie, d. 826, kusin till Karl den store, deltog en tid i stormansstriderna mot Ludvig den fromme, men blef 821 försonad med kejsaren och fick därefter stort inflytande, hvilket han bl. a. begagnade till förmån för sitt kloster. Därifrån grundlades Nya Corbie (l. Corvey) vid Weser, där Ansgarius blef munk och skolmästare. A. samt hans broder och efterträdare som abbot, Wala, gynnade mycket Ansgarius, som genom den senare inför kejsaren, blef anbefalld som lämplig att åtaga sig den nordiska missionen. 
page_number=75, index= - Adalhending (isl.), metr. Se Assonans  - Adalja, Adalia l. Antalja (l. Satalieh), stad i asiatiska Turkiet  - Adalkona (da. Adelkone), i gamla svenska och danska lagar uttrycket för "äkta hustru"  - Adalstein. Se Ethelstan  - Adalvard. Tvenne biskopar. 1. A. den äldre  - Adalvard. 2. A. den yngre  - Adam (hebr. adam, människa). Så benämnes i bibeln den första människan  - Adam, Lamberg Sigisbert  - Adam, Robert  - Adam. 1. Louis A.  - Adam. 2. Adolphe Charles A.  - Adam, bajersk konstnärsfamilj. Albrecht A. 
<b>Adalhending</b> (isl.), <i>metr</i>. Se Assonans. 
<b>Adalja,</b> Adalia l. Antalja (l. Satalieh), stad i asiatiska Turkiet, på Mindre Asiens södra kust, vid Adalja-viken. Omkr. 25,000 inv. Utmärkt hamn, med regelbunden ångbåtsfart. Där finnas ansenliga lämningar af romersk byggnadskonst. Staden hette i forntiden <i>Attaleja</i> (efter konung Attalus). 
<b>Adalkona</b> (da. <i>Adelkone</i>), i gamla svenska och danska lagar uttrycket för "äkta hustru". 
<b>Adalstein.</b> Se Ethelstan. 
<b>Adalvard.</b> Tvenne biskopar med detta namn lefde i Sverige under Stenkils regering (1060-66). 
1. <i>A. den äldre</i> blef af Adalbert af Bremen ordinerad till götarnas biskop. Han predikade med stor kraft och betydande resultat kristendomen i Värmland samt, på Harald Hårdrådes begäran, äfven i Norge. Den stora penninggåfva han fick af Harald vid afskedet nyttjade han till kristna fångars friköpande. Han upprättade det i Sverige första fasta biskopsstiftet, i Skara, hvarest han lade grundvalen till Mariakyrkan, och där han äfven lär hafva blifvit jordad. Häfdatecknaren Adam af Bremen ger honom berömmande vitsord för hans höga sedliga renhet och nit i kristendomens tjänst. 
2. <i>A. den yngre</i> - så kallad till skillnad från den förre - var likaledes hitsänd från Bremen och ordinerad af Adalbert, men icke för västgötarnas, utan för svearnas räkning, hvarför han bosatte sig som biskop i Sigtuna. Där predikade han med så stort bifall, att - som sägnen förtäljer - hedningarna vid en enda mässa offrade till honom 72 marker silfver och många läto döpa sig. A. hade med biskop Egino i Lund uppgjort en plan att förstöra Upsala afgudatempel och sålunda med ett slag krossa hedendomen i Sverige. Konung Stenkil afstyrde försiktigtvis detta företag, som han fruktade skulle bringa fördärf öfver de kristne; men hedningarna, som fått reda på det tilltänkta dådet, fattade hat till A. I sällskap med Egino genomreste han sedermera Götaland, sönderbröt de hedniska gudabilderna och vann många kristna. (J. HDR.) 
<b>Adam</b> (hebr. <i>adam</i>, människa). Så benämnes i bibeln den första människan, mannen, som enligt den israelitiska religionsurkundens föreställningssätt blef hela människosläktets stamfader. Angående människans skapelse meddelar första Mosebok tvenne olika berättelser. Enligt den ena af dessa, som förr ansågs som den äldre, men numera betraktas som den yngre (1 Mos. 1-2: 3 v.), skapades mannen och kvinnan samtidigt och <i>efter</i> alla andra lefvande väsenden, hvaremot i den andra (äldre) berättelsen (1 Mos. 2: 4-25 v.) början göres med mannens skapelse "af jordens stoft", hvarefter följa först växtriket, så djurriket och sist kvinnan, byggd af mannens refben. I den förstnämnda berättelsen betonas dessutom uttryckligen människans gudalikhet; hon är skapad "till Guds beläte", till jordens och allt lefvandes själfskrifne härskare. I den äldre talas intet om någon sådan väsensfrändskap med Gud; men människans "lefvande ande" har Gud "inblåst i hennes näsa", och så "vardt människan en lefvande själ". Enligt den nyare bibelvetenskapen härröra nämnda tvenne berättelser ("Prästkodexens" och "Jahvistens") ursprungligen från tvenne särskilda berättare eller berättarskolor. - Adam är egentligen artbeteckning för människor, alltså ett kollektiv, som för att uttrycka en människa behöfver <i>ben</i> ("son") framför sig ("människoson"). I den jahvistiska berättelsen uppträder ordet som appellativ med artikel (<i>haadam</i>, människan), i Prästkodex därjämte utan artikel såsom egennamn. I Gamla testamentet återkommer A. icke vidare, bortsedt från några osäkra anspelningar. Men i den apokryfiska och pseudepigrafiska litteraturen omtalas han ofta (jfr Syr. 49:16; 4 Esra 3:7,26; 4:30; 7:11, 26 ff.). Då Paulus uppdrager en parallell mellan A. och Kristus (Rom. 5:12 f.) och framställer den förre såsom en "förebild af den, som skulle komma" (Kristus) eller talar om "den förste" och "den andre Adam" (1 Kor. 15:45), så reproducerar han ock delvis judisk-teologiska tankar (jfr vidare 1 Kor. 15: 22, 1 Tim. 2: 13 f.). E. S-E. 
<b>Adam</b> [adã'], Lambert Sigisbert, fransk bildhuggare, f. 1700 i Nancy, d. 1759 i Paris, utbildade sig i Rom i Berninis maniererade stil, blef professor vid konstakademien i Paris och efterlämnade bl. a. de af samtiden mycket beundrade arbetena <i>Neptun med en triton</i>, i Louvre, och en <i>Neptunfontän</i>, i Versailles. - Brodern Nicolas Sébastien A., f. 1705 i Nancy, d. 1778 i Paris och likaledes professor i skulptur vid akademien, utförde i samma stil bl. a. en <i>Prometheus</i>, nu i Louvre. (O. G-G.) 
<b>Adam</b> [ä'däm], Robert, engelsk arkitekt, f. 1728 i Kirkaldy, d. 1792 i London, studerade från 1754 i Italien, blef 1762 kungl. arkitekt och utförde jämte sin bror James, d. 1794, en mängd byggnader i London - bl. a. den under namnet "Adelphi" bekanta terrassen - och i Edinburgh. A. var i synnerhet skicklig i sin dekorativa behandling af interiören, (O. G-G.) 
<b>Adam</b> [adã']. 1. Louis A., fransk musiker, f. 1758, d. 1848, anställdes 1797 vid konservatoriet i Paris såsom pianolärare och danade där utmärkta lärjungar, såsom Kalkbrenner och Herold. Stor virtuos på piano och harpa samt grundlig tonsättare. Utgaf en förträfflig pianoskola. 
2. Adolphe Charles A., den förres son, fransk tonsättare, f. 1803 i Paris, d. 1856, intogs 1817 i konservatoriet, där han arbetade vårdslöst, till dess Boieldieu tog hand om honom och upptäckte hans melodiska talang. Sedan hans första opera, <i>Pierre et Cathérine</i>, 1829 hade gjort lycka på Opéra comique, följde en rad andra, till dess han 1836 på ett glänsande sätt slog igenom med <i>Le postillon de Longjumeau</i>. 1846-49 inträdde en paus i hans kompositionsverksamhet, då han företog; sig att själf grunda en operascen ("Théâtre national" 1847). Men revolutionen 1848 ruinerade honom, och nu började han åter komponera. Efter sin faders död blef han kompositionsprofessor vid konservatoriet. Af hans operor äro i Stockholm gifna <i>Alphyddan</i> (1837), <i>Postiljonen</i> (1839), <i>Bryggaren i Preston</i> (1840), <i>Nürnbergerdockan</i> (1853), <i>Den döfve</i> (1854), <i>Toreadoren</i> (1857), <i>Konung för en dag</i> (1882) och <i>Giralda</i> (1893). De utmärka sig alla för melodirikedom, liflighet och lättfattlighet, om än A. långt ifrån uppnår Boieldieu och Auber. Han var äfven en god skriftställare och utgaf <i>Derniers souvenirs d'un musicien</i> (1857-59). A. L. 
<b>Adam,</b> bajersk konstnärsfamilj. Dess äldste och mest betydande representant var Albrecht A., utmärkt batalj- och hästmålare, f. 1786 i Nördlingen. Deltog i 1809 års österrikiska fälttåg, af hvilket han 
page_number=76, index= - Adam, bajersk konstnärsfamilj. Albrecht A.  - Adam, Jean Victor  - Adam, Juliette, född Lamber (mest benämnd madame Edmond Adam)  - Adam, Paul  - Adam af Bremen 
målade flere episoder, hvilka arbeten så väckte vicekonungens af Italien, Eugène Beauharnais', uppmärksamhet, att denne utnämnde honom till hofmålare och medtog honom på ryska fälttåget 1812. Detta gaf honom ämnen dels till en mängd taflor för vicekonungens räkning, dels till ett något senare utkommande litografiskt praktverk, <i>Voyage pittoresque et militaire</i>. A. uppehöll sig sedermera i München, där han på beställning af Maximilian I och Ludvig I utförde en mängd arbeten, bl. a. slaget vid Moskva. 1848-49 deltog han i österrikarnas fälttåg i Italien, hvarefter han för hofvet i Wien målade <i>Slaget vid Custozza</i> och <i>Slaget vid Novara</i>, hvilka han sedan, tillika med <i>Stormningen af Dybböl-skansarna</i>, målade äfven på konung Ludvigs beställning. Hans sista större arbete var <i>Slaget vid Zorndorf</i>. A. dog i München 1862. Den i hög grad produktive mästaren var förträfflig såväl i sina genreartade scener ur soldatlifvet och framställningar af hästens arbete i människans tjänst som ock i sina bataljstycken, i hvilka han alltid väcker intresse genom trohet i lokaliteten och antydan om massornas strategiska rörelser. Hans sista målningar och i allmänhet hans litografiska verk äro utförda under samarbete med sönerna, Benno, f. 1812, d. 1892, framstående djurmålare, Franz, f. 1815, d. 1886, Eugèn, f. 1817, d. 1880, den främste bland de moderne tyske krigsmålarna - målade lifliga och koloristiskt verkningsfulla bilder från tyskarnas krig i Nord-Italien och Frankrike - och Julius, litograf, f. 1821, d. 1874. En son till Benno, Emil A., f. 1843, har vunnit rykte såsom målare af engelsk och österrikisk hästsport. (G-G N.). 
<b>Adam</b> [adã'], Jean Victor, fransk målare och litograf, f. 1801 i Paris, d. 1867. Målade genrebilder ur soldatlifvet samt en mängd större framställningar ur Frankrikes historia. De förnämsta finnas i Versailles. Var mycket alsterrik som litograf. (G-G N.) 
<b>Adam</b> [adã'], Juliette, född Lamber (mest benämnd madame Edmond Adam), fransk skriftställarinna, föddes 1836. Hon blef i unga år gift med en advokat La Messine, men lämnade honom och slog sig i Paris fram såsom författarinna. Snart vorden änka, skänkte hon sin hand åt Edmond Adam, hvilken 1877 afled såsom senator och efter hvilken hon ärfde en stor förmögenhet. M:me A. har varit medelpunkten för en inflytelserik politisk och litterär "salon" i Paris; såsom samlingsplats för det liberala partiets förmågor spelade denna en betydande roll särskildt under krisen 16 maj-14 dec. 1877, då Gambettas parti segrade öfver reaktionen. Ifrig patriot och republikanska, uppsatte hon 1879 tidskriften "La nouvelle revue", som vann ansenlig spridning, och där hon skrifvit öfversikterna öfver den utländska politiken samt stod som ensam redaktris till 1886. Hon har närt revanschtanken mot Tyskland och ifrat för fransk-ryska alliansen. Hon har, delvis under sitt flicknamn, utgifvit en mängd resonerande, skildrande eller novellistiska arbeten, icke sällan konstlade i stilen, bl. a. <i>Idées antiproudhoniennes sur l'amour, les femmes et le mariage</i> (1858; 2:dra uppl. 1862), som onekligen har kraft och lif i argumentationen, de färgrika och filantropiska skisserna <i>Mon village</i> (1860), de intagande <i>Récits d'une paysanne</i> (1862), <i>Dans les alpes</i> (1867), romanen <i>Saine et sauve</i> (1870), <i>Le siège de Paris</i> (1873), <i>Grecque</i> (1878), <i>Paienne</i> (1883, hennes bästa bok), <i>La patrie hongroise</i> (1884, flera uppl.) och <i>La patrie portugaise</i> (1896). Man har äfven tillskrifvit henne författarskapet till de under pseudonymen Comte Paul Vasili först i "Nouvelle revue" tryckta uppseendeväckande nutidsskildringarna <i>La société de Berlin</i> (1884), <i>de Vienne</i> (1885), <i>de Londres</i> (s. å.), <i>de Saint-Pétersbourg</i> (1886), <i>de Madrid</i> (s. å.), <i>de Rome</i> (1887), <i>de Paris</i> (1887-88) och <i>La Sainte Russie</i> (1889), hvaraf de sex första öfversattes till svenska 1884-87: "Från Berlins (Wiens o. s. v.) salonger". Säkerligen döljer sig ett flertal författare eller åtminstone sagesman bakom pseudonymen. E. F-T. 
<b>Adam</b> [adã'], Paul, fransk romanförfattare, f. 7 dec. 1862 i Paris, son till en polisdirektör under Napoleon III, har med anledning af sin rika, men otyglade fantasi och det elementärt naturkraftiga i sin vittra alstringsförmåga blifvit kallad nutidens Balzac. Hans romaner äro fulla af lif samt röja grundligt karaktärsstudium och blick för miljön. A. började som ytterlig naturalist med romanen <i>Chair molle</i> (1885), för hvilken han åtalades, och intog därefter en ledande plats bland symbolisterna genom novellsamlingen <i>Le thé chez Miranda</i> (1886, med J. Moréas). 1889 slöt han sig till Boulangers anhängare och närmade sig sedermera socialismen. Bland hans romaner märkas vidare: <i>Robes rouges</i> (1891; en satir mot juristerna), <i>Le mystère des foules</i> (1895; om boulangismen i landsorten), konstnärsromanen <i>L'annéé de Clarisse</i> (1896), <i>Lettres de Malaisie</i> (1897), som ger en fantastisk-satirisk utmålning af den framtida kollektiviststaten, samt en oafslutad cykel, hvaraf hittills utkommit <i>La force</i> (1899), <i>L'enfant d'Austerlitz</i> (1901) och <i>La ruse</i> (1902). 
<b>Adam af Bremen</b> (lat. &lt;/i&gt;Adamus Bremensis&lt;/i&gt;), domherre och föreståndare för domkyrkoskolan i Bremen (födelse- och dödsår obekanta), skref på 1070-talet ett arbete om det hamburg-bremiska ärkestiftets historia till ärkebiskop Adalberts död, 1072. Detta arbete, <i>Gesta hammaburgensis ecclesiæ pontificum</i>, innehåller tillika många upplysningar om Nordens historia, hvilka A. till stor del fått af den danske konungen Sven Estridsson, vid hvars hof han en tid vistades. Man märker också af skildringen, att A. haft att tillgå synnerligen goda källor. Hans uppfattning af händelserna är däremot ofta ensidig. I tilldragelserna i Norden ser han sålunda blott yttringar af striden mellan kristendom och hedendom, en strid som ingalunda i verkligheten spelade så stor roll. A:s arbete är af så mycket större värde för Nordens historia, som vi från annat håll om denna tids förhållanden ega blott få upplysningar. Hans framställning är klar, sakrik och präglad af hans studier af klassiska författare, i synnerhet Sallustius. 
Arbetet består af fyra böcker, af hvilka den sista, en "beskrifning öfver Nordens öar" (<i>Descriptio insularum Aquilonis</i>), innehåller en utförlig geografisk skildring af de nordiska länderna. Det finnes utgifvet af Lappenberg (i "Scriptores rerum germanicarum"), som också i "Archiv für ältere deutsche geschichtskunde", bd VI, gjort en grundlig textkritisk undersökning "Von den quellen, handschriften und bearbeitungen des Adam von Bremen." P. W. Christensen har öfversatt arbetet till danska. Se A. D. Jörgensen, "Om Kristenforfölgelser i Danmark" (i "Årböger for nordisk oldkyndighet og 
page_number=77, index= - Adam af Bremen  - Adamante. Se Segelsten  - Adamantius. Se Origenes  - Adamaua, fordom Fumbina, land i mellersta Afrika  - Adam de la Hale l. Halle, kallad le bossu d'Arras  - Adamellit, petrogr.  - Adamello, en af tonalit uppbyggd bergsgrupp  - Adam Homo, ett ironisk-satiriskt epos af Fr. Paludan-Müller  - Adamiter, namn på åtskilliga sekter. 1. En gnostisk sekt i 2:dra årh.  - Adamiter. 2. En sekt i Österrike  - Adamiter. 3. Picarderna, vilda svärmare  - Adamiter. 4. Ett parti, som 1849 uppträdde i Böhmen  - Adamitisk, som har afseende på Adam  - Adamo, Max  - Adams, en nordamerikansk släkt. 1. Samuel A.  - Adams. 2. John A. 
historie" 1871), och Sven Lönborg, "Adam af Bremen och hans skildring af Nordeuropas länder och folk" (1897). S. L. 
<b>Adamante.</b> Se Segelsten. 
<b>Adamantius.</b> Se Origenes. 
<b>Adamaua,</b> fordom <i>Fumbina</i>, land i mellersta Afrika, i det inre Sudan, s. om sjön Tsad. Dess areal utgör omkr. 200,000 kvkm. Landet vattnas af floden Binue och består af fruktbara högslätter, här och där afbrutna af betydliga höjder (Genderoberget 2,700 m.). Den talrika befolkningen består af hedniska negrer och muhammedanska fellata, hvilka sistnämnda äro det härskande folket, Hufvudstad Jola med omkr. 12,000 inv. Enligt tysk-engelska överenskommelsen 1886 tillhör den större, östra delen af A. den tyska, den mindre, västra med Jola den engelska intressesfären. Se Passarge, "Adamaua" (1895). J. F. N. 
<b>Adam de la Hale</b> [adã' d*-la-ha'll] l. Halle, kallad <i>le bossu d'Arras</i>, d. ä. den puckelryggige från Arras, berömd fransk trouvère, f. omkr. 1235 i Arras, egnade sig först åt det andliga ståndet, men öfvergaf det för att ingå äktenskap, skilde sig dock sedermera från sin hustru och hängaf sig uteslutande åt konsten. Död 1287 i Neapel. Genom sina s. k. <i>jeux</i> (spel) anses han vara grundläggaren af det moderna sångspelet, och ett af dem, <i>Le jeu de Robin et Marion</i>, anses som den första <i>opéra comique</i>. A. efterlämnade dessutom en mängd kärlekskväden (<i>chansons</i>) och var den förste, som försökte komponera flerstämmig musik på ett friare sätt. Hans verk utgåfvos af Coussemaker (Par. 1874), dramerna af Bahlsen och Rambeau (Marb. 1885-86) och kvädena af Berger (Halle 1900 o. f.). Se Guy, "Essai sur Adan de la Hale" (1898), samt O. Levertin, "Studier öfver fars och farsörer i Frankrike" (1888), och J. Mortensen, "Medeltidsdramat i Frankrike" (1899). 
<b>Adamellit,</b> <i>petrogr</i>., enl. Cathrein en plagioklasrik biotit-hornblendegranit från Monte Adamello i södra zonen af Mellan-Alperna; enl. Brögger en hyperstenförande ortoklas-plagioklasgranit, som bildar öfvergång mellan äkta granit och kvartsdiorit. A. HNG. 
<b>Adamello,</b> en af tonalit uppbyggd bergsgrupp s. om Ortler-Alperna, begränsad af Val Camonica och Val Rendena. Högsta spetsen, <i>Presanella</i>, har en höjd af 3,564 m. 
<b>Adam Homo,</b> ett ironisk-satiriskt epos af Fr. Paludan-Müller. 
<b>Adamiter,</b> namn på åtskilliga sekter. 1. En gnostisk sekt i 2:dra årh., hvars medlemmar trodde sig kunna återställa det ursprungliga oskuldstillståndet, förkastade äktenskapet och gingo nakna vid sina gudstjänster, liksom Adam i paradiset. - 2. En sekt i Österrike i början af 14:de årh., hvars medlemmar förnekade Marias jungfrudom, förkastade den offentliga gudstjänsten och hängåfvo sig åt vilda utsväfningar på kyrkans högtidsdagar. - 3. Picarderna, vilda svärmare, som i början af 15:de årh. uppträdde i Böhmen och Mähren. Deras namn utgör sannolikt en förvrängning af ordet <i>begharder</i> (kättare). De förkastade nattvard och prästerskap och lefde i kvinno- och egendomsgemenskap. Under sina senare ledare, bonden Niklas och smeden Rohan, slog sig denna sekt ned på en ö i den lilla floden Luschnitz i Böhmen och härjade därifrån det kringliggande landet, till dess Ziska lyckades nedgöra största delen af sekten (1421). - 4. Ett parti, som 1849 uppträdde i Böhmen med adamitiska grundsatser, men som för öfrigt utmärkte sig genom måttlighet och arbetsamhet i sitt borgerliga lif. - Religiösa förvillelser af adamitisk natur hafva ofta och flerstädes framträdt. (J. HDR.) 
<b>Adamitisk,</b> som har afseende på Adam (t. ex. adamitisk dräkt) eller på adamiterna (se d. o.). 
<b>Adamo,</b> Max, tysk målare, f. 1837 i München, d. 1901, lärjunge af Piloty, är känd särskildt genom åtskilliga historie-målningar. 
<b>Adams</b> [ä'd*ms], en nordamerikansk släkt, som härstammar från Devonshire i England. Dess stamfader var Henry A., som 1636 fick ett jordområde i Massachusetts och kort därefter med 8 söner flyttade ditöfver. Från honom härstammade i fjärde led, men inom olika släktgrenar, Samuel A. och John A. 
1. Samuel A., politiker, af sina landsmän kallad "den amerikanska revolutionens fader", f. 1722, d. 1803, var först med ringa framgång köpman i sin fädernestad Boston, men egnade sig från 1760-talets midt helt åt politiken. 1765 blef han medlem af Massachusetts' lagstiftande församling och snart den egentlige ledaren för motståndet i kolonien mot guvernören och brittiska regeringen. A:s mål var att åvägabringa fullständig skilsmässa från England; i detta syfte verkade han oaflåtligt med hänsynslös energi och mycken slughet såsom publicist, folkrepresentant och stiftare af politiska klubbar. Hans makt öfver massorna var exempellös. A. författade Massachusetts' cirkulärskrivelse till de andra kolonierna mot Townshend acts 1768, stod bakom mass-oroligheterna i Boston 1770 och 1773 samt organiserade den kommande revolutionen genom att gifva upphof till inrättandet af s. k. korrespondenskommittéer i de särskilda kolonierna. På "kontinentalkongressen" i Filadelfia var han ett af Massachusetts' ombud och verkade ifrigt för oafhängighetsförklaringen. Under 1780-talets strider om unionsförfattningen slöt han sig efter någon tvekan till dess vänner och bidrog därigenom till dess ratificering af Massachusetts. 1789 blef han denna stats viceguvernör och var 1794-97 dess guvernör. 
2. John A., Förenta staternas andre president, f. i Braintree (Quincy), Massachusetts, 19 okt. 1735, utmärkte sig tidigt som jurist och förfäktade i flera skrifter de nordamerikanska koloniernas rättigheter gent emot engelska parlamentet. 1768 slog han sig ned i Boston som advokat och blef snart kolonisternas förnämste juridiske rådgifvare i denna kamp. 1774 blef han, liksom Samuel A., ombud för Massachusetts på Filadelfia-kongressen och bidrog verksamt till själfständighetsförklaringen 1776. A. sändes sedan i diplomatiska värf till Europa, förhandlade i Frankrike och Holland samt lyckades 1782 förmå Holland att erkänna Förenta staternas själfständighet och med dem afsluta ett handelsfördrag. Jämte Franklin och Jay inledde han, misstroende oegennyttan i Frankrikes afsikter, de förhandlingar med England, som ledde till en separatöfverenskommelse 
Tryckt den 2/6 03 
1 b. 5 
page_number=78, index= - Adams. 2. John A.  - Adams. 3. John Quincy A.  - Adams. 4. Charles Francis A.  - Adams. 5. Charles Francis A. j:r 
och den slutliga freden 1783. Efter fredsslutet blef A. Förenta staternas förste ambassadör i London, men mottogs där ytterst kyligt och kunde föga uträtta. Hemkommen 1788, var han 1789-97 vicepresident under Washingtons båda presidentskap och blef 1797 dennes efterträdare. A. tillhörde federalistpartiet och hyste rätt aristokratiska åsikter. Obehagligt berörd af franska revolutionens våldsamheter, lät han ej af dess beundrare förleda sig att afbryta den neutralitetspolitik Washington inledt i fråga om striden mellan Frankrike och England. Han förblef den trogen, äfven då folkstämningen slog om och hetsigt fordrade krig med Frankrike, sedan direktoriet snöpligt afvisat en amerikansk beskickning ("X-Y-Z-episoden"). Då A. likväl ånyo anknöt fredliga förhandlingar, framkallade han en schism inom sitt eget parti; detta jämte Alexander Hamiltons intriger omöjliggjorde hans omval. Vid valet 1800 besegrad af demokraten Jefferson, drog sig A. i sårad fåfänga ytterst brådstörtadt undan det politiska lifvet och tillbragte sina återstående dagar med litterära sysselsättningar på sitt landtgods Quincy. Där afled han på dagen 50 år efter själfständighetsförklaringen och samma dag som sin medtäflare Jefferson, 4 juli 1826. Sonsonen Charles Francis A. utgaf i 10 vol. "Life and works of John Adams" (1850-56); mest bekant af hans där samlade skrifter är <i>Defence of the constitution and government of the United states</i> (3 bd, förut utg. i London 1787). Jfr J. T. Morse j:r, "John Adams" (1885, i biografiserien "American statesmen"). 
3. John Quincy A., Förenta staternas sjätte president, den förres son, f. i Braintree 11 juli 1767, åtföljde som ung fadern till Europa och besökte därvid under en resa från Petersburg till Paris (1783) äfven Sverige, fullbordade sedan sina studier vid Harvard college och blef 1791 praktiserande advokat. 1794 blef han sändebud i Haag, 1797 i Berlin, men återkallades 1801 af John A., omedelbart innan Jefferson tillträdde presidentskapet. 1802 vald till senator, iakttog han en rätt själfständig hållning och blef föremål för sina partivänner federalisternas ovilja genom att uppträda för Louisiana-köpet (1803) och understödja Jeffersons embargo-politik mot England (1807). Han återvaldes ej och egnade sig då åt föreläsningsverksamhet (i skönlitteraturen) vid Harvard college, där han redan 1806 blifvit professor. 1809 blef han sändebud i Petersburg, deltog 1814 i de besvärliga underhandlingar, som ledde till freden i Gent, och var 1815-17 minister i London. Under Monroes båda presidentskap (1817-25) var han utrikesminister och afslöt som sådan (1819) med Spanien köpefördraget om Florida samt formulerade (1823) den s. k. Monroe-doktrinen (se d. o.). Efter en häftig valstrid med general Jackson blef han 1825 genom kongressens val president, ehuru Jackson af staternas valmän fått visserligen ej stadgad röstpluralitet, men dock de flesta rösterna. Hans gamla impopularitet, ärfd från fadern och ytterligare ökad genom hans sträfva och otillgängliga väsen samt motvilja mot alla partiband, förvärrades nu än mer. Ej minst bidrog därtill det förtal Jackson och andra motståndare hopade öfver honom. Vid valet 1828 föll han igenom för Jackson och återgick efter ämbetstidens utgång (1829) till privatlifvet. 1831 insattes han i representanternas hus och förblef medlem däraf till sin död. I åsikter stod han whigs närmast och utkämpade häftiga strider med sydstaternas demokrater, i synnerhet sedan han gjort sig till främste målsman inom kongressen för den under 1830-talet till nytt lif uppvaknade abolitioniströrelsen. Han inlämnade flere tusen petitioner om slafveriets afskaffande och besvarade med mycken köld och skicklighet motståndarnas ofta till ytterlighet ursinniga anlopp samt höll sålunda slafverifrågan ständigt vid lif inom kongressen. Den 21 febr. 1848 träffades han under pågående sammanträde af ett slaganfall och dog två dagar därefter. Sonen Charles Francis A. utgaf hans för hans egen och Förenta staternas historia ytterst värderika dagbok, <i>Diary of John Quincy Adams</i> (12 bd, Filadelfia 1874-77). Se vidare J. T. Morse j:r, "John Quincy Adams" (1882, i serien "American statesmen"), samt Worthington C. Ford, "John Quincy Adams and the Monroe doctrine" (i Amer. hist. review, vol. VII-VIII, 1902). 
4. Charles Francis A., den förres son, diplomat, f. 1807, d. 1886, egnade sig i Boston åt advokatyrket, var 1841-44 medlem af representanternas hus och 1845-46 af senaten i staten Massachusetts samt slöt sig till den del af whigpartiet, som ifrigt yrkade på slafveriets bekämpande. 1848 deltog A. i bildandet af "Freesoilpartiet" (se Freesoilers) och var s. å. dess kandidat till vicepresident-platsen. Sin mera framträdande politiska verksamhet började han först 1858, då han af det republikanska partiet insattes i kongressen, som medlem af representanternas hus. 1861 efter secessionskrigets utbrott sändes han af Lincoln som minister till England och visade på denna, under de ömtåliga förhållanden kriget framkallat, synnerligen ansvarsfulla post stor skicklighet och mycken fasthet. Till en stor del på hans ansträngningar berodde det, att England trots den sydstatsvänliga, stämningen i landet ej erkände konfederationens själfständighet, och han uppträdde äfven med stor bestämdhet i Alabamafrågan (se d. o.) samt lyckades (1863) utverka förbud för två för de konfedererades räkning beställda pansarfartyg att lämna Liverpools hamn. 1868 återvände A. till Amerika och var 1871-72 medlem i skiljedomstolen i Alabamafrågan, hvars för Förenta staterna gynnsamma utgång till stor del var hans förtjänst. Vid presidentvalet 1872 var A. först påtänkt som motkandidat till general Grant, och han närmade sig under sina sista år alltmer demokraterna. Sonen har skrifvit hans biografi, "Charles Francis Adams by his son, Ch. F. Adams" (1900) i serien "American statesmen", samt förbereder utgifningen af hans dagbok och papper. 
5. Charles Francis A. j:r, den förres son, finansman och historiker, f. 1835, var först advokat och deltog som officer i inbördeskriget samt erhöll vid sitt afsked brigadgenerals grad, egnade sig sedan åt järnvägsdrift och var 1884-90 president för den stora Union-Pacificbanan. Bland hans skrifter 
page_number=79, index= - Adams. 5. Charles Francis A. j:r  - Adams. 6. Henry A.  - Adams. 7. Herbert Baxter A.  - Adams, John Couch  - Adams, Charles Kendall  - Adams-Acton, John  - Adams bok  - Adamsbron (af bramanerna kallad Ramas bro)  - Adams pik, eng. Adams Pike, bergstopp på Ceylon  - Adamsäpple. 1. Bot. Paradisäpple  - Adamsäpple. 2. Anat.  - Adamus Bremensis. Se Adam af Bremen  - Adan l. Edan. Se Mueddin  - Adana, hufvudstad i vilajetet A. i sydöstra Mindre Asien  - Adans., förkortning för botanisten M. Adanson  - Adanson, Michel 
märkas, utom biografien öfver fadern, <i>Railroads, their origin and problems</i> (1878) och <i>Massachusetts, its historians and its history</i> (1893). 
6. Henry A., den förres broder, historiker, f. 1838, var faderns privatsekreterare under dennes sändebudstid i London (1861-68) samt 1870-77 biträdande lärare i historia vid Harvarduniversitetet. Bland hans skrifter märkas <i>Life of Albert Gallatin</i> (1879) och <i>History of the United states during the administration of Thomas Jefferson and James Madison</i> (9 bd, 1889-90). 
7. Herbert Baxter A. (af annan släktgren), historiker, f. 1850, blef 1883 professor vid John-Hopkins-universitetet i Baltimore och har varit sekreterare i "Amerikanska historiska sällskapet" sedan dess grundande (1882). Bland hans skrifter märkas <i>History of the cooperation in the United states</i> (1888) samt en mängd monografier i de af honom utgifna "John Hopkins university studies in historical and political science" (sedan 1882) och "Contributions to the educational history of the United states" (sedan 1887). V. S-G. 
<b>Adams</b> [ä'd*ms], John Couch, engelsk astronom, f. 1819, d. 1892, professor i Cambridge samt direktor för observatoriet därstädes, delar med Le Verrier äran att hafva ådagalagt nödvändigheten af tillvaron af en planet - Neptunus, hvilken upptäcktes 1846 - på större afstånd från solen än Uranus. O. B.* 
<b>Adams</b> [ä'd*ms], Charles Kendall, nordamerikansk historiker, f. 1835, blef 1863 e. o. och 1867 ord. professor i Michigan och 1881 professor vid Cornell-universitetet samt är sedan 1892 president vid universitetet i Wisconsin. Bland hans skrifter märkas <i>Democracy and monarchy in France</i> (1874), den mycket spridda historiska handboken <i>Manual of historical literature</i> (1884) samt <i>Christopher Columbus, his life and work</i> (1892). A. har mycket verkat för de amerikanska historiska studiernas fördjupning och grundade efter tyska förebilder 1869 det första historiska seminariet i Amerika. V. S-G. 
<b>Adams-Acton</b> [a'd*ms-äktn], John, engelsk bildhuggare, f. 1833 i Acton (Middlesex), studerade vid akademien i London och sedan i Rom under Gibson, Han har modellerat dels porträttstatyer och byster af mycken karakteristik i uppfattning och utförande, dels idealfigurer och minnesvårdar. 
<b>Adams bok</b> - hvars egentliga mandäiska titel är <i>sidra rabba</i>, den stora boken - är en benämning på den viktigaste heliga urkunden hos mandäerna, hvilka äfven kallas sabier och, mindre riktigt, Johanneskristna. Utgafs första gången af M. Norberg, under titel <i>Codex Nazaræus, liber Adami appellatus</i> (I-III, Lund 1815-16), i syrisk omskrift och för öfrigt tämligen bristfälligt, därefter i en förträfflig upplaga, <i>Thesaurus sive Liber magnus, vulgo "Liber Adami" appellatus</i>, af Petermann (Leipzig 1867). (J. HDR.) 
<b>Adamsbron</b> (af bramanerna kallad Ramas bro), en omkr. 50 km. lång rad af sandbankar och klippor, som sträcker sig från ön Manaar nära nordvästra kusten af ön Ceylon till ön Rameseram (Rameswaran) vid Indiens kust, skiljande Manaarbukten i s. v. från Palksundet i n. ö. Några af sandbankarna äro torra, och ingen del af grundet har större djup än omkr. 1 m. vid högvatten, utom tre krokiga och svårtillgängliga kanaler, hvilka vid lugnt väder kunna passeras af mindre fartyg. Manaarkanalen vid Ceylon och Pambenkanalen vid Indiens kust äro fördjupade och medgifva genomgång för stora fartyg. 
<b>Adams pik,</b> eng. Adams Pike [ä'd*ms pai'k], bergstopp på Ceylon, med en höjd af 2,250 m. På toppen synes en 5 fot lång fördjupning, som liknar spåret af en människofot och enligt en kristen legend härleder sig från den hel. Thomas, enligt buddisterna från Buddha och enligt muhammedanerna från Adam. Besökes årligen af tusentals pilgrimer. 
<b>Adamsäpple.</b> 1. <i>Bot</i>. Paradisäpple, frukten af en <i>Citrus</i>- (citron-)afart. Den är äggrund eller päronformig, med stor trubbig nafvel i spetsen, gul eller grön, med många oregelbundna inbitningar i det tjocka skalet. Dess hemorter äro Montenegro, Korfu, Kalabrien och Sicilien. Enligt en judisk tradition var det af denna frukt Adam åt i paradiset. Vid löfhyddohögtiden användes den därför till utsmyckning af löfhyddorna eller måltidsborden såsom en erinran om människosläktets första hemort. - Då dessa frukter utsändas i handeln, förser den på skördeorten bosatte öfverrabbinen hvarje kista med ett certifikat, som intygar dess äkthet. A-N.* 
2. <i>Anat</i>. En gammal mycket vanlig folkbenämning på den hos män, synnerligen om de hafva lång och mager hals, på öfre delen af halsens framsida mer eller mindre framstående hårda knöl, hvilken bildas af luftstruphufvudets sköldbrosk. Hos barn och ungdom är detta brosk mera afrundadt och förblifver merendels så hos kvinnor hela lifvet igenom, men ändrar hos män form och storlek vid mandomstiden (målbrottet), så att den i fråga varande knölen uppstår. - Benämningen har kommit från den föreställningen, att Adam, då han åt af den förbjudna frukten, vid Herrens tillrop: "Hvar äst du?" blef så förskräckt, att äppelbiten fastnade i strupen, och att männen sedan i den af honom ärfda knölen bära ett minne af syndafallet. G. v. D.* 
<b>Adamus Bremensis.</b> Se Adam af Bremen. 
<b>Adan</b> l. Edan. Se Mueddin. 
<b>Adana,</b> hufvudstad i vilajetet A. i sydöstra Mindre Asien (omkr. 40,000 kvkm., omkr. 400,000 inv.), belägen vid floden Seihun (forntidens Saros), omkr. 50 km. från hafvet. Omkr. 45,000 inv. Staden är med en 86 km. lång järnväg förbunden med hamnen Mersina, som hvar vecka står i ångbåtsförbindelse med Marseille och Trieste, och som exporterar bomull, råsilke, spannmål, hudar m. m. till ett årligt värde af 15-20 mill. kronor. 
<b>Adans.,</b> förkortning för botanisten M. Adanson. 
<b>Adanson</b> [adãså'], Michel, fransk botanist, f. 1727 i Aix (af skotsk härstamning), uppfostrades först för det andliga ståndet, men egnade sig snart åt naturvetenskapliga studier och företog vid 21 års ålder en resa till Senegambien. Trots det osunda klimatet kvarstannade han där flera år och hopbragte både från växt- och djurriket stora samlingar, med hvilka han återvände till sitt fädernesland, hvarjämte han gjorde meteorologiska, astronomiska och språkliga undersökningar af värde. Strax efter sin återkomst förelade han 1755 det franska Ostindiska kompaniet en plan att på Afrikas kust upprätta en koloni utan att därvid använda negrer såsom arbetare. Då engelsmännen 1760 besatte Senegal, gjorde de honom glänsande anbud för att få veta detaljerna af denna plan, hvilka han dock patriotiskt afslog. 1757 
page_number=80, index= - Adanson, Michel  - Adansonia, bot.  - Adapa, "den vise från Eridu"  - Adaptabel, användbar  - Adaption, anpassning. Fysiol.  - Adaptera, lämpa efter  - Adar (hebr.), tolfte månaden  - Adar (Ninib), en assyrisk gud  - Adaraj, Adari. Se Hárar  - Ad arma (lat.), till vapen!  - Adarmamalik. Se Adrammelek  - Adarme, en äldre spansk och spansk-amerikansk guld-, silfver- och myntvikt  - A dato (äfven Dato), förkortadt a. d., från denna dag. Jfr Datum  - Adaua. Se Adua  - Adauctus, den helige, katolskt helgon 
utgaf han <i>Histoire naturelle du Sénégal</i>. Hans botaniska arbeten syftade att åvägabringa en reform åtminstone i den systematiska botaniken och utgjorde en opposition mot det då allhärskande linnéanska sexualsystemet. För detta ändamål utgaf han <i>Familles des plantes</i> (1763), som innehåller många snillrika, först i senare tider mera erkända, antydningar om växtgruppernas släktskap och ordnande. Han ämnade äfven utgifva en fullständig naturvetenskaplig encyklopedi, anlagd efter en storartad plan, och hoppades för detta arbete vinna Ludvig XV:s och Franska akademiens stöd. Han erhöll dock endast obetydligt bistånd, men förblef icke dess mindre sin plan trogen och uttömde alla egna tillgångar på dess förverkligande. Under franska revolutionen råkade han i stort betryck. Kallad till ledamot af Institutet, sade han sig icke kunna emottaga denna inbjudning af brist på skodon. Han fick sedan en liten pension och dog 1806, efter att i sista ögonblicket hafva arbetat på ett företag, vida öfverstigande en enskild mans krafter. Af hans efterlämnade skrifter hafva flere på senare tid utgifvits, bl. a. <i>Histoire de la botanique et plan des familles naturelles des plantes</i> (1864). Linné uppkallade efter honom apebrödsträdet, <i>Adansonia</i>. (G. L-M.) 
<b>Adansonia,</b> <i>bot</i>., växtsläkte af fam: <i>Malvaceæ</i>, afd. <i>Bombaceæ</i>, uppkalladt efter Adanson. Märkligaste arten är <i>A. digitata</i> L., Baobab, apebrödsträdet, Senegals kalebassträd. Detta upptäcktes af portugiserna i trakten af Cap Verde, som säges hafva fått sitt namn af dess rika grönska. Af alla kända träd har detta den största tjockleken, och det uppnår en höjd af 18-24 m. Hufvudstammen är omkr. 4,5 m. hög och 6-8,9 m. i diameter, med 18-21 m. långa grenar, som utbreda sig åt alla sidor och af sin egen tyngd sänka sig mot marken, så att ofta ett enda dylikt träd på afstånd ser ut som en liten lund. Det hela bildar en ofantlig massa med handformigt delade blad, bland hvilka de stora fembladiga, malvalika blomkronorna nedhänga i tallös mängd. Frukten, som innehåller omkr. 150 tämligen stora frön, är gurkartad, grönaktig och hängande på långa skaft, hvilket förlänar det under den största delen af året bladlösa trädet ett egendomligt utseende. Den väldiga stammen har en synnerligen lös ved; man har kallat den en trädlök. Enskilda träd af denna art finnas, hvilkas ålder man på grund af det vedlager, som vuxit öfver inskärningar från 14:de och 15:de årh., velat uppskatta ända till 6,000 år. Det har dock senare blifvit uppvisadt, att dessa beräkningar icke hålla stånd. - Apebrödsträdet förekommer i hela mellersta Afrika och tjänar invånarna för mångahanda ändamål. I den ofta alldeles ihåliga jättestammen hafva ej sällan hela negerfamiljer sin bostad. Bladen pulveriseras och brukas under namn af Lalo vid deras måltider, den saftiga massan eller märgen inuti frukterna lämnar ett uppfriskande näringsmedel, och den aska, som uppstår vid förbränning af fruktskalen, blandas med palmolja och beredes till en utmärkt såpa. Af dessa orsaker planteras apebrödsträdet numera både i Östra och Västra Indien. - I Australien finnes en annan art, <i>A. Gregorii</i> F. Müll., sur-gurkträdet, cremortartari-trädet. Dess frukter innehålla en sur, i dessa varma trakter mycket uppfriskande saft. A-N. (G. L-M.) 
<b>Adapa,</b> "den vise från Eridu", som bröt sydvindens vingar, hjältegestalt i den babyloniska mytologien. Se Babylonien. 
<b>Adaptabel</b> (af lat. <i>adaptare</i>, göra passande till), användbar. 
<b>Adaptation</b> (lat. <i>adaptio</i>), anpassning. <i>Fysiol</i>. En inom sinnesfysiologien känd företeelse, hvilken består däri att retbarheten hos ett sinnesorgan inställer sig mer eller mindre hastigt efter retmedlets styrka. Kommer man t. ex. från ett mörkt rum in i ett rum med stark belysning, är man de första ögonblicken mer eller mindre bländad. Småningom vänjer man sig vid belysningen. Vid öfvergången från ljus till mörker eger en inställning af näthinnans känslighet i motsatt riktning rum. J. E. J-N. 
<b>Adaptera</b> (lat. <i>adaptare</i>), lämpa efter, lämpa till. Subst. Adaptation. 
<b>Adar</b> (hebr.), tolfte månaden af judarnas kyrkoår, den sjätte af deras borgerliga år. Motsvarar slutet af febr. och början af mars. 
<b>Adar</b> (Ninib), en assyrisk gud. Ett tempel åt denna gudomlighet har påträffats vid de senaste gräfningarna i Babylon. 
<b>Adaraj,</b> Adari. Se Hárar. 
<b>Ad arma</b> (lat.), till vapen! 
<b>Adarmalik.</b> Se Adrammelek. 
<b>Adarme,</b> en äldre spansk och spansk-amerikansk guld-, silfver- och myntvikt, = 1/16 onza, = nära 1,8 gr. 
<b>A dato</b> (äfven Dato), förkortadt <i>a. d.</i>, från denna dag. Jfr Datum. 
<b>Adaua.</b> Se Adua. 
<b>Adauctus,</b> den helige, katolskt helgon. Då i Rom under Diocletianus (omkr. 300) en kristen präst, Felix, fördes till afrättsplatsen, sällade sig till honom en okänd man, som förklarade sig vara kristen och frivilligt emottog dödshugget samtidigt med Felix. Den okände martyren kallades Adauctus ("den offrade"). Platsen, där de båda ljöto döden, begagnades sedermera till kristen begrafningsplats (<i>Cimeterio SS. Felice e Adaucto</i>). De finnas afbildade tillsammans på ett träsnitt i <i>Vita sanctorum</i>, 1488, fol. 139. Deras åminnelsedag är 30 aug. (J. HDR.) 
page_number=81, index= - Ad bene placitum (lat.), efter behag  - Ad calendas græcas (lat.) Se Calendæ  - Adcitant. Se Adcitation  - Adcitat. Se Adcitation  - Adcitation, jur.  - add., på recept förkortning för adde l. addatur (se d. o.)  - Adda (lat. Addua), biflod till Po  - Addatur (lat.), "det må tilläggas"  - Addax, zool. Se Mendes-antilopen  - Adde-namma-kastates. Se Lapsk mytologi  - Addenda (lat.), tillägg, bilagor  - Addender (sing. Addend), mat.  - Ad depositum, till laga förvar  - Addera, mat.  - Adderley, engelsk statsman. Se Norton  - Adder-maskin. Se Räknemaskin  - Addington, Henry, engelsk statsman. Se Sidmouth  - Addio (it.), adjö. Jfr Adjö  - Addis-Abeba, den mest betydande staden i Sjoa, Abessinien  - Addison, Joseph 
<b>Ad bene placitum</b> (lat.), efter behag. 
<b>Ad calendas græcas</b> (lat.). Se Calendæ. 
<b>Adcitant.</b> Se Adcitation. 
<b>Adcitat.</b> Se Adcitation. 
<b>Adcitation</b> (af lat. <i>ad</i>, till, och <i>citare</i>, inkalla), <i>jur</i>., instämning till gemensamt svaromål, den handling, hvarigenom käranden (adcitanten) i ett vid domstol redan anhängiggjordt tvistemål till domstolen instämmer en tredje person (adcitaten), med påstående att han skall tillsammans med den förutvarande svaranden prestera det, hvarom förut är stämdt. Anledningen till adcitationen kan vara af flere slag, t. ex. att den ursprunglige svaranden uppgifver en annan person såsom den, hvilken saken rätteligen angår, eller att han invänder, att flere än han hafva i saken del. 
<b>add.,</b> på recept förkortning för <i>adde</i> l. <i>addatur</i> (se d. o.). 
<b>Adda</b> (lat. <i>Addua</i>), biflod till Po, i norra Italien, provinsen Sondrio, rinner upp på västra delen af Ortler-Alperna, 1,160 m. öfver hafvet, flyter genom dalen Veltlin (Valtellina) och Como-sjön, blir segelbar vid Lecco och faller ut strax v. om Cremona. Dess lopp är 405 km. långt; direkta afståndet från källan till mynningen 210 km.; flodområde 16,000 kvkm. Öfre Addadalen leder till passen Stilfserjoch och Tonale. 
<b>Addatur</b> (lat.), "det må tilläggas" l. "det må tillsättas", och adde (lat.), "tillägg", "tillsätt", förekommer på recept, oftast under den förkortade formen add. 
<b>Addax,</b> <i>zool</i>. Se Mendes-antilopen. 
<b>Adde-namma-kastates.</b> Se Lapsk mytologi. 
<b>Addenda</b> (lat.), tillägg, bilagor. 
<b>Addender</b> (sing. Addend), <i>mat</i>., de tal eller uttryck, hvilka skola adderas. Jfr Addera. 
<b>Ad depositum</b> (lat., af <i>deponere</i>, lämna i förvar), till laga förvar, såsom anförtrodt gods. 
<b>Addera</b> (lat. <i>addere</i>, tillägga), <i>mat</i>., sammanlägga två eller flere gifna tal (i aritmetiken) eller uttryck (i algebran) till ett enda tal eller uttryck. Jfr Addition. 
<b>Adderley</b> [ä'd*li], engelsk statsman. Se Norton. 
<b>Adder-maskin.</b> Se Räknemaskin. 
<b>Addington</b> [ä'ddingtn], Henry, engelsk statsman. Se Sidmouth. 
<b>Addio</b> (it.), adjö. Jfr Adjö. 
<b>Addis-Abeba,</b> den mest betydande staden i Sjoa, Abessinien, 3,000 m. öfver hafvet. Omkr. 50,000 inv. A. har en tid varit konung Meneliks residens. 
<b>Addison</b> [ä'disn], Joseph, engelsk författare, f. 1672, prästson från Wiltshire, vistades tio år vid universitetet i Oxford och utmärkte sig där såsom latinsk poet. Han uppmärksammades af ledande whig-statsmän, och dessa skaffade honom ett statsstipendium, som satte honom i stånd att 1699-1703 resa i Frankrike, Italien, Tyskland och Holland. Till förhärligande af Marlboroughs seger vid Blenheim skref A. 1704 hjältedikten <i>The campaign</i>, som mottogs entusiastiskt och skaffade honom ett ämbete, hvarefter den ena utmärkelsen följde den andra, tills han slutligen 1717 såsom statssekreterare vardt medlem af whig-regeringen. Han hade då året förut ingått ett mycket förnämt gifte, som dock ej blef lyckligt. I parlamentet, som han tillhörde från 1708, framstod han på grund af sin blyghet ingalunda som talare, men hans ädla, välvilliga och humana personlighet var högt uppburen af alla. Ett kroppsligt lidande tvang honom 1718 att nedlägga sitt ämbete, och 1719 afled han. Hans stoft bisattes bland Englands hädangångne store i Westminster abbey. 
Addisons litterära verksamhet under hans ämbetsmannatid yttrade sig företrädesvis genom förträffliga uppsatser i den af hans vän Rich. Steele 1709 grundade veckoskriften "The Tatler" (Pratmakaren) och ännu mer i den af dem båda 1711 uppsatta dagliga skriften "The Spectator" (Betraktaren). Af samma art var "The Guardian" (1713). I dessa publikationer behandlade A. alla slags ämnen utom politik; och genom sin tidskrift "Freeholder" (1715-16) införde han i den politiska pressen hofsamhet och bildad ton. Hans i strängaste pseudoklassiska stil skrifna sorgspel <i>Cato</i> (1713, ett fragment öfversatt till svenskan af Olof Dalin) förvärfvade honom ett högt, men numera alldeles förbleknadt anseende såsom dramatiker. I sitt sista lefnadsår nedskref han <i>Evidences of the christian religion</i>, ett vittnesbörd om hans varma, deistiskt färgade religiositet. - Addisons poesi kan (med undantag af hans liffulla <i>Letter from Italy</i>, 1701, och några vackra psalmer) karakteriseras som retorisk prosa i vers, och det var också egentligen hans kvicka, angenäma och på en beundransvärd prosa skrifna uppsatser i de nämnda tidskrifterna, som icke blott förvärfvade honom hans utomordentliga popularitet, utan äfven blefvo af stor betydelse för såväl Englands som utlandets litteratur. Första numret af "Spectator" utkom 1 mars 1711 och 555:te 6 dec. 1712, hvarefter utgifvandet afstannade, tills slutligen 1714 ytterligare 80 nummer följde. Dessa blad samlades genast och utgåfvos i bokform i 8 band. Framgången var oerhörd, och redan 1724 hade sju upplagor utkommit. Den förnämste medarbetaren var A., hvars artiklar voro signerade med någon af bokstäfverna i ordet CLIO. Tidskriftens anläggning är novellistisk: Spectator uppträder i en klubb af stående personer ur skilda samhällsklasser (den af A. med den mest vinnande humor tecknade gamle landtjunkaren sir Roger de Coverley, köpmannen Andrew Freeport, kaptenen Sentry m. fl.) och berättar inför dem om dagens händelser. I uppfinningsrik omväxling behandlas på ett roande och lärorikt sätt såväl hvardagliga som upphöjda ämnen, i skildringar ur lifvet, satir på seder och smak, litterär kritik, moraliska och religiösa meditationer. A. var en på samma gång skarp och mild iakttagare med lugn, intagande humor; hans stil är beundransvärdt klar och ren samt på det angenämaste lämpad efter ämnena. De addisonska tidskrifterna införde under detta fördärfvade tidehvarf en förädlad, sund uppfattning af det husliga lifvet. I A :s ypperliga karaktärsteckningar och genrebilder låg fröet till den något senare i England framträdande realistiska familj- och sederomanen. 
De addisonska tidskrifterna efterbildades i både 
page_number=82, index= - Addison, Joseph  - Addison, Thomas  - Addisons sjukdom, med.  - Additatment, tillägg  - Addition, mat.  - Additional l. Additionell, som tillägges  - Additional-aktein, den författning, hvilken Napoleon I utfärdade 22 apr. 1815  - Additionell (se Addition), som tillägges  - Additionella artiklar, jur.  - Additionella rotskott, bot.  - Additionsteorem. Se Abel, N. H.  - Additiv, som kan tilläggas  - Additiv egenskap, fys. och kem.  - Addled parliament, det "tomma" l . "ofruktbara" parlamentet  - Addua, rom. namn på floden Adda (se d. o.)  - Adduktor, anat. Se Abduktor  - Adeciduata, zool. Se Däggdjur  - À decouvert, fr., obetäckt  - Adefagi, glupskhet  - Adekvat, log., follt passande  - Adel, samhällsklass eller stånd 
Tyskland och Skandinavien. I Sverige blef "Spectator" förebild för veckoskrifterna "Sedo-lärande Mercurius" (1730-31) och Dalins "Argus" (1733-34). Ett urval ur "Spectators" första 207 nummer, öfversatta af Jacob Kling, utkom 1734-35 som veckoskrift under titeln "Den engelske spectator, verterad af <sup>*</sup><sub>*</sub><sup>*</sup> <sub>*</sub><sup>*</sup><sub>*</sub> <sup>*</sup><sub>*</sub><sup>*</sup>". A:s arbeten finnas utgifna bl. a. af Hurd och Bohn i "Bohn's standard library" (6 bd). Den fullständiga serien af "Tatler", "Spectator" och "Guardian" finnes omtryckt i bd 1-15 af J. Fergusons "The british essayists" (2:a uppl. 1823). Bland nyare upplagor af "Spectator" märkas H. Morleys af 1888 och 1895, hvardera i ett bd, samt Aitkens och Gregory Smiths, båda i 8 bd 1897-98. Se Lucy Aikin, "Life of A." (1843), och Courthope, "Addison" (1898). Jfr äfven Macaulays essay öfver A. Rörande A:s och Steeles litterära samarbete se Aitken, "Life of Richard Steele" (1889). Se äfven Sylwan, "Sveriges periodiska litteratur" (1892). (E. F-T o. G. STG.) 
<b>Addison</b> [ä'disn], Thomas, engelsk läkare, f. 1793, d. 1860, professor vid Guys hospital i London, är mest berömd genom den efter honom benämnda sjukdomen (se Addisons sjukdom), som han först beskref i en 1855 utgifven skrift. Hans samlade arbeten utgåfvos 1868 af New Sydenham Society. R. T-DT. 
<b>Addisons sjukdom,</b> <i>med</i>., en af den engelske läkaren Thomas Addison 1855 beskrifven sjukdom, hvars mest framträdande symtom är en småningom uppkommande brunaktig eller mera i svart stötande missfärgning af huden. På grund af denna "bronslika" fällning af huden kallas sjukdomen ofta af engelsmännen <i>bronzed skin</i>. Färgförändringen blir stundom så betydlig, att en förut hvit hud får likhet med en mulatts eller en negers. I det vida öfvervägande antalet fall af denna sällsynta och egendomliga sjukdomsform har man efter döden funnit sjukliga förändringar i binjurarna. P. W.* 
<b>Additament</b> (lat. <i>additamentum</i>), tillägg, bihang, senare tillkommen ändring. 
<b>Addition</b> (lat. <i>additio</i>, tillfogning), <i>mat</i>., kallas i <i>aritmetiken</i> en af de fyra grundoperationerna för räknandet, den hvarigenom två eller flere gifna tal, kallade addender, sammanläggas till ett enda, kalladt summa. I <i>algebran</i> har additionen till ändamål att finna ett algebraiskt uttryck, hvars värde alltid är lika med summan af värdena af flera gifna algebraiska uttryck. - Additionstecken, det vid addition brukliga tecknet + (plus), som utmärker, att de tal, emellan hvilka det står, skola sammanläggas till ett. 
<b>Additional</b> (se Addition) l. Additionell, som tillägges, tillagd, fyllnads-. 
<b>Additional-akten</b> (tilläggsakten), den författning, hvilken Napoleon I utfärdade 22 apr. 1815 efter sin återkomst från Elba, såsom ett tillägg till kejsardömets författning. Denna akt stadgade ett tvåkammarsystem : en ärftlig "pärskammare", hvars medlemmar utsagos af kejsaren, och en folkvald, för fem år utsedd "representantkammare". Akten underställdes allmän folkomröstning, som utföll med 1,300,000 ja mot 4,206 nej och proklamerades på ett s. k. "Majfält" 1 juni 1815. J. H.* 
<b>Additionell</b> (se Addition), som tillägges. 
<b>Additionella artiklar,</b> <i>jur</i>., tilläggsbestämmelser till ett aftal, hvilka närmare förklara innehållet af någon eller några af bestämmelserna i själfva aftalet eller angifva sättet för dessas utförande och villkoren därför. Förekomma oftast vid internationella fördrag. 
<b>Additionella rotskott,</b> <i>bot</i>., rotskott, som uppstå ur biknoppar hos icke få växter normalt och frivilligt, såväl hos träd (t. ex. poppel, päronträd, körsbärsträd) som buskar (t. ex. hallonbuske) och örter samt utgöra ett mer eller mindre viktigt förökningsmedel. I allmänhet uppstå de inne i roten, mera sällan på ytan däraf. G. L-M. 
<b>Additionsteorem.</b> Se Abel, N. H. 
<b>Additiv</b> (lat. <i>additivus</i>), som kan tilläggas. 
<b>Additiv egenskap,</b> <i>fys</i>. och <i>kem</i>. Blandar man tvenne gaser i ett gifvet rum, så blir gasblandningens tryck lika med summan af det tryck, som den ena gasen skulle utöfva, om den ensam befunne sig i detta rum, och det tryck, som den andra gasen skulle utöfva, om den ensam befunne sig i samma rum. Under sådana förhållanden säges trycket hos gaser vara en additiv egenskap. De flesta egenskaper hos kropparna äro ej fullständigt, utan endast tillnärmelsevis additiva. Om till exempel två vätskor blandas, så är volymen af blandningen (vid konstant tryck) nära nog lika med summan af de två vätskornas volymer före blandningen. Vätskors volym är således en tillnärmelsevis additiv egenskap. Endast vikten är en strängt additiv egenskap. Tillnärmelsevis additiva äro många, bland hvilka de viktigaste äro molekylarvolym och molekylär brytningsförmåga. Särskildt saltlösningarna hafva många additiva egenskaper, hvilket förhållande förklarats med tillhjälp af den elektrolytiska dissociationsteorien. S. A-S. 
<b>Addled parliament</b> [ä'dld pa'l*ment], det "tomma" l. "ofruktbara" parlamentet, smädenamn på det parlament, som var samladt apr.-juni 1614 och af Jakob I upplöstes utan att ha antagit någon bevillning eller erhållit kunglig stadfästelse på någon bill. Se Gardiner, "History of England 1603-1642", II (1883). 
<b>Addua,</b> rom. namn på floden Adda (se d. o.). 
<b>Adduktor</b> (lat. <i>adductor</i>), <i>anat</i>. Se Abduktor. 
<b>Adeciduata,</b> <i>zool</i>. Se Däggdjur. 
<b>À découvert</b> [-kovär], fr., obetäckt; under bar himmel; utan omsvep, oförblommeradt; <i>hand</i>., på leverans. 
<b>Adefagi</b> (af grek. <i>aden</i>, tillräckligt, och <i>fagein</i>, äta), glupskhet, sjukligt stor matlust. 
<b>Adekvat</b> (af lat. <i>adæquare</i>, göra lika), <i>log</i>., fullt passande, överensstämmande, riktig. Man kallar en definition adekvat, när subjektet och predikatet ega lika stor omfattning. Har predikatet större eller mindre sfär än subjektet, är definitionen felaktig. I det förra fallet säges den vara "för vid", i det senare "för trång". 
<b>Adel,</b> samhällsklass eller stånd, som eger lagstadgade (ärftliga) företräden, i ett mera utveckladt samhällsskick särskilda politiska och sociala rättigheter, ofta förenade med titlar och heraldisk vapensköld. Ett slags adelskap kan spåras hos de flesta folk ända från egyptier och indier. Hvarje samhälle har förutsättningar för dess uppkomst: ett genom framstående egenskaper förvärfvadt anseende tenderar att gå i arf, besittning af större egendom skänker likaså en betydenhet, som ärfves med egendomen, och vissa statsuppgifter, särskildt krigaryrket, medföra gärna en företrädesställning för sina utöfvare. På sådana grundvalar kunna vissa släkter höja sig öfver folkets massa. 
page_number=83, index= - Adel, samhällsklass eller stånd 
 I det gamla Rom utgjorde <i>patricierna</i> en adel; i den senare romerska republiken uppväxte en ny, <i>optimaterna</i> (se d. o.). Hos germanfolken uppträder först ett slags adel af kungliga eller furstliga ätter, upphöjda öfver det öfriga folket genom anseende och inflytande. När det frankiska riket uppstod under ledning af ett allt mäktigare konungadöme, fingo konungens tjänare snart en liknande, ansedd och upphöjd ställning och bildade så en tjänsteadel, som sammansmälte med den gamla bördsadeln. Liknande företeelser möta inom andra germanriken. Längre fram tillkommo nya tjänstemannaklasser (t. ex. de tyska <i>ministerialerna</i>), och <i>länsväsendet</i>, som ursprungligen uppstått såsom form för aflöning af krigstjänsten till häst, utbreder sig till hela adeln samt bestämmer väsentligen ståndets följande utveckling. 
Äfven i Sverige äro begynnelserna till en adel att söka i det anseende, som följde med härstamning från berömda förfäder eller med stor egendom, äfven här skänkte konungatjänsten snart liknande anseende, och vid midten af 1200-talet finner man dessa två faktorer i samverkan, i det att landskapens stormän trädt i något slags tjänsteställning till konungen, alltså anslutit sig till hans hird. Sannolikt gjorde denna tjänstemannaklass vapentjänst till häst, "rosstjänst" (sedan skrifvet "rusttjänst"). Genom Alsnö stadga (trol. 1279) bestämde Magnus Ladulås, att hvar och en, som gjorde sådan vapentjänst, skulle åtnjuta <i>frälse</i>, d. v. s. skattefrihet, och på 1300-talet förordnades (1345 och sedermera), att hvarje bonde, som ville tjäna till häst, kunde blifva frälseman. Därmed lagfästes den svenska adeln såsom en krigisk tjänstemannaklass med skattefrihet i lön för sin tjänst och fritt tillträde mot villkor af sådan tjänst; dess medlemmar kallades därför <i>frälsemän</i> eller <i>friborna frälsemän</i>. Småningom skaffade sig frälset flera förmåner, såsom rätt att uppbära sakören (böter) på sina gods, uteslutande jakträtt samt frihet i större eller mindre grad äfven från uppväxande nya skatter och pålagor, och det gjorde anspråk på förläningar af kronan. Men en stark skillnad fanns mellan "högfrälse" och "lågfrälse", beroende på rikedom och social ställning för öfrigt och delvis uttryckt i olika titlar enligt riddarväsendets ordning (se Riddare). Högfrälset tillskansade sig allt större förläningar, det kringskar, i synnerhet under unionstiden, konungens makt och behärskade vissa perioder genom riksrådet, som togs ur dess krets, rikets styrelse; lågfrälset stod bönderna nära, den lägre frälsemannen återgick ibland till bonde, liksom bonden kunde blifva frälseman. Med riddarväsendet följde vapensköld, och sedan konungen börjat utfärda skriftliga frälsebref, insattes i dessa äfven sköldemärket. 
Själfva ordet adel såsom namn på frälset kommer först med Gustaf Vasas tid in i svenskan. I de äldre nordiska språken finnes det endast såsom sammansättningsled med betydelsen äkta, ursprunglig, väsentlig, t. ex. (i svenskan) "adalman", äkta man, "adalkona", äkta hustru, "adelport", hufvudport, (i danskan) "adelgade", hufvudgata, (i norskan) "adelbol", hufvudgård. Först vid medeltidens slut talas om rikets "ädlingar", och såsom beteckning för frälsemannaklassen är "adel" ett lån från tyskan. (Figurligt betecknar ordet adel numera stundom ädelhet: hjärtats adel, själens adel.) 
Adeln eller frälset, såsom den ännu länge benämndes, bragtes af Gustaf Vasa åter i underdånighet under konungamakten; Gustaf ombildade förläningsväsendet och reglerade rusttjänsten. Småningom förlorade den senare i betydelse genom krigsväsendets nydaning; i stället börjar adelsmannen tagas i anspråk för annan tjänst i konungens värf, mera och mera ju större konungadömets uppgifter blifva i den nya statsordningen; adelsmän sändas i tillfälliga uppdrag inom- och utomlands eller tjäna konungen på olika poster. Adeln utvecklas långsamt till tjänstemannastånd i modernare mening, ett stånd med uppgift att arbeta i civila och militära ämbeten. Mot de nya uppgifterna svara anspråk från adeln på nya förmåner. Sådana genomdrefvos också under konungadömets försvagande genom striderna inom Vasahuset; nu tillkom, 1569, den svenska adelns första sammanfattande privilegie-urkund (Johan III:s privilegier), som lättade rusttjänsten, befriade adelns jord från flera ekonomiska bördor, reglerade dess rätt till sakören och lade grunden till en personlig undantagsställning genom bestämmelsen, att adelsman ej fick oförvunnen fängslas, ej heller dömas af andra än sina likar. Under de följande decennierna reser sig högadeln t. o. m. till ny täflan med konungadömet, men denna dess maktsträfvan kufvas af hertig Karl under den stora brytningen på 1590-talet, och sedan hans stränga regering vant hela ståndet vid lydaktig statstjänst, sker under Gustaf Adolf en uppgörelse om adelns ställning i den nya staten. Adeln får nya privilegier (1612 och) 1617 med ökade förmåner: uteslutande rätt till rikets höga ämbeten, patronatsrätt, en viss myndighet öfver landbor och tjänare, fullständig rätt till sakören, utsträckt frihet från skatter och besvär för vissa slag af frälsegods samt noggrannt bestämda friheter vid utnyttjandet af alla ekonomiska näringskällor. Å sin sida accepterar adeln definitivt den nya uppgiften att tjäna konungadömet i statens olika värf; den blir ett konungen troget tjänande ämbetsmannastånd. Gustaf Adolfs riddarhusordning (1626) bekräftar rusttjänstens undanskjutande: rusttjänsten bibehålles visserligen, men försumlighet däri kan nu försonas med böter, och nytt adelskap vinnes endast genom kunglig utnämning. Nu ordnas också adelns verksamhet såsom riksstånd vid riksdagar och möten. Äldre adliga ätter fingo endast om de inskrefvo sig på riddarhuset säte och stämma bland ridderskapet och adeln, alla nytillkommande måste likaledes där introduceras, och ståndet fördelades i 3 klasser: 1) herreklassen, innefattande grefvar och friherrar (värdigheterna införda af Erik XIV); 2) riddarklassen, bildad af de ätter, som uppnått riksrådsvärdighet, men ej innehade gref- eller friherreskap; samt 3) svenneklassen, den öfriga adeln. 
Vid alla möten skulle röstas klassvis, så att hvarje klass hade en röst, och majoriteten af klasser afgjorde ståndets beslut; inom klassen hade hvarje ätt en röst. 
Med Gustaf Adolf inledes den svenska adelns mest lysande tid. Alltifrån Kristina ökas adeln ofantligt i antal (1632 räknas 239 kreerade adliga ätter, 1654 hafva de stigit till 767); adelskap förlänas snart nästan regelbundet åt ämbetsmän vid kaptens grad, ej sällan åt biskopssöner, åt framstående affärsmän eller deras söner. Adeln drar oupphörligt till sig krafter 
page_number=84, index= - Adel, samhällsklass eller stånd 
från det öfriga folket, och den innesluter särskildt rikets civila ej mindre än militära ämbetsmannakår. Denna adel har uppburit 1600-talets svenska stormaktställning såväl i krigiska bragder som i administrativt arbete. Den stod också främst i folkets politiska lif; adeln fordrade att ej af de tre lägre stånden kunna öfverröstas vid riksdagarna. 
Med adelns tillväxt blefvo dess privilegier alltmera tryckande för dessa lägre stånd, så mycket mera som adeln genom donationer, förläningar, köp af kronans skatteräntor ("frälseköp") o. s. v. kom i besittning af ständigt nya delar af landets jord; och adelsmannen ville behandla äfven de frie skattebönder, som kommo under honom, såsom sina underhafvande. Därför reser sig inom de ofrälse stånden en opposition mot adeln, och den underlättas genom oenighet inom adeln själf. Skillnaden mellan hög- och lågadel skärptes; grefvar och friherrar fingo alltjämt nya förmåner utöfver den öfriga adeln, till dem gingo de största förläningarna, och tillsammans med rådsätterna behärskade de genom klassindelningen riddarhuset. De långa förmyndarregeringarna 1632-44 och 1660-72 förde högadelns makt till sin höjdpunkt. 
Bakslaget kom med Karl XI. Konungen förband sig med de ofrälse stånden och genomdref en <i>reduktion</i> (se d. o.) af kronans afsöndrade gods, hvilken gick ut äfven öfver lågadeln, och i samband härmed höjde han sin makt på alla ståndens bekostnad till envälde. Adeln, som hittills med sin statstjänst förenat en vidsträckt jordbesittning, blir nu till stor del hänvisad till ämbetena såsom lefvebröd, ett byråkratiskt stånd under det enväldiga konungadömet. 
Karl XII hotade äfven denna adelns ställning genom försök att ersätta det gamla, trots enväldet jämförelsevis själfständiga förvaltningssystemet med en ny organisation, absolut osjälfständig emot konungen, och genom att göra utlänningar till sina närmaste medhjälpare. Då greps den adliga byråkratien af hat mot enväldet och medverkade kraftigt till dettas fall efter konungens död. 
Frihetstidens statsskick återgaf adeln i förhöjdt mått dess politiska betydenhet. Adeln stod genom tradition och kvalifikationer främst bland rikets ständer, som nu hos sig samlade statsmakten. På riddarhuset upphäfdes (1719) klassindelningen, hvarigenom maktens tyngdpunkt flyttades till den talrika lågadeln. Därmed befästes äfven under det nya statsskicket ståndets byråkratiska karaktär, eftersom särskildt lågadeln lefde af statens ämbeten. Socialt tryggades ståndets ställning i viss mån genom nya adelsprivilegier (1723), som i allmänhet slöto sig till Gustaf Adolfs. Af vikt voro numera öfvervägande de personliga förmånerna, framför allt rätten till ämbeten; de ekonomiska betydde mindre efter reduktionen, så mycket hellre som Karl XI fixerat jordnaturen, så att ingen ny jord kunde läggas under frälse, och som adeln nu (1723) måste medgifva rätt att besitta "frälseströgods" såväl åt "adelsmans vederlikar" som åt präster och borgare. Men dessa privilegier vunnos först efter strider med de ofrälse stånden; adeln hade fordrat vida mera (utverkat ökade privilegier af Ulrika Eleonora 1719); de ofrälse hade ej blott motsatt sig nya fordringar, utan t. o. m. begärt tillträde till ämbetena. Ännu förmådde adeln häfda sin ställning, och den samlade under Frihetstidens förra del hos sig hufvuddelen af ständernas makt. I den mån ständerväldets konsekvenser mognade, undergräfdes dock denna adelns ställning: de ofrälse stånden ville ej underordna sig adelns politiska ledning och vände sig åter äfven mot dess sociala privilegier. Tvisten skärptes, då adeln 1762 sökte afstänga sig från all rekrytering genom ett beslut att tills vidare ej introducera några nya ätter, och än mer då ståndsmotsatsen började sammanfalla med partifördelningen, i det mössorna i regel fingo öfverhand hos de ofrälse, hattarna på riddarhuset. Vid 1771-72 års riksdag måste adeln söka skydd hos konungamakten; därmed möjliggjordes Gustaf III:s revolution. 
Gustaf III gynnade adeln socialt och sökte binda den vid sig och sitt hof, men den politiska makten samlade han hos sig själf. Hela riksdagen skulle återgå till sin ställning före 1680, och på riddarhuset återinfördes (1778) klassindelningen, dock så, att den fåtaliga andra klassen förstärktes dels med de 300 äldsta ätterna af den tredje, dels med kommendörer af svärds- och nordstjärneordnarna och deras ättlingar (de s. k. kommendörsätterna). Men konungens partiskhet för adeln närde de ofrälse ståndens harm mot denna, och den kunde icke förhindra, att inom adeln själf reste sig en politisk opposition, som blef allt starkare. Då förband sig konungen vid 1789 års riksdag med de ofrälse, krossade oppositionen och ökade sin makt till gränsen af envälde samt gaf i stället åt de ofrälse förmåner, genom inskränkning i adelns privilegier: ofrälse män fingo tillträde till den nyinrättade högsta domstolen, rätten att besitta frälseströgods utsträcktes till alla stånd, och en del besvär på jorden utjämnades. Det var en brytning i princip med adelns företrädesställning, ehuru ej fullt genomförd. 1700-talets utveckling hade gjort adelns gamla, ställning i det svenska samhället ohållbar. 
Privilegie-utjämningen genomfördes nästan fullständigt vid 1809 års revolution, då rätten till ämbeten blef lika för alla stånd, likaså rätten att besitta jord, äfven ypperligt frälse, och adeln åtog sig nya ekonomiska bördor. Sedan har adeln afstått från sina återstående förmåner en efter annan, och endast några få äro numera i kraft, såsom forum privilegiatum i arfs- och förmynderskapsfrågor; en eller annan är icke formellt upp häfd, men till sin innebörd antikverad. Den politiska ställningen såsom stånd i riksdagen fick adeln 1809 behålla, men endast tills vidare. Mot hela fyrståndsriksdagen uppstod en stark rörelse, och efter långa strider blef den 1866 ersatt med ett tvåkammarsystem, byggdt på samfällda val. Adeln uppgaf frivilligt sin plats som riksstånd samt antog med 361 röster mot 294 den nya riksdagsordningen. Sedan dess är adeln endast en opolitisk korporation, representerad af adelsmötet (se d. o.). Rätt att adla tillerkändes konungen visserligen äfven 1809, dock så, att adelskap endast tillfölle den adlade själf och efter hans död närmaste manlige bröstarfvinge o. s. v., led efter led. Men adlandet blef snart sällsynt och har efter 1865 förekommit endast i undantagsfall. 
På riddarhuset hafva sammanlagdt introducerats 142 grefliga, 406 friherrliga, 2,343 adliga ätter. Af 
[bildtext] Svensk adelsuniform. 
page_number=85, index= - Adel, samhällsklass eller stånd 
dessa uppgifvas 31 dec. 1897 hafva kvarlefvat 60 grefliga, 140 friherrliga och 514 adliga, alltså sammanlagdt 714. Antalet till adeln hörande personer angafs i Tabellkommissionens handlingar för 1805 till 9,503, 1830 till 10,458, 1855 till 11,742, hvilket af rikets folkmängd utgör respektive 0,39, 0,36 och 0,32 proc. För 1895 har antalet beräknats till 13,105 eller 0,27 proc., hvarvid dock upptagits kategorier, som ej ingå i föregående beräkningar (minst 1,300 personer). Liksom ätternas antal sjunker, därigenom att den ena efter den andra utslocknar, så aftager också adelns relativa antal inom rikets folkmängd. Enligt statistiska beräkningar äro giftermål mellan frälse och ofrälse redan vanligare än mellan frälse inbördes, och adelsmän sprida sig inom alla yrken, om äfven en viss förkärlek för den civile eller militäre ämbetsmannens eller jordbrukarens kall ännu röjer sig. Den svenska adelns uppgående i samhällets allmänna bildade högre lager är ett så godt som fullbordadt faktum. En statistisk-demografisk undersökning öfver "Sveriges adel" är utarbetad af P. E. Fahlbeck (2 bd, 1898-1902). Adelsmötet beslöt 1902 anslå 5,000 kr. till författande af en adelns historia från dess ursprung till 1521. N. E-N. 
<i>Norges</i> jord- och börds-adel tillkämpade sig under 10:e-12:e årh. en alltmer framstående ställning i samhället och upptog småningom i sina led äfven konungatjänarna. Sin högsta utveckling nådde den i ländermands-aristokratiets dagar, då de "länderbårne" innehade en ärftlig, öfverordnad ställning i samhället och lagligen sig tillerkända företrädesrättigheter framför andra. Dessa rättigheter voro dock ej af politisk art, och skattefrihet hörde ej till dem, ehuru ledingsplikt uttryckligen ålåg "ländermändene". I socialt och privaträttsligt hänseende egde de däremot stora företrädesrättigheter. Men denna adels antal var aldrig stort, och vid midten af 13:e årh. återstodo endast fem af dessa gamla höfdinga-ätter. Själfva ländermandsvärdigheten afskaffades 1308, och den <i>hirdadel</i>, som sedan fanns i Norge under återstoden af medeltiden, stod i afgjordt beroende af konungamakten. Den norska adeln intog således vid tidpunkten för de nordiska rikenas förening en ojämförligt mindre betydande ställning i samhället än Sveriges och Danmarks, och förhållandet förbättrades ingalunda sedermera. Själfva landets natur förhindrade bildandet af ett på stora jordbesittningar grundadt adelsvälde, och äfven den fornåldriga odelsrätten verkade i detta fall hämmande. Den nya, från Danmark invandrade förlänings- och ämbetsmanna-adeln (privilegier af 1582 med senare tillägg och förbättringar, t. ex. 1646, 1648, 1673) fann i Norge ingen verklig trefnad. Norges underordnade politiska ställning var ej heller gynnsam för uppkomsten af en adel, allra minst af en ståndsadel med representativa rättigheter. Då det nya norska statsskicket grundlades och började uppbyggas på bred demokratisk grundval, var adeln sålunda, lindrigast sagdt, en öfverflödig inrättning, utan fast rot i det förflutna, utan kraftigt stöd i det närvarande. Norges grundlov bjöd därför redan från början, att för framtiden inga personliga eller blandade ärftliga företräden må förlänas,liksom inga grefskap, baronier, stamhus (d. v. s. till majorat förvandlade sätesgårdar) och fideikommiss upprättas. Vid 1816 års storting beslöts upphäfvandet för kommande släkten af alla adliga företrädesrättigheter, såsom särskild civil och judiciell förvaltning inom grefskap och baronier, jus patronatus, rätt till böter samt skatte- och tionde-frihet. Beslutet fick dock ej sanktion af regeringen förr än 1821, då ytterligare tvenne storting bekräftat detsamma. Ett omedelbart därpå af regeringen ingifvet förslag om en ny adels inrättande blef i sinom tid förkastadt, liksom ett gifvet löfte om ersättning åt de få adelsfamiljer, som ledo verklig förlust genom adelslagen, icke kunde uppfyllas. (O. A. Ö.) 
Upphofvet till <i>Danmarks</i> adel var detsamma som till Sveriges, näml. krigstjänsten, i synnerhet den till häst. Det är tvifvel underkastadt, huruvida det bland forntidens bönder fanns någon adel utöfver det företräde, som rikedom och ett ansedt namn kunde ge. Men medeltidens adel framgick ur den fast anställda skara krigare (huskarlar), som konungarna, alltifrån Knut den store, samlade som sin hird, den s. k. "tinglid" l. "vederlag", och som förenades genom stadganden om nära sammanhållning och själfständig domsrätt öfver hvarje medlem under en mycket sträng gårdsrätt. Förhållandet ändrades snart, så att de fleste kunde bo på sina egna gårdar rundt om i landet, och blott ett mindre antal stannade hos konungen. I ersättning för sin skyldighet att göra krigstjänst voro de skattefria. Inträde i detta stånd stod öppet för hvem som helst och var icke ärftligt, utom i den meningen, att endast förmögna män kunde vänta att bli upptagna. Det blef i synnerhet krigstjänst till häst, som kräfdes (redan i 11:e årh.), och detta utvecklades i 12:e årh. under Valdemarerna, samtidigt med att ledingsskyldigheten kändes tyngre af bönderna. Med Absalons medverkan gaf Knut VI vederlagsrätten en omarbetning, hvarefter den antogs af vederlaget, och detta utöfvade ofta ett väsentligt inflytande på kungavalet, liksom på andra viktiga beslut. Enär adeln härstammade från alla landskap, blef den ett betydelsefullt medel att sammanbinda de olika provinserna till en enhet, liksom <i>danehoffet</i> aflöste landstingen. Under påverkan af utländska förebilder fingo <i>hærmændene</i> (<i>milites</i>) högre tankar om sin ställning och sökte sätta skrankor för konungarnas godtyckliga makt, medan de själfva sutto trygga på sina fasta borgar, omgifna af en mängd svenner. Handfästningarna utvidgade småningom deras fri- och rättigheter öfver bönderna ända till fullständig hand- och halsrätt; adelskapet blef ärftligt, och de ringare adelsmän, som lefde likt bönder, sjönko efter hand ned i bondeståndet. I konung Hans' handfästning 1483 användes ordet "ädling" och i Fredrik I:s 1523 själfva ordet "adel", 1525 påbjudas fasta släktvapen, tidsskedet 1536-1660 kallas ofta adelsväldets tid, och framför allt tiden 1570-1695 var adelns glansperiod: adeln byggde då präktiga herrgårdar samt tog verksam del i folkets nationella, religiösa och vetenskapliga lif. Slöseri och vällefnad tärde likväl samtidigt på adelns kraft, och då dess maktlystnad vid Fredrik III:s handfästning 1648 hade spänt bågen för högt, medförde olyckorna i kriget med Sverige 1657-60 ett djupt fall och beroende af det kungliga enväldet. Strax därefter (1671) upprättades en ny, högre länsadel (grefvar och friherrar) med ökade rättigheter och nära förbunden med hofvet, och senare följde en rangadel, i det att upptagande i de tre första rangklasserna gaf ärftligt adelskap (1693). Vid 1600-talets slut voro många af de gamla släkterna utdöda, men många invandrade 
page_number=86, index= - Adel, samhällsklass eller stånd  - Adel, kuststräcka i östra Afrika. Se Adal  - Adelaer l. Adeler, Kort Sivertsen  - Adelaide, hufvudstad i Syd-Australien  - Adelaide, Eugénie Louise af Bourbon, prinsessa af Orléans  - Adelaide-öarna. Se Patagonien  - Adelantado (sp.), ståthållare i en provins  - Adelbert. Se Adalbert  - Adelborg, Eva Ottilia  - Adelcrantz, svensk adlig ätt  - Adelcrantz. 1. Göran Josuæ A. (urspr. Törnquist) 
tyska upptogos i stället. Genom grundlagen af år 1849 upphäfdes de sista resterna af adelns företrädesrättigheter; endast fideikommissen ("stamhusene") ega ännu bestånd samt rätten att inskrifva döttrar i de adliga jungfruklostren. Det finnes nu omkr. 225 danska adelsätter, men af dessa lefva 55 helt och hållet utomlands (i synnerhet i Norge, Sverige och Tyskland), och af återstoden kan knappt en sjättedel räknas tillbaka till tiden före 1660. Se I. Kinch, "Om den danske adels udspring fra thinglid", i "Aarböger for nord. oldkyndighed" (1875), och J. A. Fridericia, "Den gamle danske adels forfald og begyndende oplösning under Frederik III", i "Det nittende aarhundrede" (1877). E. EBG. 
<i>Finlands</i> adel delade i allo den svenskas öden, till dess Finland 1809 skildes från Sverige. 1818 inrättades ett finskt riddarhus, som vid sidan af en del af de gamla ätterna tid efter annan upptagit de finsk-ryska administrativa utmärktheterna. Genom landtdagsordningen af 15 apr. 1869 har Finlands adel fortfarande rättighet sig tillförsäkrad att såsom politiskt stånd deltaga i lagstiftning och beskattning. Riddarhus-ordningen af 21 s. m. innehåller föga annat än gamla traditioner från svenska tiden. Utom sin "själfskrifvenhet" eger den finska adeln kvar endast få privilegier (bland andra dock frihet från inkvartering). Dess rätt att uteslutande besitta säteri och frälsejord upphäfdes 2 apr. 1864. Intill 1900 hade introducerats på riddarhuset 1 furstlig, 11 grefliga, 62 friherrliga och 274 adliga ätter, men vid nämnda tid hade den furstliga, 5 grefliga, 15 friherrliga och 87 adliga ätter utslocknat åtminstone på svärdssidan. (T. C.) 
Om adeln i öfriga europeiska länder hänvisas till de särskilda ländernas historia. Om adliga släktnamn se Namn. Om adliga titlar se Adelstitlar. Om adliga vapen se Vapen. Om adelskalendrar och adelsmatriklar se Adelsmatrikel. Om den svenska adelns privilegier se Adelsprivilegier. Se vidare Adelsmöte, Frälse, Frälseman, Riddarhus, Sköldebref m. m. 
<b>Adel,</b> kuststräcka i östra Afrika. Se Adal. 
<b>Adelaer</b> [-lar] l. Adeler, Kort Sivertsen, dansk sjöhjälte, f. 1622 i Brevik i Norge, d. 1675 i Köpenhamn. 1637 drog han till Holland, tog tjänst vid flottan, måhända som "adelborst" (kadett), och var 1639 med i slaget vid Dünerna. 1648 gick han i veneziansk tjänst (där han varit förut), som kapten på sitt eget krigsskepp, dock med en veneziansk adelsman som egentlig befälhafvare. Han utmärkte sig genom tapperhet och rådighet flere gånger i krigen mot turkarna. Ehuru han 1659 blef riddare af San Marco-orden och fick andra belöningar, är dock intet tvifvel om, att han aldrig blef veneziansk amiral och att hans bedrifter hafva blifvit mycket öfverdrifna, måhända med hans egen vetskap. 1661 återvände han till Holland, gifte sig och tog namnet A. 1663 inkallades A. till Danmark, blef s. å. amiral och medlem af "Admiralitetsrådet" med säte näst efter riksamiralen och före den utmärkte varfschefen Niels Juel, som tillhörde den gamla danska adeln (hvilket i början väckte mycken harm), var 1665 general-amiral samt adlades 1666. Huru stor personlig del han haft i flottans stora utveckling 1663-75, som förr mest tillskrefs honom, är svårt att afgöra, och under det därpå följande kriget med Sverige, vid hvars utbrott han var högste befälhafvare öfver flottan, kom han till följd af sin död ej att spela någon roll. Det kommer alltid att blifva ryktet från sjökrigen mot turkarna, som omstrålar hans namn. Se Chr. Bruun, "C. S. Adelaer" (1871). E. EBG. 
<b>Adelaide</b> [ä'dileid], hufvudstad i Syd-Australien, anlagd 1836, 9 km. ö. om Vincent-viken, vid den vattenfattiga floden Torrens. Med förstäder 162,261 inv. (1901). Anglikansk biskop och rom.-katolsk ärkebiskop. Staden är regelbundet byggd med breda gator, stora öppna platser och ståtliga hus. Den har ett 1874 grundadt universitet, ett offentligt bibliotek (omkr. 45,000 bd) med museum och tafvelgalleri, botanisk trädgård m. m. Från A. går järnväg norrut till Oodnadatta n. v. om Eyresjön, hvilken järnväg torde komma att fortsättas öfver kontinenten till Port Darwin längs den 1872 fullbordade telegraflinjen, hvarjämte A. är medelst järnväg förenadt med Australiens öfriga storstäder (Melbourne, Sydney, Brisbane). A:s hamn är det vid hafvet belägna Port Adelaide (20,062 inv. 1901), som genom järnväg (13,5 km.) är förenadt med hufvudstaden. Andra hamnplatser äro Largs bay och Glenelg. (J. F. N.) 
<b>Adelaide</b> [-aid], Eugénie Louise af Bourbon, prinsessa af Orléans, syster till konung Ludvig Filip, f. 1777, d. 1847, lämnade till följd af revolutionen Frankrike 1792, vistades mest i sin brodera sällskap i olika länder i Europa, men återvände jämte honom 1814. A. var en kvinna med rik begåfning, stora kunskaper och ädelt hjärta och stod alltjämt troget vid Ludvig Filips sida såsom hans rådgifverska. 
<b>Adelaide-öarna</b> [ä'dileid-]. Se Patagonien. 
<b>Adelantado</b> (sp.), ståthållare i en provins. 
<b>Adelbert.</b> Se Adalbert. 
<b>Adelborg,</b> Eva Ottilia, akvarellist, f. i Karlskrona 6 dec. 1855, var elev vid Fria konsternas akademi 1878-84 samt har företagit studieresor i Holland 1898 och Italien 1901. Bland hennes arbeten märkas särskildt fina och humoristiska illustrationer till barnböcker, såsom <i>Prinsarnes blomsteralfabet</i> (1893; 2:a uppl. 1902) m. fl. - Hennes syster, Eleonora Amalia Maria A., f. i Karlskrona 6 dec. 1849, är framstående som textil mönsterriterska. 
<b>Adelcrantz,</b> svensk adlig ätt, härstammande från Göran Josuæ Törnquist (se A. 1), som jämte sina styfsöner (Forssenwald) adlades 1712. Hans egna söner erhöllo 1766 friherrlig värdighet. Ätten utgick på manssidan 1796. 
1. Göran Josuæ A. (urspr. Törnquist), arkitekt, f. i Stockholm 1668, d. där 1739, började redan som ung sina studier i byggnadskonst under ledning af N. Tessin d. y., blef genom ett kungl. stipendium satt i tillfälle att 1704-07 ytterligare utbilda sig under studieresor i Tyskland, Italien och Frankrike, där han under sin vistelse vid Ludvig XIV:s hof rönte mycket erkännande, hemkallades 1707 för att biträda Tessin vid slottsbyggnaden, utnämndes s. å. till hofarkitekt, adlades 1712 och öfvertog 1715 efter Tessin slotts- och stadsarkitektbefattningarna, från hvilka han sedan plötsligen entledigades af 1727 års riksdag, i hvars politiska stridigheter han hade tagit del. <i>Katarina kyrka</i> i Stockholm, afbrunnen 1723, blef i sitt nuvarande skick, med sin vackra, dock först 1891 definitivt fullbordade kupol, hvars silhuett dominerar Södermalm åt Saltsjön, åter uppbyggd efter 
page_number=87, index= - Adelcrantz. 1. Göran Josuæ A. (urspr. Törnquist)  - Adelcrantz. 2. Karl Fredrik A.  - Adeler, dansk amiral. Se Adelaer  - Adeler, Max, pseudonym för nordamerikanske humoristen Ch. H. Clark  - Adelersborg, baroni i Odsherred i norra Själland  - Adelfi, bot.  - Adelheid, tysk kejsarinna  - Adelheidsquelle (Adelheidskällan), mineralkälla vid byn Ober-Heilbrunn  - Adelhus. Se Borg  - Adélies land. Se Polarland  - Adelkone. Se Adalkona  - Adelsberg-grottan, en vid by Adelsberg, mellan Triest och Laibach belägen, mycket besökt grotta  - Adelsbetjänte. Se Betjänte  - Adelsfana kallades från Gustaf I:s tid hvar och en af de ryttarefanor 
ritning af A., som jämväl, under åren 1730-37, ledde fullbordandet af <i>Hedvig Eleonora</i> (Östermalms) kyrka efter Jean de la Vallées, af honom och Tessin förbättrade, plan. (Den fick likväl icke sin kupol förr än 1866, efter ritning af Scholander.) I förening med några andra studenter från Upsala upprättade A. 1688 den första svenska teatern, den s. k. Lejonkulan. För denna teater bearbetade han bl. a. Racines "Esther", det äldsta fransk-klassiska stycke, som finns på svenskt språk. 
2. Karl Fredrik A., den förres son, arkitekt, f. i Stockholm 1716, d. där 1796. Den otack, som fadern hade rönt i sin verksamhet såsom arkitekt, bestämde honom att uppfostra sonen för ämbetsmannabanan. Likväl fick denne 1735-39 deltaga i öfningarna i den nybildade Ritare-akademien, och knappt hade fadern dött, förrän Karl Fredrik, manad af sin inre kallelse, öfvergick till byggnadskonstens studium och för detta ändamål företog en resa (1739-44) till Frankrike och Italien. Vid sin återkomst anställd som konduktör vid kungl. slottsbyggnaden, fick han uppsikten öfver konstnärerna och konsthandtverkarna samt blef Hårlemans högra hand och utförde de ritningar denne ej medhann, blef hofintendent 1750, direktör för "franska spektaklet" 1753, öfverintendent 1757, direktör för hofkapellet 1764, friherre 1766, preses i Målare- och bildhuggareakademien m. m. I sistnämnda egenskap, men i synnerhet som vän till kungafamiljen, ådrog han sig de 1771 till makten komna mössornas ovilja och ställdes på mycket långsökta skäl till ansvar inför en kommission. Men statshvälfningen 1772 kom emellan, och A. fungerade som preses ända till 1795, då han, nära 80-årig, tog afsked. A. utöfvade såsom öfverintendent vid slottsbyggnaden under andra hälften af 1700-talet ett mycket stort inflytande på Sveriges byggnadskonst. En icke mindre betydelse eger A. såsom reformator af den 1735 inrättade Ritare-akademien, som 1768 af A. ombildades till en verklig konstakademi och 1773 af Gustaf III fick sina stadgar stadfästa. Ytterligare tvenne gånger besökte A. Frankrike: 1750 för att införskaffa franska och italienska konstnärer till kungl. slottets inredning och dekorering samt 1753 för att utvälja modeller till möbler för slottet, som af A. fullbordades efter N. Tessin d. y:s, af honom delvis förändrade, ritningar. 1768-74 byggde han under ganska ogynnsamma förhållanden <i>Adolf Fredriks</i> kyrka i Stockholm, ett af hufvudstadens stilfullaste tempel, och på uppdrag af Gustaf III verkställde han 1774-82 ombyggandet af det Ekebladska huset till det gamla kungl. <i>operahuset</i>. Bland andra arbeten af A. må nämnas planen till den, först efter hans död, af Palmstedt fullbordade Norrbro. Svenska akademien lät 1890 öfver A. slå en medalj, och C. R. Nyblom skref samtidigt en minnesteckning öfver honom (tr. i Sv. akad. handl. 1890). Jfr äfven L. Looström, "Den svenska konstakademien" (1887). (O. G-G.) 
<b>Adeler,</b> dansk amiral. Se Adelaer. 
<b>Adeler</b> [ä'del*] Max, pseudonym för nordamerikanske humoristen Ch. H. Clark. 
<b>Adelersborg,</b> baroni i Odsherred i norra Själland. Upprättades 1755 af en ättling till amiralen K. Adelaer och tillhör nu ätten Zytphen-Adeler. Slottet Dragsholm, som är hufvudgården i baroniet, användes förr som statsfängelse, bl. a. för biskop Joachim Rönnov och för Maria Stuarts gemål, earlen af Bothwell. E. EBG. 
<b>Adelfi</b> (af grek. <i>adelfos</i>, broder), <i>bot</i>., ståndarnas sammanväxande med hvarandra. 
<b>Adelheid,</b> tysk kejsarinna, dotter af konung Rudolf II af Burgund, f. omkr. 931, d. i kloster 999 och sedermera förklarad för helgon. När hennes förste gemål, konung Lothar af Italien, dött (950), ville markgrefven Berengar II, som inkräktat Lothars tron, tvinga henne till giftermål med Adalbert, Berengars son. Hon fick då hjälp af den tyske konungen Otto I, hvilken nedslog Berengars makt 951 och gifte sig med henne. 962 kröntes hon som hans gemål till kejsarinna. A. utöfvade sedan ett stort och gagneligt inflytande, särskildt under sin sonson Otto III:s minderårighet (983-995), då hon deltog i regeringens förande. 
<b>Adelheidsquelle</b> (Adelheidskällan), mineralkälla vid byn Ober-Heilbrunn, 8 km. från Tölz i Öfre Bajern, 712 m. öfver hafvet. Hör till koksaltkällornas grupp samt innehåller jod och brom. 
<b>Adelhus.</b> Se Borg. 
<b>Adélies land</b> [-lis]. Se Polarland. 
<b>Adelkone.</b> Se Adalkona. 
<b>Adelsberg-grottan,</b> en vid byn Adelsberg, mellan Triest och Laibach belägen, mycket besökt grotta, märkvärdig genom sin längd och sin mångfald af vackra droppstensbildningar. Liksom de flesta grottor ligger Adelsberg-grottan i ett kalkstensberg. Från en hvalfformig öppning i bergets sidosluttning sträcker den sig ung. 2 km. inåt och har med alla sina utgreningar en längd af omkr. 5 km. Den s. k. "gamla grottan" var bekant redan i 14:e årh., men den öfriga delen af Adelsberg-grottan upptäcktes först 1818 och utgöres af en i medeltal 10 m. bred och hög gång, som dock på flere ställen uppnår mera än 30 meters höjd. Den är på de flesta ställen beklädd med stalaktiter och stalagmiter, merendels rent hvita och glänsande, stundom gul- eller rödfärgade och halfgenomskinliga. Man tror, att grottan är den forna kanalen eller bädden för floden Poik, som nu eger ett annat underjordiskt lopp djupare ned, vid sidan om grottan, såsom man där kan iakttaga. Grottans mest storartade plats är "Kalvarie-berget", en fristående, 54 m. hög kulle under ett ofantligt hvalf, som lyfter sig 15 m. öfver densamma. Från denna punkt utgrena sig flere gångar, af hvilka en leder till den s. k. droppbrunnen, där den banade vägen tager slut. För en vandring dit och tillbaka till utgången åtgå vanligen 6-7 timmar. Se Rieger, "Die grotte von A." (12 pl., 1862). E. E. 
<b>Adelsbetjänte.</b> Se Betjänte. 
<b>Adelsfana</b> kallades från Gustaf I:s tid hvar och en af de ryttarefanor (se Fana), som adeln på grund af sin rusttjänst uppsatte. Under Erik XIV:s tid omtalas en fana af Upplands adel, en af Vestergötlands adel och en finsk. Sedermera förekomma endast svenska adelsfanan och finska adelsfanan, hvilka längre fram hopslogos, samt en estländsk 
page_number=88, index= - Adelsfana kallades från Gustaf I:s tid hvar och en af de ryttarefanor  - Adelskaldener. Se Adelsmatrikel  - Adelsköld, svensk adlig ätt. Klas (Claes) Adolf A.  - Adelsmatrikel, förteckning öfver de till ett lands adel hörande personer  - Adelsmöte 
adelsfana. Adelsfanan var förlagd öfver hela landet samt mönstrades intill 1729 årligen, därefter hvart tredje år på bestämda orter inom de särskilda länen, konungen likväl obetaget att sammankalla hela styrkan till samma ort. Karl XI gaf adeln rättighet att, i stället för att personligen infinna sig, sända sina "sventjänare" till dessa mönstringar, hvarigenom rusttjänstskyldigheten flyttades från personen till jorden. Adelsfanan var under Karl XI:s tid indelad i 6 kompanier; dess nummerstyrka, som under Karl XI upptages till 400 man i Sverige och 150 i Finland, minskades ständigt med anledning af rusttjänstens oordentliga utgörande, hvarför den vid sista mönstringen, 1743, uppgick till endast 395 man. Efter denna tid aftynade adelsfanan småningom, och 1809 indrogos dess befälslöner till staten. Någon förordning om dess indragning har emellertid aldrig utkommit. Jfr Rusttjänst. C. O. N. 
<b>Adelskalender.</b> Se Adelsmatrikel. 
<b>Adelsköld,</b> svensk adlig ätt, härstammar från Johan Kristian Thomée (d. 1798), lagman i Bohus län och adlad 1773. 
Klas (Claes) Adolf A., järnvägsbyggare, riksdagsman, skriftställare, f. på Nolhaga vid Alingsås 7 sept. 1824, studerade vid Chalmersska slöjdskolan i Göteborg, tjänstgjorde samtidigt vid Göta artilleri och blef 1844 underlöjtnant vid Värmlands fältjägare, men inträdde 1852 som löjtnant i den s. å. bildade Väg- och vattenbyggnadskåren. Han hade 1849 såsom nivellör vid Fryksta-Klarälfsbanan i Värmland tagit det första spadtaget jord å den första svenska järnvägen. Under 26 års verksamhet som järnvägsbyggare har A. verkställt undersökningar för och uppgjort förslag till mer än 300 mil af Sveriges enskilda järnbanor och själf byggt öfver 70 mil af dessa samt utfört bro- och hamnbyggnader, sjöaftappningar, kanaliseringsarbeten m. m. (en del äfven i Finland). - 1857 blef A. t. f. chef och 1862 chef i norra väg- och vattenbyggnadsdistriktet samt major vid kåren, 1865 chef i mellersta väg- och vattenbyggnadsdistriktet. Han tog afsked 1875. Sedan 1865 är han statens ombud vid Hjälmare kanal och sedan 1891 tillika ordförande i kanaldirektionen. 
1875-93 var A. ledamot af riksdagens första kammare, först för Västerbottens och sedan för Blekinge län, samt egnade sig flitigt åt riksdagsmannakallet. Bland de 29 motioner A. väckte i riksdagen märkes den vid urtima riksdagen 1892 afgifna, om ett kombineradt landt- och sjöförsvar. Försvarsfrågans praktiska lösning har legat A. mycket om hjärtat, på samma gång som han röjt sympatier för freds- och skiljedomsidén. Han valdes 1878 till led. af bevillningsutskottet samt 1877 och 1878 till statsrevisor. Till sina ekonomiska åsikter är A. frihandlare. A. återförvärfvade 1876 familjeegendomen Nolhaga, hvilken han har försatt i ett utmärkt skick. Han invaldes 1870 i Vetenskaps-akademien, där han 1891 utsågs till preses, och 1879 i Vet. o. Vitt. samhället i Göteborg. Han har för Vet. akad. författat lefnadsteckningar öfver Nils Ericson och O. Carlsund samt en längre, innehållsrik och lifligt skrifven <i>Lefnadteckning öfver John Ericsson</i> (1894). A. stod i spetsen för insamlingen af medel till de i Göteborg 1899 och i Stockholm 1901 resta statyerna öfver denne storman. Vidare har han författat några reseskildringar, lefnadsminnena <i>Utdrag ur mitt dagsverks- och pro diverse-konto</i> (2:a uppl. i 4 bd 1899-1901), <i>Karl den tolfte och svenskarne. En historisk studie</i> (del I tr. 1902, utg. 1903), broschyrer och tidningsartiklar samt idkat sångkomposition m. m. E. F-T. 
<b>Adelsmatrikel,</b> förteckning öfver de till ett lands adel hörande personer. En sådan förteckning, som utkommer periodiskt, kallas äfven adelskalender. Genealogiskt ordnade förteckningar öfver ett lands adelspersoner kallas ättartaflor. - Den tyska och österrikiska adeln finnes förtecknad i "Gothaisches genealogisches taschenbuch der gräflichen häuser" ("der freiherrlichen häuser" och "der adlichen häuser"). Öfver den franska adeln utgifves "Annuaire de la noblesse de la France, fondé par d'Hauterive et continué par Révérend". Den utförligaste engelska adelskalendern är Burkes "Genealogical and heraldic dictionary of the peerage and baronetage", hvars genealogiska uppgifter dock ej äro fullt tillförlitliga (jfr Round, "Studies in peerage and family history", 1901). Mindre kalendrar utgifvas af Whitaker och Dodd. Den förnämsta matrikeln är utgifven af G. E. C[okayne], i "Complete peerage" (8 bd 1894-98). I Danmark utgifves sedan 1884 af Hiort-Lorenzen och Thiset årligen "Danmarks adels aarbog", med korta biografiska uppgifter om alla danska adelspersoner. I denna publikation hafva efter hand meddelats en serie fullständiga och mycket värdefulla genealogier, utarbetade af Thiset, öfver åtskilliga, i synnerhet utdöda, adliga ätter (i särtryck 1887-1901, fortsättes). - K. O. Wasastjerna har utgifvit "Ättartaflor öfver den på Finlands riddarhus introducerade adeln" (2 bd, jämte supplement, 1879-83), och kalendrar öfver Finlands adel hafva utgifvits af E. von Knorring (1858), N. H. Pinello (1872), C. H. Tersmeden (1883), M. Stackelberg (1890) och K. O. Wasastjerna (1899). - Den äldsta matrikeln öfver den svenska adeln är A. A. v. Stiernmans "Matrikel öfver Svea rikes ridderskap och adel" (2 bd 1754-55). Den fortsattes af J. A. Rehbinder (1781, 82, 94), K. F. Rothlieb (3 dlr, 1807-23) och C. G. Kröningsvärd (1850). På grundvalen af de å riddarhuset förda stamtaflorna har J. G. Anrep utgifvit "Svenska adelns ättartaflor" (4 bd, 1858-64), forts, från 1857 af F. U. Wrangel och O. Bergström (1895-1900). B. Schlegel och C. A. Klingspor hafva utarbetat "Den med sköldebref förlänade men ej å riddarhuset introducerade svenska adelns ättartaflor" (1875). Under Anreps redaktion utkommer, sedan 1898 årligen "Sveriges ridderskaps och adels kalender" (1:a årg. 1854), och 1898 började K. K:son Leijonhufvud utgifva "Svensk adelskalender" (1:a årg. för år 1899), som äfvenledes utkommer årligen. "Kalender öfver i Sverige lefvande ointroducerad adel" utgafs 1886 af C. H. Tersmeden (2:a årg. 1899). 
<b>Adelsmöte.</b> Den svenska adelns rätt att representeras vid riksdagen såsom ett särskildt stånd upphörde genom representationsreformen vid riksdagen 1865- 66. Ridderskapet och adeln egde dock fortfarande, såsom korporation betraktad, att bevaka åtskilliga intressen af ekonomisk och privilegie-art. Detta föranledde stadgandet (genom riddarhus-ordningen af år 1866) af regelbundet återkommande sammanträden under namn af adelsmöten. Lagtima adelsmöte sammanträder hvart tredje år 15 febr. eller närmaste helgfria dag. Det utser själf ordförande samt ett af 12 personer bestående riddarhus-utskott äfvensom 
page_number=89, index= - Adelsmöte  - Adelsnäs, till 1777 kalladt Näs, frälse säteri i Åtvids socken, Linköpings län  - Adelsprivilegier 
riddarhusdirektion och revisorer. Riddarhusutskottet har att granska de betydliga kassor och fonder (år 1901: 5,507,878 kronor), som stå under riddarhusdirektionens förvaltning, samt att afgifva utlåtande öfver riddarhusdirektionens berättelse till adelsmötet. Representationsrätten vid dessa möten är fastställd efter samma grunder, som voro gällande för ridderskapet och adelns delaktighet i riksdagarna. För privilegiefrågors afgörande, ändring i riddarhusordningen samt beslut om afyttring eller användning af riddarhusets tomt eller därå befintliga byggnader fordras 2/3 af de afgifna rösterna. Om så nödigt finnes, kan mellan tidpunkterna för de lagtima mötena urtima adelsmöte sammankallas af vare sig konungen eller riddarhus-direktionen. Det första adelsmötet hölls 1869. (J. S-T.) 
<b>Adelsnäs,</b> till 1777 kalladt Näs, frälse säteri i Åtvids socken, Linköpings län, på gränsen till Småland, omkr. 40 km. från Linköping, i en härlig natur vid By-sjön. A. är hufvudgården i baroniet Adelswärd (se d. o.). Säteriet, som skötes under eget bruk, omfattar 1,022 har, däraf 113 har åker; dock ökas alltjämt åker-arealen genom pågående torrläggningsarbeten. Manbyggnaden bestod förr af en hufvudbyggnad med icke mindre än sex flyglar, men blef till slut så förfallen, att den 1883 öfvergafs af baroniets innehafvare (som numera bebor en villa vid Åtvidaberg) och för några år sedan till större delen nedrefs. 1889 uppfördes på A. ett ladugårdskomplex, som för sina praktiska anordningar väckte stor uppmärksamhet. Midt emot herregården, på den motsatta stranden af sjön, är sedan år 1900 en storartad anläggning af trädskolor och fruktträdgårdar, och 1901 upprättade baroniets nuv. innehafvare, kammarherren frih. Teodor Adelswärd, där Adelsnäs trädgårdsskola, hvars uppgift är att bibringa en mångsidig, planmässig och tidsenlig undervisning åt dem, som önska utbilda sig till trädgårdsmästare. Skolan, som från början stått under ledning af direktör R. Abelin, har 1903 fått ett statsanslag å 5,000 kr. Innehafvaren af A. eger patronatsrätt till Åtvids pastorat och tillsätter såväl kyrkoherde som komminister. 
<b>Adelsprivilegier</b> kallas med gemensamt namn de särskilda privilegier, förmåner, friheter och rättigheter, hvilka rättsligen tillkomma adeln såsom stånd eller korporation. I flertalet moderna stater hafva dessa numera upphört, men i Sverige finnas de fortfarande och kunna jämlikt § 114 R. F. ej utan adelns eget samtycke upphäfvas (formella privilegier), ehuru deras faktiska betydelse, mest i följd af ändrad allmän lagstiftning, är skäligen liten. Adelsprivilegierna äro i regel af fyra slag: familjerättsliga samt borgerligt, ekonomiskt och politiskt rättsliga, och dessa olika slag återfinnas i gällande svenska adelsprivilegier af 16 okt. 1723 äfvensom i öfriga stadganden, hvarmed dessa kompletterats. De <i>familjerättsliga</i> privilegierna, som afse adelssläkternas börds- och arfsintressen, äro hos oss färre än annorstädes. Rätten till adligt namn, sigill och vapen anses sålunda här icke vara formellt privilegieskyddad, utan gifven allenast genom administrativa förordningar, bl. a. k. förordn. af 10 aug. 1762, k. br. 14 juli 1767 och i viss mån k. förordn. 5 dec. 1901 (ang. släktnamn i allmänhet). Likaså ansågos de numera, mot adelns vilja, genom k. förordn. 19 maj 1845 upphäfda bestämmelserna i 1734 års lag om frälsemans gifto- och arfsrätt icke vara af privilegienatur. Icke heller har den svenska rätten några föreskrifter om t. ex. jämbördighet för adliga äktenskap, ehuru § 29 ad. priv., hvarest äfven ges några ännu gällande regler om sons och dotters giftermål i vissa fall, indirekt ogillat adelns ofrälse giften och låtit sådana i särskilda fall drabbas af vissa rättsförluster beträffande adlig fastighet, hvilka dock numera upphört att tillämpas. I visst sammanhang med dessa privilegier stå äfven de <i>borgerligt rättsliga</i>, angående forum privilegiatum i arfs- och förmynderskapsmål (hofrätt) och däraf beroende rätt att efter egen önskan kalla boupptecknings- och arfskiftesmän, § 6 ad. priv. och rättegångsbalken 8:2 mom. 8 och 9, där urspr. äfven funnos nu upphäfda föreskrifter om forum privilegiatum i vissa andra mål. Af borgerligt rättslig natur äro vidare bl. a. adelsmans privilegium att undgå häktning i vissa fall, § 5 ad. priv., att undslippa nesliga straff för ringa brott mot krigsartiklarna, § 6, att för förskingring m. m. få sina uppbördsmän straffade efter samma grunder som kronans, k. br. 6 mars 1669, att hos egna frälsebönder hafva viss förmånsrätt för ränta m. m. oafsedt tiden, som den innestått, och förmånsrättens ordning, som beror af lagen, § 18 ad. priv. De <i>ekonomiskt rättsliga</i> privilegierna voro i Sverige urspr. de viktigaste, men hafva numera antingen upphäfts såsom <i>formella adliga</i> eller faktiskt förlorat betydelse, ehuru de såsom privilegier fortfarande gifva en viss garanti mot förändringar, hvad adeln angår. Upphäfda äro de friheter och förmåner, som tillkommit adeln med afseende å frälsejord (säterier, rå- och rörshemman, insockne- eller veckodagshemman, ladugårdar samt allmänna frälse- och utsocknehemman), frälseräntor m. m. och adlig stadsfastighet, §§ 8-12, 20, 24-28 ad. priv., sedan adeln enligt k. kung. 6 apr. 1810 afstått från sin uteslutande rätt att ega ypperligt frälse m. m. och redan tidigare, genom förenings- och säkerhetsakten af 1789 § 3, förlorat företrädesrätten till allmänt frälse; dock gälla dessa friheter och förmåner fortfarande för jorden såsom sådan, i hvems hand den än är. Genom denna jämkning; upphörde däremot icke att gälla såsom privilegier sådana förmåner, som väl förutsätta innehaf af frälsejord, men icke visst slag däraf, och som ej heller afse jorden eller varit gifna åt jordegaren såsom sådan, utan åt honom såsom adelsman, och som alltså t. ex. icke heller mellan 1789 och 1810 ansetts tillkomma ofrälse egare af frälsejord. Hit höra framför allt de friheter, hvilka betecknat en inskränkning i kronans regalrätt, såsom rätten till grufdrift, § 13 ad. priv., till vattenverks drifvande, § 14, till fiske, § 15, till bärande träd, § 16, till jakt och djurfång, § 17. Särskildt bör märkas, att, ehuru 1864 års jaktstadga synes fråntaga adeln dess privilegiestadgade jakträtt å vissa häradsallmänningar, detta dock icke kan anses vara fallet, då jaktstadgan gifvits såsom administrativ förordning. Öfriga ekonomiskt rättsliga privilegier afse egentligen adelns rätt att idka viss handel och näring, § 19 ad. priv., och att hålla handtverkare, § 30. Hvad slutligen angår de <i>politiskt rättsliga</i> privilegierna, så innebära dessa dels en allmän rätt att förblifva ett stånd, "Riksens ridderskap och adel", § 1 ad. priv., ehuru numera icke ett "riksstånd" med representationsrätt i riksdagen eller formell privilegierätt till egen representation (adelsmötet), 
page_number=90, index= - Adelsprivilegier  - Adelstitlar 
jfr §§ 37 och 114 R. F.; dels uteslutande rätt till vissa statens ämbeten, §§ 2, 3 ad. priv., sedan 1809 upphäfda genom § 28 R. F.; dels vissa friheter och skyldigheter i afseende å statsborgarrätten, §§ 4, 32 ad. priv. (om utrikes resa och utflyttning); dels slutligen särskilda rättigheter i fråga om utöfning af viss statsmyndighet, nämligen viss utpantningsrätt, § 18 ad. priv., upphäfd genom k. förordn. 12 juli 1878; viss saköresrätt; § 31 ad. priv., som dock i följd af 1864 års strafflags införande upphört att gälla; viss utnämningsrätt (af präst) och viss bestraffningsrätt (af egna betjänte). Rätten att tillsätta präst är af tre slag: att i vissa fall kalla huspräst, k. br. 22 okt. 1784 och k. cirk. 30 nov. 1849, att såsom säteriegare tillika med församlingen välja och att såsom patronus ecclesiæ ensam tillsätta kyrkoherde, § 7 ad. priv. Patronatsrätts förvärf sker efter allmänna kyrkorättsliga regler och är icke ett privilegium för adeln, men patronatsrätt, som kommit i adelsmans hand, får därigenom privilegienatur och kan ej utan hans eller adelns samtycke upphäfvas, så länge den tillhör honom eller lagligen öfvergår omedelbart till annan adelsman. Adliga säteriegares rätt att gemensamt med församlingen välja blef visserligen genom prästvalsförordningen 1 apr. 1843 faktiskt åsidosatt och anses ofta hafva upphört redan på grund af privilegiejämkningen 1810, ehuru den svårligen kan anses såsom adpertinens till jordeganderätten eller afse säteriet såsom sådant. Hvad slutligen angår bestraffningsrätten, omfattar denna, enligt § 31 ad. priv., rätt för adelsman "sina bönder och enskilde betjänte vid små förbrytelser, uppstudsigheter och försummelser tillbörligen att aga och näpsa", men kan numera näppeligen, i följd af ändrade förutsättningar, afse andra än enskilda tjänare, hvilka ensamma fortfarande stå i personligt afhängighetsförhållande till husbonden; tjänstehjonsstadgans särskilda regler om den ålder, intill hvilken, och de villkor, under hvilka tjänare äro underkastade aga, gälla sålunda icke för adliga husbönder. - Se vidare H. Wachtmeister, "Utredning rörande ridderskapets och adelns privilegier" (1886), hvilket arbete i flere punkter afviker från den här gjorda framställningen. RLD. 
<b>Adelstitlar.</b> De adliga titlarna, med deras hierarkiska ordning, förskrifva sig från långt senare tidpunkter än själfva adelsbegreppets uppkomst. Hos en del folk utbildades aldrig någon hierarkisk adelstitulatur med reel betydelse; så t. ex. rådde inom det gamla Polens adel ("Szlachta") fullständig jämlikhet, och de titlar af furste och grefve, som de utifrån importerade valkonungarna förlänade, medförde ingen särskild rangställning. Detsamma gällde i hufvudsak om Ungerns <i>magnater</i> (se d. o.) i forna tider samt om de ryska bojarsläkterna, bland hvilka dock <i>kneserna</i> (se d. o.) såsom fursteättlingar intogo en hedersplats (titeln "knes" plägar också numera öfversättas med furste, "prince"). Småningom utbildade sig emellertid inom de moderna samhällena en viss likformighet i fråga om adelstitlarnas namn och inbördes rangställning. Hvad först den från latinet lånade prins-titeln (lat. <i>princeps</i>) angår, så kan såsom regel sägas, att i de germanska länderna denna titel (ty. <i>prinz</i>, eng. <i>prince</i>) numera anses förbehållen åt medlemmarna af de regerande husen, - om än i vårt land som bekant konungahusets prinsar i skrift officiellt tituleras med det traditionella "arf-furste". I det monarkiska Frankrike gällde i fråga om prins-titeln detsamma som i de germanska länderna, utom under kejsardömet, då titeln <i>prince</i> var den högsta adelstiteln. Prinsarnas af blodet under franska kejsardömet officiella titel var <i>prince français</i>, de öfrige (adlige) prinsarnas däremot <i>prince de l'empire français</i> (jfr de tyske "riksfurstarna"). Under l'ancien régime förekom i Frankrike titeln "prince" såsom adelstitel blott i en del fall, då för densamma kan påvisas antingen utländskt ursprung ("prince de Tarente et de Talmond" inom huset La Trémoille) eller en af tradition häfdvunnen usurpation (såsom "prince de Marsillac" inom huset La Rochefoucauld). I Spanien och Portugal förekommer ej heller titeln <i>principe</i> såsom nationell adelstitel, med ett undantag: den beryktade Godoy, "principe de la Paz" (= fredsfurste). Däremot har sedan äldsta tider i Italien - såsom ett minne från dess sekellånga feodala sönderstyckning - samma titel ("principe") fortfarit att anses såsom den högsta adliga titeln, liksom öfriga italienska adelstitlar i regel förbunden med besittningen af ett majorat, med hvars förvärfvande en viss titel följer, äfven om förvärfvandet skett genom köp. 
Bortsedt från förhållandet i Italien och från den napoleonska adeln, är i regel att såsom högsta adelstitel anse (den latinska) titeln <i>dux</i> (fr. <i>duc</i>, it. <i>duca</i>, sp. <i>duque</i>, eng. <i>duke</i>) och dess motsvarighet i en del germanska länder (ty. <i>herzog</i>, sv. <i>hertig</i>), I Tyskland och i en del af tysk kultur påverkade länder har emellertid närmast efter hertigtiteln å den hierarkiska rangskalan placerats titeln <i>fürst</i> (furste), som ju egentligen ej är annat än en öfversättning af det latinska <i>princeps</i>, hvilken titel således här i viss mening klufvits, hvarvid titeln "prinz" (prins) förbehållits regerande hus, men titeln "fürst" (furste) blifvit en adelstitel, med plats närmast efter hertigtiteln. I England och Danmark (med Norge) infördes emellertid aldrig denna furstetitel inom adelstitulaturen. (I Danmark finnes dock en enda hertiglig ätt, Decazes af Glücksbjerg, som nedstammar från den franske konungen Ludvig XVIII:s bekante gunstling Decazes, hvilken Fredrik VI af artighet mot den franske monarken gjorde till hertig 1818.) I Sverige, där konungen numera ej eger rätt att utdela furstetiteln, har den förlänats allenast två gånger (åt släkterna Hessenstein och Putbus), dock utan åtföljande introduktion å riddarhuset och med uttrycklig förklaring om fortfarande företräde för de fem äldsta grefveätterna framför de svenske furstarna. Å Finlands riddarhus har på kejserlig befallning introducerats såsom furstlig den ryska ätten Mensjikov. Inom Tysklands högsta adel, de mediatiserade ätterna, finnes blott en enda ätt, som verkligen innehaft ett tyskt hertigdöme, huset Arenberg (husen Croy's och Looz' hertigliga värdigheter voro af utländskt ursprung). De preussiske konungarna hafva emellertid på senare tider börjat utnämna titulärhertigar (så t. ex. blef furst Bismarck "hertig af Lauenburg"). Äfven konungen af Würtemberg har kreerat hertigar, dock blott "morganatiska" afkomlingar af konungahuset (Teck, Urach). Äfvenledes finnas i Tyskland numera, utom de ännu kvarlefvande mediatiserade fursteätterna, många furstehus, som kreerats i senare tid, såväl i Preussen (Bismarck m. fl.) som i Bajern (Wrede), Hessen (Battenberg) o. s. v. 
page_number=91, index= - Adelstitlar  - Adelswärd, Sveriges enda baroni  - Adelswärd, svensk adlig ätt  - Adelswärd. 1. Johan A.  - Adelswärd. 2. Erik Reinhold A. 
 I de romanska länderna samt i Storbritannien gäller titeln markis (= markgrefve, lat. <i>comes marchensis</i>, mlat. <i>marchio</i>) såsom i rang närmast under hertigtiteln ; dess rang skulle således motsvara de tyske furstarnas, och i öfverensstämmelse därmed står också, att de forne tyske markgrefvarna gjorde anspråk på att räknas till "furstebänken". De brittiske markisernas officiella titulatur innesluter också ordet "prince". I Tyskland bäres titeln <i>markgraf</i> numera blott af det regerande badensiska husets medlemmar. Napoleon I återupplifvade ej markistiteln i sin adel. I de skandinaviska länderna har titeln aldrig förekommit. 
Mot adelstitlarna <i>comte</i>, <i>conte</i>, <i>conde</i> i de romanska länderna svarar i Storbritannien den nationella titeln <i>earl</i> (med "count" afses där alltid utländsk grefvevärdighet) samt i öfriga germanska länder grefvetiteln, som importerats äfven i Polen, Ungern, Ryssland m. fl. st. I Sverige är <i>grefve</i> numera den högsta adelstiteln. Närmast följer titeln <i>friherre</i> (i dagligt tal "baron"), i öfverensstämmelse med förhållandet i tyska länder. I Danmark (med Norge) motsvaras friherretiteln af titeln "baron" (om de danske länsgrefvarna och länsbaronerna se art. Grefve och Baron). 
I Frankrike och de romanska länderna följer efter grefve-titeln titeln <i>vicomte</i>, <i>visconte</i>, <i>vizconde</i>, o. s. v. och i öfverensstämmelse därmed följer i Storbritannien titeln <i>viscount</i> närmast efter earltiteln. Napoleon återupplifvade ej vicomte-titeln, som under l'ancien régime råkat i formligt vanrykte på grund af dess godtyckliga usurperande såväl af alla "yngre söner" som af kreti och pleti. 
I Sverige finnas ej numera andra betitlade adelsgrader än grefve och friherre. Men i England förekommer en lägre pärstitel, <i>baron</i> (i dagligt tal "lord"), samt ytterligare en lägre adelstitel, <i>baronet</i>, som dock icke medför pärskap (plats i öfverhuset). I det gamla Frankrike funnos vidare såsom lägsta adelstitlar <i>baron</i>, <i>chevalier</i> och <i>écuyer</i> (jfr eng. <i>squire</i>), som emellertid redan fore den stora revolutionen förlorat all betydelse. På samma sätt finnas i olika tyska stater flera eller färre titlar för den lägsta adeln, hvilka numera i allmänhet råkat ur bruk, såsom "Edler und bannerherr", "Ritter", "Edler von, auf und zu" (jfr det nederländska "Jonkheer"). Hvad utom-europeiska länder beträffar, så har Japan importerat hela den gammalfranska feodala adelstitulaturen. 
Hvad till sist adelstitlarnas nedärfvande angår, så gälla därom i olika länder olika regler och t. o. m. i ett och samma land olika regler för olika familjer med samma värdighet. Blott den brittiska aristokratien (se vidare Peerage) och den kejserliga franska ("läns-")adeln ha i detta hänseende en lagstadgad succession. Hvad Frankrikes kejserliga adel beträffar, gick där titeln i arf blott till äldste sonen, son efter son; dock kunde en "prince" genom stiftande af majorat med viss bestämd storlek för sin äldste son förskaffa denne titeln "duc", en "duc" på samma sätt skaffa sin äldste son titel af "comte" o. s. v. Inom den spanska "grandezzan" gälla hufvudsakligen samma successionsregler som inom de brittiska pär-familjerna; men i Spanien råder sedan långt tillbaka en oerhörd godtycklighet i fråga om yngre söners usurpation af släktnamn och titlar, med hvilka de blott på kvinnosidan stå i något samband. Inom den tyska adelns hertig-, furste-, grefve- och friherrefamiljer, liksom inom den danska och svenska aristokratien, är förhållandet beroende på de villkor, hvarunder resp. titlar förlänats: vare sig med utsträckning till samtliga familjemedlemmar eller (såsom regeln är för nyare ätter) med succession efter förstfödslorätt. I Sverige ärfves inom de efter 1809 kreerade grefliga och friherrliga ätterna samt ätten Beck-Friis titeln blott af äldste sonen. Inom några få af Gustaf III och Gustaf IV Adolf kreerade ätter bär enligt upphöjelse-urkunderna äldste sonen redan under faderns lifstid dennes titel (grefliga ätterna Klingspor, Ridderstolpe, Ruuth, Strömfelt, af Ugglas; friherrliga ätterna Adlercreutz, Lagerheim, af Wetterstedt). Också inom en del af de danska grefve-familjerna bär äldste sonen redan under faderns lifstid dennes titel, hvaremot de yngre sönerna tituleras "baron" och döttrarna "comtesse". Se vidare särskilda artiklar om de olika titlarna. P. M. G. 
<b>Adelswärd,</b> Sveriges enda baroni, bestående af Åtvidabergs kopparverk och municipalsamhälle samt andra fideikommissegendomar inom Linköpings och Kalmar län, hvilka med Adelsnäs (förut kalladt Näs) såsom hufvudgård innehafvas af hufvudmannen för den friherrliga ätten Adelswärd. Krigsrådet, sedermera tit. landshöfdingen Joh. Adelswärd, som redan 1764 var den störste delegaren samt tillika disponent i det bolag, som då egde Näs och Åtvidaberg, blef genom de öfrige bolagsmännens utlösande småningom ensam egare därtill och stiftade 1781 af dessa och andra gods ett "baroni Adelswärd", hvilket 1783 stadfästes af k. m:t. Titeln och namnet baron Adelswärd skall tillkomma fideikommissets innehafvare, äfven för den händelse ätten på manssidan utdör, i hvilket fall k. m:t "förlänar denna egendom till någon annan af dess trogna undersåtar, som därtill kunnat visa sig värdig", dock att företräde om möjligt därvid lämnas "någon af namnet å kvinnolinjen". En mindre del af fideikommisset, näml. Bersbo grufvor och Forsaströms järnbruk med dithörande smärre jordområden, blef 1900 med k. m:ts tillstånd utbytt mot ett fideikommisskapital, som förvaltas af två af Svea hofrätt tillsatta godemän och f. n. (1903) uppgår till 47,500 kr. För öfrigt består numera baroniet, oberäknadt Åtvidabergs kopparbruk och grufvor, af 65 1/4 hemman, hälften frälse och hälften kronoskatte, däraf 51 5/8 i Linköpings och 13 5/8 i Kalmar län, omfattande 23,039 har, däraf 2,821 har åker, allt jämte kvarnar och annan fastighet taxeradt till 2,423,900 kr. (1903). Det sträcker sig öfver 12 socknar och har på sitt område omkr. 4,300 mantalsskrifna personer. Se vidare Adelsnäs och Åtvidaberg. 
<b>Adelswärd,</b> svensk adlig ätt, härstammar från ryttmästaren Johan Hultman, som adlades 1719. och hvars son Johan 1770 blef friherre. Dennes sonson Erik Reinhold fick 1823 greflig värdighet, som hans barn vid hans död afsade sig. Den friherrliga ätten innehar som fideikommiss "baroniet Adelswärd" (se ofvan). 
1. Johan A., f. 1718, d. 1785, Johan Hultmans son, stiftare af baroniet Adelswärd (se ofvan), upphöjdes till friherre 1770 och fick landshöfdings namn, heder och värdighet 1779. 
2. Erik Reinhold A., ämbetsman, den förres sonson och son af den från riksdagarna 1800 och 1809 bekante öfverste Erik Göran A., f. 13 jan. 1778, utnämndes vid fyra års ålder till fänrik vid lifgardet. Han steg till major och fick afsked 
page_number=92, index= - Adelswärd. 2. Erik Reinhold A.  - Adelswärd. 3. Georg Nicolaus A.  - Adelswärd. 4. Renauld Oscar d'A.  - Adelsö, socken i Stockholms län  - Adelung, Johann Christoph  - Adelöf, socken i Jönköpings län  - Adémar. Se Adhémar  - Ademption, fråntagande  - Aden, engelsk stad och befästning på Arabiens södra kust, i Jemen 
ur krigstjänsten 1808. Dessutom tjänstgjorde han vid hofvet, där han börjat sin bana som kavaljer hos hertiginnan af Södermanland. Han blef öfverstekammarjunkare 1817 och chef för kronprinsens hof 1823. Sistnämnda år tilldelades honom greflig värdighet. A. bevistade riksdagarna 1809-34, tillhörde 1817 statsutskottet och var 1823 ordförande i bankoutskottet. Han räknades vid sistnämnda tidpunkt till oppositionen. När G. F. Wirsén 1824 lämnat presidentplatsen i Statskontoret och Järta ej lyssnat till uppmaningen att låta sig utnämnas till hans efterträdare, inträdde A. i dec. 1825 åter i statens tjänst, som president i sagda verk; det ansågs dock, att Wirsén alltjämt hade stort inflytande på dettas styrelse. A. utnämndes till statsråd i dec. 1829. Han afled 22 jan. 1840 och prisades efter sin död i "Sveriges stats-tidning" för sin öppna och redbara karaktär, frimodighet, fasthet i grundsatser samt trohet och tillgifvenhet för konung och fädernesland. - Hans grefliga linje upphörde, då hans son erhöll tillstånd att afstå från den ärfda grefvevärdigheten. M. SDN. 
3. Georg Nicolaus A., friherre, diplomat, f. 31 aug. 1810, den föregåendes brorson, var son till dåv. löjtnanten Göran Axel A., som togs till fånga af fransmännen vid Stralsund 1807 och fördes till Frankrike, där han bosatte sig. A., som 1837 började sin diplomatiska bana, blef envoyé 1856 i Petersburg och 1858 i Paris samt tog afsked 1877. Död i Paris 26 nov. 1878. 
4. Renauld Oscar d'A., friherre, statsman. den förres broder, f. 18 dec. 1811, deltog i fransmännens krig i Algeriet, tog 1844 afsked ur krigstjänsten och bosatte sig i Nancy, där han 1848 utsågs till chef för nationalgardet. S. å. valdes han till medlem af nationalförsamlingen, röstade där för Napoleons presidentskap, men drog sig efter statskuppen 1851 tillbaka från det offentliga lifvet. Död i S:t Hélier på Jersey 18 febr. 1898. A. utgaf bl. a. <i>La liberté de conscience en Suède</i> (1861) och <i>Considérations sur la réformation et les lois de 1860 en Suède</i> (1862) 
<b>Adelsö,</b> socken i Stockholms län, Färentuna härad. 3,063 har. 636 inv. (1901). A. utgör ett konsistoriellt pastorat i Upsala stift, Svartsjö kontrakt. - Öarna i denna socken ega en stor rikedom på fornlämningar och minnesmärken af alla slag. På Adelsön, vid byn Hofgården, låg den historiskt bekanta kungsgården Alsnö (se d. o.), af hvilken ännu några obetydliga spår finnas kvar. Nära kyrkan ligga tre stora och väl bibehållna grafhögar, "Kungshögarna". HS HD. 
<b>Adelung,</b> Johann Christoph, tysk språkforskare, f. 1732 i Pommern, var 1759-61 gymnasielärare i Erfurt och egnade sig därefter i Leipzig åt det mest olikartade publicistiska och lärda skriftställen. Han blef 1787 hofråd och öfverbibliotekarie i Dresden och dog där 1806. - A. koncentrerade efter hand sina lärda mödor på kunskapen om tyska språket, och ehuru till anlagen mera samlare och ordnare än forskare, vardt han dock genom sällspord flit och metodisk följdriktighet en märkesman på detta område. Hans stora lexikon <i>Versuch eines vollständigen grammatisch-kritischen wörterbuchs der hochdeutschen mundart</i> (5 bd, 1774-86; ny uppl. 1793-1801) skattades högt och ansågs normgifvande ända till midten af 1800-talet, liksom hans handböcker i grammatik, stilistik och rättstafning länge behärskade de tyska läroverken. A:s ögonmärke var språkriktigheten, och såsom rättesnöre för denna satte han ensidigt nog Meissen-dialekten. Han egde stor förmåga att finna lagar för språkbruket, och hans sansade purism gjorde nog sin nytta. Barn af förståndsupplysningens tidehvarf, hade A. föga vetenskapliga begrepp om språkets växt och väsende; också fördunklades sedermera hans arbeten alldeles genom Jacob Grimms. Ett sammanställande arbete öfver alla jordens språk, <i>Mithridates oder allgemeine sprachenkunde</i>, påbörjade A. med bd I (de asiatiska språken, 1806); det fullbordades med 3 bd af J. S. Vater (1809-17). - Hans brorson, Friedrich A., f. 1768, d. 1843 som direktör för orientaliska institutet i Petersburg, var en lärd språk- och häfdaforskare. 
<b>Adelöf,</b> socken i Jönköpings län, Norra Vedbo härad. 11,816 har. 1,537 inv. (1901). A. utgör ett regalt pastorat i Linköpings stift, Norra Vedbo kontrakt. - Stor grafhög nära kyrkan, och på prästgårdens egor ett graffält från hednatiden med stensättningar, som enligt traditionen äro lämningar efter en stad: <i>Vulberg</i> eller <i>Valberg</i>. HS HD. 
<b>Adémar.</b> Se Adhémar. 
<b>Ademption</b> (lat. <i>ademptio</i>), fråntagande. 
<b>Aden</b> [eng. uttal : ei'dn], engelsk stad och fästning på Arabiens södra kust, i Jemen. 180 km. ö. om Bab-el-mandeb, i en af nakna vulkaniska sträckningar kringstängd dal, som utgör kratern af en slocknad vulkan. All växtbärande jord, som finnes i denna dal, är ditskaffad. Fastän A:s luftstreck är högeligen torrt och hett, är det dock ej osundt. Regn faller endast ett par veckor i september, stundom blott hvart tredje år, men då i strömmar. Storartade cisternsystem hafva blifvit utförda af engelsmännen för en kostnad af 18 mill. kr. En telegrafkabel är nedlagd tvärs genom Indiska hafvet till Bombay. A. har en förträfflig, genom höga berg skyddad hamn, tillräcklig för hela flottor. - Under medeltiden var A. stapelort för hela Arabiens handel samt nederlagsplats för södra Asiens och östra Afrikas naturalster och Europas fabriksvaror. Efter upptäckten af sjövägen kring Goda-Hoppsudden började A. förlora sin stora betydelse, och 1839 hade denna världshandelns stad sjunkit ned till en fattig by, hvilken s. å. genom ett fördrag afträddes till engelsmännen. Dessa måste dock följande år med vapenmakt sätta sig i besittning däraf. Det af engelsmännen i besittning tagna området inskränkte sig till den lilla vulkaniska halfö, på hvars östra sida staden A. ligger (54 kvkm.). 1868 köpte engelsmännen den v. därom belägna halfön Djebel Hasan eller Little Aden (39 kvkm.) af sultanen af Lahedj och 1882 en smal kuststräcka, som förenar båda halföarna (88 kvkm.), så att A. nu utgör 206 kvkm. med en folkmängd (trupperna oberäknade) af 41,222 pers. (1901). Därtill kommer ett skyddsområde af omkr. 20.000 kvkm. Till A. höra ock öarna Perim och Sokotra samt Kuria-Muria-gruppen. A. lyder administrativt under guvernören i Bombay och är frihamn. Förnämsta införsel-artikeln är stenkol, hvaraf ofantliga massor här uppläggas för de ångfartyg, hvilka genom Sues-kanalen underhålla förbindelsen med östern. Det är nu också export-orten för Arabiens kaffe. (J. F. N.) 
page_number=93, index= - Adenin, kem.  - Adenit, med.  - Adenoid, med.  - Adenoida vegetationer. Se Nässjukdomar  - Adenom. Se Tumör  - Adenophora Fisch., bot.  - Adenos, sjöbomull  - Adenoskleros, med.  - Aden-viken, den del af Arabiska hafvet  - Adeodatus, påfve  - A deo rex, a rege lex, från Gud konungen, från konungen lagen  - Adeps, fett  - Adept, under medeltiden: en som föregaf sig hafva funnit "de vises sten"  - Aderbejdjan, provins i Persien. Se Aserbejdjan  - Aderer l. Adrar, ett af berber och araber bebodt bergland i västra Sahara  - Aderno, stad på Sicilien  - Adersbach-klipporna  - Aders telefon, en hörtelefon, utmärkt af en ringformad stålmagnet  - Adessivus, en kasus i finskan  - Adesso (it.), hand., strax  - A detto l. Ditto (it.), hand.  - À deux, på tu man hand  - À deux crayons. Se Handteckning  - À deux mains, fr., mus., för två händer  - À deux usances. Se À usance  - Ad extremum (lat.), till det yttersta; slutligen  - Ad futuram memoriam (lat.), till framtida erinran  - Adhatoda, bot. Se Justicia  - Adhémar l. Adémar, biskop  - Adhémar, Alphonse Joseph  - Adherbal, konung i Numidien, mördad 112 f. Kr. Se Jugurtha  - Adherens, med.  - Adherera, hänga vid; vidhålla  - Adhesion, fys. 
<b>Adenin,</b> <i>kem</i>., en af Kossel upptäckt organisk förening, C<sub>5</sub>H<sub>5</sub>N<sub>5</sub>, som bildas vid sönderdelning af cellkärnans nuklein. Adenin är, liksom guanin, ett purinderivat, nämligen aminopurin (se Purin), och bildar pärlemorglänsande fjäll eller nålar, svårlösliga i kallt, men lättlösliga i hett vatten. P. T. C. (H. E.) 
<b>Adenit</b> (lat. <i>adenitis</i>, af grek. <i>aden</i>, körtel), <i>med</i>., inflammation i lymfkörtlarna. 
<b>Adenoid</b> (af grek. <i>aden</i>, körtel, och <i>eidos</i>, form), <i>med</i>., körtelaktig. 
<b>Adenoida vegetationer.</b> Se Nässjukdomar. 
<b>Adenom</b> (af grek. <i>aden</i>, körtel). Se Tumör. 
<b>Adenophora</b> Fisch., <i>bot</i>., växtsläkte af nat. fam. <i>Campanulaceæ</i>, med blå klockformiga blommor. Innefattar flera på kalljord odlade arter från Sibirien och östra Europa. A-N. (G. L-M.) 
<b>Adenos</b> (namnet af <i>Adene</i>, en stad i Mindre Asien), sjöbomull (<i>coton de marine</i>). Sändes från Aleppo till Marseille och utgår därifrån i handeln. 
<b>Adenoskleros</b> (af grek. <i>aden</i>, körtel, och <i>skleros</i>, hård), <i>med</i>., den förhårdning af lymfkörtlarna, som är ett bland de utmärkande kännetecknen på syfilis. 
<b>Aden-viken,</b> den del af Arabiska hafvet, som intränger mellan södra Arabien och Somali-landet förbi Aden till sundet vid Bab-el-mandeb. 
<b>Adeodatus,</b> påfve 672-676. Uppträdde under den monoteletiska striden såsom en ifrig försvarare af läran om tvenne viljor hos Kristus. (J. HDR.) 
<b>A deo rex, a rege lex</b> (lat.), från Gud konungen, från konungen lagen. 
<b>Adeps</b> (lat.), fett. - <i>A. lanæ</i>, lanolin. - <i>A. petrolei</i>, vaselin. - <i>A. suilla</i> (l. <i>suillus</i>), svinfett, ister. 
<b>Adept</b> (lat. <i>adeptus</i>, som ernått något), under medeltiden: en som föregaf sig hafva funnit "de vises sten", mästare i alkemi, guldmakare; nu: lärjunge i en svårlärd konst eller vetenskap; person, som blifvit invigd i ett ordenssällskaps hemligheter eller i någon djupsinnig och för mängden obegriplig kunskap. 
<b>Aderbejdjan,</b> provins i Persien. Se Aserbejdjan. 
<b>Aderer</b> l. Adrar (berb., "berg"), ett af berber och araber bebodt bergland (74,000 kvkm.) i västra Sahara, hörde sedan 1887 till spanska kolonien Rio-di-Oro, men 1892 slöt franska regeringen ett skyddsfördrag med sjeiken, och genom en öfverenskommelse med Spanien 1900 blef hela Aderer-oasen franskt område. De viktigaste orterna i området äro Vadan, Sjingit och Atar. Befolkningen är mest af berbisk stam. 
<b>Adernò,</b> stad på Sicilien, vid foten af berget Etna. 25,800 inv. (1901). 
<b>Adersbach-klipporna,</b> märkvärdiga, labyrintartade sandstensklippor, belägna nära byn Adersbach i Böhmen, på gränsen mot preussiska Schlesien. Ursprungligen ett sammanhängande sandstenslager, ha de under årtusendens lopp förändrats till oräkneliga fristående klippor af den förunderligaste form. 
<b>Aders telefon</b> (uppkallad efter uppfinnaren, en tysk ingenjör), en hörtelefon, utmärkt af en ringformad stålmagnet, som samtidigt utgör handtag. Framför magnetpolerna ligger membranet och, till förstärkande af de magnetiska kraftlinjerna, framför detta en ring af mjukt järn. - Aders mikrofon består af fem parallella kolkontakter, hvardera bestående af två kolstafvar, lagrade i kolskifvor. A. E-M. 
<b>Adessivus</b> (af lat. <i>adesse</i>, vara tillstädes), en kasus i finskan, urspr. utmärkande platsen, på hvars yta eller i hvars närhet något sker. Sedermera användes den att uttrycka medlet, och i förbindelse med verbet <i>olla</i> (vara) motsvarar den verbet "hafva", så att t. ex. "jag har en bok" i finskan uttryckes så: "hos mig är en bok". 
<b>Adesso</b> (it.), <i>hand</i>., strax. 
<b>A detto</b> l. Ditto (it.), <i>hand</i>., på samma dag. Jfr Dito. 
<b>À deux</b> [a-dö], på tu man hand. 
<b>À deux crayons</b> [a-dö-kräja']. Se Handteckning. 
<b>À deux mains</b> [a-dö-mä'], fr., <i>mus</i>., för två händer. 
<b>À deux usances</b> [a-dös-ysã's]. Se À usance. 
<b>Ad extremum</b> (lat.), till det yttersta; slutligen. 
<b>Ad futuram memoriam</b> (lat.), till framtida erinran. 
<b>Adhatoda,</b> <i>bot</i>. Se Justicia. 
<b>Adhémar</b> [ademār] l. Adémar, biskop i Puy i södra Frankrike. Han var den förste, som på kyrkomötet i Clermont, 1095, lät fästa det röda korset på sig, till tecken att han ville deltaga i korståget. Som påflig legat åtföljde A. hären, hvars mod han lifvade genom sin tapperhet och vältalighet. Han afled 1098, strax efter Antiochias eröfring. 
<b>Adhémar</b> [ademar], Alphonse Joseph, fransk matematiker, f. 1797, d. 1862, privatlärare i Paris, skref en mängd, delvis i flere upplagor utgångna handböcker i de matematiska vetenskaperna. Mest bekant är han dock genom den i hans arbete <i>Revolutions de la mer</i> (1842, flere uppl.) framställda teorien om istidernas periodicitet. 
<b>Adherbal,</b> konung i Numidien, mördad 112 f. Kr. Se Jugurtha. 
<b>Adherens</b> (stundom Adhärens, jfr Adherera), <i>med</i>., sammanlödning. Inälfvorna i bukhålan äro öfverdragna med en glatt hinna, bukhinnan, som äfven bekläder insidan af bukhålans väggar. Hjärtat och hjärtsäcken, lungorna och lungsäckarna äro äfvenledes försedda med dylika glatta öfverdrag. Vid bukhinneinflammation, resp. inflammation i hjärtsäcken eller någon af lungsäckarna, bildas sammanlödningar mellan mot hvarandra liggande delar af den beklädande hinnan. Dessa s. k. adherenser minska inälfvornas rörlighet. Tänjning af dem medför ofta smärta. Strängformiga adherenser kunna förorsaka inklämning af tarmslyngor. Vid operationer, t. ex. för att aflägsna svulster ur bukhålan, kunna dessa adherenser bereda allvarsamma svårigheter. Å andra sidan kunna i vissa fall adherenser verka i kroppens tjänst. Vid hotande genombrott af ett mag- eller tarmsår eller af en varbildning kunna i gynnsamma fall adherenserna utgöra ett skydd mot sjukdomsprocessens utbredning inom bukhålan. J. E. J-N. 
<b>Adherera</b> (lat. <i>adhærere</i>), hänga vid; vidhålla. 
<b>Adhesion</b> (jfr Adherera), <i>fys</i>., den attraktionskraft, som visar sig mellan tvenne kroppar, hvilka äro i omedelbar beröring med hvarandra. Adhesionen är en af de s. k. <i>molekylarkrafterna</i>. Om tvenne plana glas- eller metall-skifvor tryckas emot hvarandra, fordras, sedan trycket upphört, en betydande kraft för att skilja dem åt, emedan de sammanhållas genom adhesionen. Därvid verkar emellertid hufvudsakligen lufttrycket, som förhindrar, att plattorna dragas isär (skenbar adhesion). Förskjutas de längs efter 
Tryckt den 15/6 03 
1 b. 6 
page_number=94, index= - Adhesion, fys.  - Adhesionsbana, sådan järnväg  - Adhesionsprocess, jur.  - Adhesiv, vidhängande, vidhäftande  - Ad hominem (lat.), log. Se Argument  - Ad honorem (lat), till ära för (någon)  - Adhärens. Se Adherens  - A di (it.), hand.  - Adiabatisk, fys.  - Adiabene (grek.) l. Hadjab, urspr. området mellan två östliga bifloder till Tigris  - Adiafan, ogenomskinlig  - Adiafon, mus.  - Adiafora, likgiltiga ting 
hvarandras ytor, äro de lättare att åtskilja. På adhesionen mellan fasta kroppar beror målning, limning, kittning, lödning o. s. v. Äfven vätskor adherera vid fasta kroppar, hvilket ses däraf att, om en fast kropp neddoppas i en vätska och sedan därur upplyftes, fasthängande droppar af vätskan ofta medfölja. När i ett glaskärl en gas utvecklar sig ur en däri befintlig vätska, ser man icke sällan, hurusom glasblåsorna längst hålla sig kvar vid kärlets väggar, hvilket bevisar, att äfven gaserna adherera vid fasta kroppar. Vätskors egenskap, att fukta vissa fasta kroppar beror därpå, att adhesionen mellan vätskan och den fasta kroppen är större än kohesionen mellan vätskans egna partiklar. Vatten utbreder sig öfver en ren glasskifva eller fuktar densamma, under det kvicksilfver, som därpå uthälles, samlar sig i droppar, emedan adhesionskraften mellan kvicksilfret och glaset är mindre än kohesionskraften mellan kvicksilfvermolekylerna. Adhesionen spelar en viktig roll vid de s. k. <i>kapillaritets</i>-fenomenen. 
<sup>R. R.</sup> (<sup>S. A-S.</sup>) 
<b>Adhesionsbana</b> (jfr Adhesion), sådan järnväg, vid hvilken trycket från motorns (lokomotivets) drifhjul mot rälerna är tillräckligt stort, för att den däraf alstrade släpfriktionen mellan hjulring och rälshufvud skall, då motorn arbetar, kunna öfvervinna tågmotståndet och sålunda åvägabringa och underhålla vagnarnas (tågets) rörelse. Denna släpfriktion är på horisontal bana störst och aftager i stigningar, alltefter som drifhjulstryckets med banplanet parallella kraftkomposant ökas. Då stigningen af banan nått en viss storlek, blir adhesionen (släpfriktionen) för ringa, för att rörelsen uppför enbart genom den skall kunna åstadkommas, och man måste då öfvergå till kuggstångsbana eller hissbana. 
<sup>H. L.</sup> 
<b>Adhesionsprocess</b> (jfr Adhesion), <i>jur.</i>, den på en brottmålsprocess grundade, därmed förenade och densamma i formellt hänseende - t. ex. rörande prestanda för sökande af ändring m. m. - liknande civila process, genom hvilken en brottsling på yrkande af målseganden eller allmänna åklagaren dömes att, på samma gång han förklaras skyldig till straff, ersätta den förlust, som han genom brottet tillfogat den senare (dömes skyldig till <i>skadestånd</i>). Jämte det t. ex. en tjuf dömes till straff för stölden, dömes han att återlämna det stulna eller ersätta den förlust den bestulne lidit genom stölden, såvida denne sådant yrkar. 
<b>Adhesiv</b> (jfr Adherera), vidhängande, vidhäftande. 
<b>Ad hominem</b> (lat.), <i>log.</i> Se Argument. 
<b>Ad honorem</b> (lat.), till ära för (någon); för ärans skull. - Ad honores, efter heder och värdighet. 
<b>Adhärens</b>. Se Adherens. 
<b>A di</b> (it.), <i>hand.</i>, på samma dag, på dagen (i fråga om betalning af växlar m. m.); vid sikt. 
<b>Adiabatisk</b> (af grek. <i>adiabato's</i>, sluten, ogenomtränglig), <i>fys.</i>, kallas, enligt Clausius, en sådan förändring i en kropps tillstånd, vid hvilken kroppens volym och tryck ändras, men ingen samtidig tillförsel eller bortledning af värme till eller från kroppen från den yttre omgifningen eger rum. En sådan förändring kallas äfven isentropisk. En adiabatisk process förekommer i det s. k. pneumatiska elddonet, där den i cylindern inneslutna gasen genom plötslig sammanpressning upphettas så starkt, att den antänder ett vid cylinderns stämpel anbragt stycke fnöske. Någon fullkomligt adiabatisk process finnes icke, emedan kroppar aldrig kunna så fullkomligt isoleras från 
omgifningen, att de ej utbyta värme med denna genom ledning eller strålning. Iakttagandet af de adiabatiska processerna har emellertid varit af den allra största betydelse för den mekaniska värmeteorien och dess många praktiska tillämpningar, särskildt inom ångmaskinsläran. På luftens adiabatiska utvidgning i upp- eller nedstigande luftströmmar beror hufvudsakligen temperaturens aftagande uppåt i luften. Vore denna torr, och spelade strålningen ingen roll, skulle temperaturen sjunka med 1° C. vid 100 meters stigning. Temperaturändringen uppnår emellertid endast undantagsvis detta teoretiska värde och är i allmänhet mindre. Se Atmosfär. 
<sup>S. A-S.</sup> 
<b>Adiabene</b> (grek.) l. Hadjab, urspr. området mellan två östliga bifloder till Tigris, öfre och nedre Zab, de gamle geografernas Lykos och Kapros. Enär detta område tidvis bildade en politisk enhet med grannländerna i n., inbegrepos senare äfven dessa under namnet A. I 1:a årh. e. Kr. styrdes A. af egna konungar, som stodo i visst beroende af det partiska riket och därför invecklades i dettas inre tronstrider och i de romersk-partiska krigen. A. eröfrades 117 af Trajanus och blef under namnet Assyria romersk provins. 
<b>Adiafan</b> (af grek. nekande <i>a</i>, <i>dia'</i>, genom, och <i>fa'inein</i>, visa), ogenomskinlig. 
<b>Adiafon</b> (-f<span class="overline">ån; af grek. nekande <i>a</i> och <i>dia'fonos</i>, ostämd), <i>mus.</i>, ett i Wien 1819 uppfunnet klaverinstrument med vibrerande stålstänger i st. f strängar; ett 1882 i Leipzig uppfunnet liknande instrument med stämgafflar i stället (se Melodikon). 
<b>Adiafora</b> (grek., af nekande <i>a</i> och <i>dia'foros</i>, olikartad, alltså likbetydande), likgiltiga ting och handlingar, d. ä. i allmänhet sådana, som utan skada kunna underlåtas eller iakttagas; på det moraliska området: det hvaröfver man ej behöfver bekymra sitt samvete. Redan den hedniska filosofien, särskildt den stoiska skolan, fördjupade sig i hithörande problem. Ordet fick kyrkohistorisk betydelse genom de s. k. <i>adiaforistiska striderna</i> inom den lutherska kyrkan. Den första af dessa uppstod 1548. Kejsar Karl V fordrade genom det s. k. <i>Augsburger-interim</i>, att protestanterna skulle återupptaga en mängd katolska bruk. På grund däraf uppsatte de wittenbergske teologerna, med Melanchthon i spetsen, det s. k. <i>Leipziger-interim</i> (1548), hvaruti åtskilliga af dessa bruk förklarades för utvärtes, för det kristliga lifvet likgiltiga ting (<i>adiafora</i>), på hvilka man för åstadkommande af enhet och fred kunde ingå utan kränkning af den evangeliska tron. Mot dessa <i>adiaforister</i> uppträdde den häftige Flacius, understödd af teologerna i Magdeburg och Jena. Striden fördes å ömse sidor med stor förbittring, äfven sedan religionsfreden i Augsburg 1555 undanröjt själfva tvisteämnet. Melanchthon erkände omsider, att han gått för långt i sina medgifvanden. 10:e art. i <i>Formula concordiæ</i> (1577) afgjorde slutligen frågan <i>emot</i> adiaforisterna. - Den andra adiaforistiska striden uppstod i början af 18:e årh. emellan de ortodoxe å ena sidan och Speners anhängare, de s. k. pietisterna, å den andra. De senare fördömde alla världsliga nöjen, dans, spel, teaterbesök o. s. v., såsom oförenliga med kristligt allvar. De ortodoxe däremot, med Löscher i spetsen, förklarade allt sådant för adiafora. Se art. Adiaphora i "Realencyklopädie für protest. theol. u. kirche". 
(<sup>J. HDR.</sup>) 
page_number=95, index= - Adiaforister och Adiaforistisk. Se Adiafora  - Adiantum L., bot.  - Adiaterman, fys.  - A die (lat.), hand.  - Adieu, fr. Se Adjö  - Adige, ty. Etsch, flod  - Adige (Adighe), inhemskt namn på tjerkesserna  - Adils, sveakonung  - Ad inferos. Se Inferi  - Ad (In) infinitum (lat.), "till det oändliga", i oändlighet, utan ända  - Adinol Hausmann, petrogr.  - Ad interim (lat.), tills vidare. Jfr Interim  - Adipin-syra, kem.  - Adipocire, fr., fettvax l. likvax  - Adipos, allmän hypertrofi i fettväfnaden  - Adipös, fet, smörjig  - Adire. Se Rio Volta  - A dirittura l. A drittura, hand. 1. Vid transport af gods  - A dirittura. 2. Betecknar i växelaffärer, att en växel blifvid direkt utställd  - Adirondacks. Se New York  - À discretion, fr., efter godtfinnande på nåd och onåd  - A ditto (it.), hand. Se A detto  - Adityas. Se Varuna  - adj., förkortning för adjektiv, adjunkt eller adjutant  - Adjan. Se Ajan  - Adjanta. Se Ajanta 
<b>Adiaforister</b> och Adiaforistisk. Se Adiafora. 
<b>Adiantum</b> L., <i>bot</i>., ett ganska artrikt ormbunksläkte, med sporgömmena ordnade i afbrutna linjer eller punkter i det ofta prydligt och fint delade stambladets kanter. För det vackra utseendets skull odlas flere arter allmänt i växthus och terrarier, men de trifvas ej väl i fönstren i våra vanliga boningsrum, emedan luften där vanligen är för torr. En bland de mest kända arterna är <i>A. Capillus Veneris</i> L., "jungfruhår", hvilken tillhör södra Europa och ännu är såsom läkemedel upptagen i flere länders farmakopéer. Den nyttjas förnämligast till beredning af <i>Syrupus Capilli Veneris</i> (<i>sirop capillaire</i>), som anses verksam mot lungkatarrer. Hos oss har detta medel aldrig varit i mera allmänt bruk. Flere andra arter, t. ex. <i>A. pedatum</i> W. i Nord-Amerika (<i>capillaire du Canada</i>) och den synnerligt vackra <i>A . cuneatum</i> Langsd. &amp; Fisch. i Brasilien, användas såsom läkemedel O. T. S.* 
[bildtext] Adiantum Cap. Ven. Adiantum pedatum. 
<b>Adiaterman</b> (af grek. nekande <i>a</i> och <i>diathermainein</i>, genomvärma), <i>fys</i>., som icke genomsläpper värmestrålar. Jfr Aterman. 
<b>A die</b> (lat.), <i>hand</i>., från (bestämd) dag. - <i>A die recepti</i>, från mottagningsdagen. 
<b>Adieu</b> [adiö], fr. Se Adjö. 
<b>Adige</b> [a'didje], ty. Etsch, flod, som upprinner i Rhätiska alperna i närheten af passet Reschen-Scheideck (1,494 m. ö. h.), som leder från Inndalen till öfre Etschdalen, hvilken kallas Vintschgau. Vid Glarus böjer sig floden åt ö. till närheten af Meran, flyter därifrån först åt s. ö., sedan efter sammanflödet med den från Brenner kommande bifloden Eisack åt s., hvilken riktning den behåller ända tills den nedanför Rivoli kommit ut på slätten, då den fortsätter i sydöstlig och längre ned i östlig riktning till Adriatiska hafvet. A. är segelbar från Eisacks inflöde. Det myckna slam, som floden medför, uppgrundar mynningen och framkallar icke sällan förhärjande öfversvämningar. A. står i förbindelse med Po genom kanalerna Adigetto och Bianco. Bifloder från v.: Passer, Eisack och Avisio; från h. Noce. A:s hela längd är 535 km.; det raka afståndet från källan till mynningen 317 km. J. F. N. 
<b>Adige</b> (Adighe), inhemskt namn på tjerkesserna. 
<b>Adils,</b> sveakonung af ynglingaätten, son af Ottar Vendelkråka. A. är mest bekant genom sin gemål Yrsas sagolika äfventyr samt genom sina strider med konung Ale den uppländske och sin styfson Rolf krake från Danmark. A. dog genom ett fall från hästen vid ett offermöte i Upsala. I Beowulfdikten omtalas A. under namnet Eadgils, hos Saxo som Athislus. Jfr Ynglingaätten. B-E. 
<b>Ad inferos.</b> Se Inferi. 
<b>Ad (In) infinitum</b> (lat.), "till det oändliga", i oändlighet, utan ända. 
<b>Adinol</b> Hausmann, <i>petrogr</i>., namn på grå eller gulaktiga, hornstensliknande och tjockskiffriga bergarter, bildade genom diabasers kontakt metamorfoserande inverkan på skiffrar och bestående hufvudsakligen af albit och kvarts. Lättsmälta. Natron-halten kan stiga till 10 %. A. HNG. 
<b>Ad interim</b> (lat.), tills vidare. Jfr Interim. 
<b>Adipin-syra,</b> <i>kem</i>., en ur åtskilliga feta ämnen, genom deras upphettning med salpetersyra, framställd tvåbasisk syra med formeln CO<sub>2</sub>H. (CH<sub>2</sub>)<sub>4</sub>. CO<sub>2</sub>H. 
<b>Adipocire</b> [-sir], fr. (af lat. <i>adeps</i>, fett, och <i>cera</i>, vax), fettvax l. likvax, ett hvitt, tvålartadt ämne, som uppstår, då djurkroppars väfnader förruttna utan luftens tillträde och vid närvaro af fukt eller vatten. P. T. C. (H. E.) 
<b>Adipos</b> (af lat. <i>adeps</i>, fett), allmän hypertrofi i fettväfnaden. 
<b>Adipös</b> (jfr Adipos), fet, smörjig. 
<b>Adire.</b> Se Rio Volta. 
<b>A dirittura</b> l. A drittura (it., af lat. <i>dirigere</i>, rikta, måtta), <i>hand</i>. 1. Vid transport af gods: raka vägen, utan omlastning. - 2. Betecknar i växelaffärer, att en växel blifvit direkt utställd på en person utan förmedling af någon tredje person; utan mellanhand, omedelbart. 
<b>Adirondacks</b> [ädirå'ndäks]. Se New York. 
<b>À discrétion</b> [-kresiå'], fr., efter godtfinnande på nåd och onåd. 
<b>A ditto</b> (it.), <i>hand</i>. Se A detto. 
<b>Adityas.</b> Se Varuna. 
<b>adj.,</b> förkortning för adjektiv, adjunkt eller adjutant. 
<b>Adjan.</b> Se Ajan. 
<b>Adjanta.</b> Se Ajanta. 
page_number=96, index= - Adjectivus (lat.), i finskan  - Adjektiv. 1. Språkv.  - Adjektiv. 2. Tekn. Adjektiv färg. Se Färgning  - Adjmir. Se Ajmere-Merwara  - Adjoint, fr., medhjälpare  - Adjudikation, tillerkännande genom dom  - Adjungera, tillfälligt uppltaga någon som biträde  - Adjunkt, biträde  - Adjunktion, förordnande  - Adjunktur, en adjunkts befattning eller tjänst  - Adjuration, beedigande  - Adjurera, beediga  - Adjust-. Se Ajust-  - Adjutant (af lat. adjutare, hjälpa)  - Adjutantfågel, Ciconia (Leptoptilus) argala, zool.  - Adjutantur. Se Adjutant  - Adjutor (lat.), medhjälpare. Se Officium  - Adjuvantia, farm.  - Adjö, farväl!  - Ad latus. Se Legat  - Adler, Jakob Georg Kristian  - Adler, Johan Gunder  - Adler, David Baruch 
<b>Adjectivus</b> (lat.), i finskan benämning på den verbalform, som motsvarar andra språks particip. 
<b>Adjektiv</b> (lat. <i>adjectivus</i>, som kan tilläggas). 1. <i>Språkv.</i> Böjligt ord, som står som bestämning till substantiv, antingen omedelbart (attribut) eller medelst ett verb (predikativ). I svenskan böjas adjektiven till numerus, ha bestämd och obestämd deklination samt gradförhöjning; i andra språk kunna de äfven ha kasusböjning. - 2. <i>Tekn.</i> Adjektiv färg. Se Färgning. 1. R-N B. 
<b>Adjmir.</b> Se Ajmere-Merwara. 
<b>Adjoint</b> [ad*oä], fr. (af <i>adjoindre</i>, gifva till biträde, lat. <i>adjungere</i>, förena), medhjälpare, ämbetsbiträde, t. ex. hos märerna i Frankrike, hos minister-statssekreteraren i Finland och hos en mängd ryska ämbetsmän. Jfr Adjunkt. 
<b>Adjudikation</b> (lat. <i>adjudicatio</i>), tillerkännande genom dom (särskildt vid processer om delning af någonting samt vid tvångsförsäljningar genom auktion). 
<b>Adjungera</b> (lat. <i>adjungere</i>, förena), tillfälligt upptaga någon som biträde vid en undersökning (t. ex. i en kommitté), förordna någon att tills vidare eller för viss tid uppehålla en ämbetsmans befattning eller att vara ledamot af ett kollegialt ämbetsverk. 
<b>Adjunkt</b> (jfr Adjungera), biträde; ordinarie lärare af andra graden vid universitet, högre allmänt läroverk eller seminarium; prästerligt biträde (sacri ministerii adjunkt, pastorsadjunkt, komministers-adjunkt, pastoratsadjunkt). Jfr Adjoint. 
<b>Adjunktion</b> (jfr Adjungera), förordnande för en person att tills vidare eller för viss tid vara ledamot af ett kollegialt ämbetsverk, en kommitté e. d. 
<b>Adjunktur</b> (jfr Adjunkt), en adjunkts befattning eller tjänst. 
<b>Adjuration</b> (lat. <i>adjuratio</i>), beedigande. 
<b>Adjurera</b> (lat. <i>adjurare</i>), beediga. 
<b>Adjust-.</b> Se Ajust-. 
<b>Adjutant</b> (af lat. <i>adjutare</i>, hjälpa) kallas inom alla staters krigsmakt en del personer, som äro anställda hos öfverordnade såsom biträden åt dem i tjänsten eller till deras personliga biträde (<i>personliga adjutanter</i>). I de flesta arméer skiljer man i högre staber mellan generalstab och <i>adjutantur</i>. Den förra sysselsätter sig med krigsföretag, öfningar, organisation o. d., den senare med truppernas redovisning, inre förhållanden o. d. De vid adjutanturen anställde officerarna eller civilmilitäre tjänstemännen kallas vanligen <i>adjutanter</i>. I lägre staber (regements-, bataljons-, kompani- o. s. v.) finnes vanligen blott en enda adjutant: <i>regementsadjutant</i>, <i>bataljonsadjutant</i> (i Sverige kallas regementschefens adjutant regementskvartermästare, bataljonschefens regementsadjutant, hvaremot en i hvarje bataljonsstab anställd underofficer kallas bataljonsadjutant), <i>kompaniadjutant</i> o. s. v. Adjutanterna vid regementen och bataljoner - divisioner vid artilleriet - innehafva vanligen officers, vid kompanier och motsvarande enheter underofficers grad. - Hos kungliga personer och, i utländska arméer, hos vissa högt ställda militärpersoner anställas en eller flere personliga adjutanter, efter deras grad stundom kallade <i>general-</i>, <i>öfver-</i> eller <i>flygeladjutanter</i>. Konungens af Sverige adjutanter af generals eller öfverstes grad kallas numera <i>öfveradjutanter</i>. - Vid svenska generalstabens bildande 1873 återupplifvades de i 1788 års generaladjutantsinstruktion använda, men 1816 bortlagda benämningarna <i>öfveradjutant</i> och <i>stabsadjutant</i> för att inordna generalstabsofficerarna bland förtroendeämbetsmän, bland hvilka öfver- och stabsadjutanter innefattas i grundlagen. - <i>Generaladjutant</i> betecknade från senare delen af 18:e årh. i Sverige en generalsgrad näst efter generalmajors, men den har icke tillsatts sedan 1842. Se vidare General-adjutant. C. O. N. 
Inom svenska flottan benämnas de adjutanter, som tjänstgöra i staben å en utrustad flotta eller eskader, "flaggadjutanter". Afdelningschef och fartygschef af regementsofficers grad äga att utse en af de ombordvarande officerarna till adjutant. L. H. 
<b>Adjutantfågel,</b> <i>Ciconia</i> (<i>Leptoptilus</i>) <i>argala</i>, <i>zool</i>., den indiska kräf-storken, samsläkting till marabu. 
<b>Adjutantur.</b> Se Adjutant. 
<b>Adjutor</b> (lat.), medhjälpare. Se Officium. 
<b>Adjuvantia</b> (lat., sing. <i>adjuvans</i>, af <i>adjuvare</i>, hjälpa till), <i>farm</i>., läkemedel, som tillsättas andra läkemedel, för att understödja eller modifiera deras verkan. 
<b>Adjö</b> (fr. <i>adieu</i>, af <i>à dieu</i>, åt Gud, näml. vare du anbefalld), farväl! 
<b>Ad latus.</b> Se Legat. 
<b>Adler,</b> Jakob Georg Kristian, dansk orientalist och teolog, f. 1756 i Arnæs (Slesvig), d. 1834 i närheten af Lütjenburg (Holstein), vistades 1781-82 i Rom (där han studerade kufiska mynt) och blef 1783 professor i Köpenhamn i det syriska språket. A. lämnade viktiga bidrag till det nya testamentets textkritik efter syriska handskrifter (1789) samt genomgick och fullbordade Reiskes upplaga af Abu-l-fidas arabiska årsböcker (5 bd, 1789 -94). Dessutom var han sedan 1785 präst vid den tyska kyrkan i Kristianshavn och sedan 1789 tysk hofpräst, tills han 1792 blef generalsuperintendent i Slesvig och 1806 tillika i Holstein. I denna ställning fick han stor betydelse vid utarbetandet (1796) af en ny kyrkohandbok (agenda), som bland menigheten väckte många stridigheter genom sina rationalistiska afvikelser från den lutherska. Äfven verkade han vid ordnandet af folkskoleväsendet för tyskhetens främjande i Slesvig, allt i upplysningens namn. E. EBG. 
<b>Adler,</b> Johan Gunder, dansk ämbetsman, f. 1784, blef 1812 skolföreståndare (lektor) i Frederikshald. Tillsammans med C. M. Falsen utarbetade han 1814 det utkast till Norges grundlag, som i ändrad form förelades riksförsamlingen på Eidsvold och i det väsentliga antogs af denna. I juli s. å. blef han den nyvalde konungens, Kristian Fredriks, privatsekreterare och följde honom efter hans tronafsägelse i samma befattning till Danmark, där han 1839 blef hans (då Kristian VIII) kabinettssekreterare och dog 1852 som geheimeråd. E. EBG. 
<b>Adler,</b> David Baruch, dansk bankman och politiker, f. 1826, d. 1878. Han var af judisk släkt och öfvertog 1850 en bankirrörelse i Köpenhamn, hvilken snart blef en af de mest betydande i Danmark. Ifrig national-liberal, sträfvade han efter att lösrycka den jylländska handelskåren från dess penningeförbindelse med Hamburg och draga den till Köpenhamn. Han var med om att stifta privatbanken 1857 och handelsbanken 1873, utom flere andra penningeinrättningar, samt användes 1864 af den danska regeringen och 1868 af den svenska till 
page_number=97, index= - Adler, David Baruch  - Adler, Friedrich  - Adler, Bror Viktor  - Adler, Guido  - Adlerberg, bergsträcka. Se Arlberg  - Adlerberg, en ursprp. svensk ätt  - Adlerberg. 1. Edvard Ferdinand (Vladimir Fedorovitj) A.  - Adlerberg. 2. Nikolaj A.  - Adlerbeth, svensk adlig ätt  - Adlerbeth. 1. Gudmund Jöran (Georg) A. 
att upptaga statslån i London. 1864-69 var han medlem af folketinget (i några år finansutskottets ordförande) och 1874-78 af landstinget. Han deltog 1861 i upprättandet af skytteföreningar och var en af de förste, som gåfvo "Hedeselskabet" något väsentligt stöd. Bland hans många offentliga uppdrag må för öfrigt nämnas medlemskapet i kommittén för utarbetandet af en nordisk växellag. E. EBG. 
<b>Adler,</b> Friedrich, tysk arkitekt, f. 1827 i Berlin, var efter hemkomsten från långväga resor verksam såsom praktisk arkitekt i Berlin, blef professor vid Bauakademien samt medlem af direktoriet för utgräfningarna i Olympia. Såsom byggmästare sökte han förena klassiska byggnadsformer med medeltidens stilar, t. ex. antika element med den romanska rundbågsstilen i Berlins Thomaskirche (1865-69). För öfrigt har han byggt en liten gotisk Kristuskyrka i Berlin, många andra kyrkor, många privathus med ädel fasadbildning samt åtskilliga segermonument. Har äfven utöfvat en ganska stor författarverksamhet. C. R. N.* 
<b>Adler,</b> Bror Viktor, arkitekt, f. 20 juni 1848 på fabriksegendomen Sjuntorp, Västergötland, genomgick Chalmersska institutet i Göteborg, var 1870-75 elev vid konstakademien, företog därefter en resa till utlandet samt slog sig efter hemkomsten ned som arkitekt i Göteborg, där han utöfvade en omfattande verksamhet, hvarom <i>Riksbankens filial</i>, <i>Frimurarelogen</i>, <i>Saluhallen</i>, en stor del af <i>arbetarebostäderna</i> i Almedal m. m. vittna. Var därjämte verksam såsom lärare vid Chalmersska institutet och vid Göteborgs slöjdförenings skola och kallades 1886 till föreståndare för Tekniska skolan i Stockholm. Denna har under hans rektorat sett sitt lärjungeantal växa, en ändamålsenligare fördelning af undervisningslokalerna har blifvit genomförd, anslagen hafva ökats, och till de fyra äldre fackafdelningarna har kommit en femte, maskinyrkesskolan. A. har under de senare åren varit verksam äfven såsom inspektör för de tekniska yrkesskolorna i riket äfvensom för teckningsundervisningen vid de allmänna läroverken och seminarierna. Såsom konstindustriell lärare har han lifligt intresserat sig för införande af mönsterskydd i vår lagstiftning. 
<b>Adler,</b> Guido, tysk musikhistoriker, f. 1855, privatdocent i Wien 1881, grundade 1884 jämte Chrysander och Spitta "Vierteljahrsschrift für musikwissenschaft" samt blef 1885 professor i musikvetenskap vid universitetet i Prag och 1898 i Wien efter Hanslick. A. hör till samtidens lärdaste kännare af den äldre musikhistorien och har författat flera skrifter därom. A. L. 
<b>Adlerberg,</b> bergsträcka. Se Arlberg. 
<b>Adlerberg,</b> en urspr. svensk ätt, som härstammar från ärkebiskopen i Upsala Olof Svebilius (f. 1624, d. 1700), hvilkens söner adlades 1684 med namnet A. Hans sonson Erik bosatte sig i Estland och inskrefs på dess riddarhus samt blef stamfader för den ryska grenen af ätten. 
1. Edvard Ferdinand (Vladimir Fedorovitj) A., grefve, general och minister, sonson till Erik A., f. 1793, d. 1884, deltog i fälttågen 1812-14 och utnämndes 1817 till adjutant hos storfurst, sedermera kejsar Nikolaus, hvilkens förtrogne han ständigt var. 1841-56 förestod A. ryska postverket och skall bl. a. hafva infört lika postporto öfver hela riket. Han upphöjdes till grefve 1847 och var 1852-72 minister för det kejserliga huset, en plats, som därefter, till 1881, innehades af hans son Aleksander A. (f. 1819, d. 1888). 
2. Nikolaj A., grefve, don förres son, f. 1819, d. 1892, generalguvernör i Finland, öfvergick som ung från den lutherska till den grekisk-katolska läran och gjorde en vallfärd till Heliga landet, som han skildrade i <i>En Orient. Impressions et réminiscences</i> (1867). Han deltog i kriget i Kaukasien 1841 och 1844, i ungerska kampanjen 1849 och i Krimkriget 1854-56 samt blef kejsarens generaladjutant 1857. Åren 1866-81 var han därjämte general-guvernör i Finland och medverkade till flere nyttiga reformer därstädes. 
<b>Adlerbeth,</b> svensk adlig ätt, härstammade från bröderna Samuel och Gudmund Beth, som adlades 1720. Den senares sonson Gudmund Jöran A. blef 1809 friherre; dennes ätt utdog med hans son (se A. 2) 1844. Den adliga utslocknade 1808. 
1. Gudmund Jöran (Georg) A., friherre, skald, lärd och statsman, föddes i Jönköping 21 maj 1751. På ättens natursköna stamgods, Ramsjöholm vid Huskvarnaån, uppfostrades han i ensamhet och allvar, med ingen annan lärare än sin fader, assessor A., och blef 1768 student i Upsala. 1771 ingick han i k. krigsexpeditionen, där han 1773 befordrades till både kopist och kanslist. I Upsala hade hans vittra anlag skaffat honom inträde i sällskapet Apollini sacra; i Stockholm blef han ledamot af dess modersamfund Utile dulci och redan 1773 genom skalden G. F. Gyllenborg, hvars ynnest han vunnit genom sin fria öfversättning af Racines "Iphigénie", föreställd för Gustaf III och införd i den krets af vitterhetsidkare, som fick njuta af denne konungs förtroliga umgänge. S. å. blef han ledamot af Musikaliska akademien, hvars sekreterare han en tid var. A:s dramaturgiska förmåga togs i anspråk för hofvets festligheter. 1774 fick han ledsaga konungen på resor inom landet, blef s. å. protokolls-sekreterare och utnämndes 1778 till riksantikvarie samt till konungens handsekreterare. 1783 gjorde han honom följe på resan till Italien, hvarunder han föredrog både ministeriella och inrikes ärenden. 1786 blef han ledamot såväl af Svenska akademien vid dess stiftande som af Vitt. hist. o. ant. akad. samt erhöll i den senare sekreterarebefattningen, med hvilken riksantikvariesysslan och vården om myntkabinettet nu förenades. 1787 blef han kansliråd, 1788 ledamot af Vetenskaps-akademien. 1793 fick A. på anhållan afsked från sekreterareplatsen i Vitterhets-akademien och därmed förbundna beställningar. Vid kanslikollegiets upplösning, 1801, fick han plats i det s. k. kanslersgillet. Han blef vidare ledamot af Vet. soc. i Upsala och 1812 hedersled, af Landtbruksakad. Af 1811-14 års psalmbokskommitté var han medlem. 
A. tog en verksam del i sin tids riksdagsförhandlingar. När Gustaf III år 1789 själf uppträdde såsom ständernas ordförande på rikssalen och emot gällande 
page_number=98, index= - Adlerbeth. 1. Gudmund Jöran (Georg) A.  - Adlerbeth. 2. Jakob A. 
lag gjorde proposition om att den s. k. förenings- och säkerhetsakten genast skulle antagas, lyckades A. genom ett gripande tal förmå konungen att låta adeln taga saken i öfvervägande på riddarhuset. - Om tillkomsten af det fria statsskicket år 1809 har A. stor förtjänst. Han var då en af de mest inflytelserike ledamöterna i konstitutionsutskottet och i tryckfrihets-kommittén, hvilka utarbetade de nya grundlagarna. Till följd af sitt anseende hos adeln genomdref han den nya regeringsformens skyndsamma antagande utan tidsödande strider. S. å. utnämndes han till statsråd och friherre. 1815 erhöll han på begäran afsked från statsrådsämbetet. Han bevistade ännu 1817 års riksdag såsom ordförande i expeditionsutskottet. 7 okt. 1818 afled han på Ramsjöholm. 
A:s obundna stil är enkel, värdig och klar, men något torr. Hans vetenskapliga afhandlingar (i arkeologi m. m.) vittna om lärdom och smak. Hans åminnelsetal äro sanna, sakrika och flärdfria. Hans <i>Historiska anteckningar</i> (I-III; efter en handskrift på Trolle-Ljungby utg. 1856-57; ånyo utg. af Elof Tegnér 1892-93, efter originalhandskriften i Upsala univ.-bibliotek) omfatta tiden 1771-1807: största delen skildrar 1789 års riksdag och slutet af Gustaf III:s regering. Författarens omdöme om denne konung är vida strängare, än hvad man skulle vänta af en man, som stod honom så nära och alltid egde snillekonungens stora ynnest. Men A., som hatade godtycke och envälde, stod synbarligen i sådant förhållande till den adliga oppositionen, att detta mycket bidrog att färglägga hans teckningar. (Den i 1:a uppl. af hans "anteckningar" intagna, bittert nedsättande "karakteristiken" af Gustaf III saknas dock i originalhandskriften, och tvifvelaktigt är om den härrör från hans hand). För öfrigt egde A. hvarken som statsman eller som författare något omfattande snille, men var utmärkt genom varm fosterlandskärlek, största rättrådighet, sanningskärlek och varsamhet. Hans "Hist. anteckn." utgöra en ganska god källa till tidehvarfvets historia. Hans utförliga skildring <i>Gustaf III:s resa i Italien</i> (utg. 1902 af H. Schück) lämnar en lefvande och mångsidig bild af det dåtida Italiens kulturtillstånd. 
Personlig vän till skalderna Gyllenborg, Leopold och Oxenstierna samt till N. v. Rosenstein, var A. mer eller mindre deras själsfrände. Af allvarligt och något kärft skaplynne, en smula pedant i sin fordran på förståndsklarhet och reda i alla förhållanden, var han i sin samhälls- och lifsuppfattning en son af upplysningstidehvarfvet; men i motsats till dess skepticism märker man hos honom en ganska lefvande religiositet. I sitt skaldskap ter han sig som en lärd vitterlekare utan verklig omedelbarhet, men med konstnärligt allvar, något tungrodd i formen. Hans reflexionsdikter röja släkttycke med Gyllenborgs, I nya psalmboken finnas åtta originalpsalmer af honom. 
A. var en af sin tids mera framstående dramatiske skalder. Hans sorgspel äro i den pseudoklassisk-franska smaken. <i>Ingiald Illråda</i> (1799) är bra planlagdt och strängt genomfördt med god yttre motivering och <i>Kelonid</i> (med vackert antikt ämne) äfvenledes en aktningsvärd tragedi, som dock anlitar slumpen för upplösningen. Språket är vårdadt, något stelt och i kärleksscenerna mycket afmätt. Operan <i>Cora och Alonzo</i> (musik af Naumann) uppfördes vid operabyggnadens invigning 1782, vid dess halfsekelsfest 1832 och sekelfesten 1882. Berömdast är A. såsom poetisk öfversättare. Såväl Voltaires "Oedipe" (1792) som Racines "Iphigénie en Aulide" (1777) hafva genom förenkling och fri behandling samt införandet af körer blifvit till ej ringa del hans egna verk. Äfven Voltaires "Phèdre" öfversatte han. A:s tolkning af episoder ur Tasso är en sammandragen bearbetning, som framflyter i ganska lediga former. Genom sin fria öfversättning (1791) af Eyvind Skáldaspillirs sång öfver konung Håkan väckte han uppmärksamheten på den fornnordiska skaldekonsten på en tid, då denna var förgäten eller missaktad. Det är dock i synnerhet genom sina metriska öfversättningar af Virgilius och Horatius samt Ovidius' Metamorfoser som A. förvärfvat sig förtjänster om vårt språk och vår vitterhet. Han följde vid deras återgifvande strängt samma system, som uppställts af J. H. Voss, Tysklands förste mästare i öfversättningens konst, och utvecklade följdriktigt de grundsatser, som svensken Regnér hade framkastat, hvarigenom accenten gjordes till allenabestämmande rättesnöre i svensk vers. A:s företal till Æneiden är den första säkra framställning af grunderna för svenska metriken, i hvad som gäller antika versformer. A:s klassiska öfversättningar äro förträffliga och täfla med dem af Voss i värde. Hans tolkning af Virgilius' "Æneis" utkom 1804 (3:e uppl. 1831), efterföljd af "Bucolica" och "Georgica" (1807; 3:e uppl. 1831) samt Horatius' "Satyrer och skaldebref" (1814), densammes "Oder och epoder" (1817) och Ovidius' "Metamorphoser" 1820 (utg. af A:s son; nyaste uppl. 1862). - A:s <i>Skaldskrifter</i> utgåfvos i 2 bd 1797-98 (3:e tillök, uppl. 1818). Bland gustavianerna var A. i det nya århundradet den, som mest följde med tidens litterära utveckling. Biografier öfver A. ha författats af H. Järta (i Sv. akad:s handl., del 12, 1829) och El. Tegnér (som inledning till A:s "Hist. anteckn."). E. V. M. (E. F-T.) 
2. Jakob A., friherre, fornforskare, Götiska förbundets stiftare, den föregåendes son, föddes 21 maj 1785 i Stockholm. Sedan han 1806 blifvit filos. magister i Upsala, inträdde han på den civila tjänstebanan, där han 1818 blef förste expeditionssekreterare i ecklesiastik-expeditionen. Död genom olycksfall invid Stockholm 2 sept. 1844. - A. är minnesvärd för sitt arbete i svenska vitterhetens och fornforskningens tjänst. Han är nämligen den egentlige stiftaren af det i vår litteraturs och odlings historia så viktiga Götiska förbundet (se vidare d. o.). A., som författade inledningen och uttalade grundsatserna till förbundets stadgar, var städse den sammanhållande kraften i detta samfund och detsammas ständige sekreterare. Hans namn såsom förbundsbroder var Rolf. Under signaturen -R- skref han åtskilliga uppsatser i förbundets tidskrift, Iduna, samt utgaf bl. a. "Edda eller Skandinavernas hedniska gudalära" (1811, öfvers. från danskan efter Nyerup; 3:e uppl. 1829) och "Vaulundurs saga" (1812, öfvers. fr. Öhlenschlæger). - A. verkade med offervilligt nit för svenska fornforskningens väckande och höjande och var i allmänhet en nitisk kämpe för allt nationellt och fosterländskt, bl. a. vårt språks rensning. Han invaldes 1818 i Vitt. hist. o. ant. akad. Hans bibliotek och hans handskriftsamling skänktes till Upsala universitet. O. Alin utgaf 1897 "Ur J. Adlerbeths anteckningar för svenska häfder 1814. Ett bidrag 
page_number=99, index= - Adlerbeth. 2. Jakob A.  - Adlercreutz, svensk adlig ätt  - Adlercreutz. 1. Karl Johan A.  - Adlercreutz. 2. Axel Gustaf A. 
till unionens historia" (särtryck ur "Fyris"). M. af Pontin tecknade A:s "Minne" (1846). (E. F-T.) 
<b>Adlercreutz</b> [-kröjts], svensk adlig ätt, som härstammar från kungl. räntmästaren Tomas Teuterström, adlad 1700. Hans sonsons son Karl Johan A. (se nedan) blef 1808 friherre jämte sina tre söner, med succession för äldste sonen inom hvarje gren, och erhöll 1814 greflig värdighet. 
1. Karl Johan A., härförare, statsman, föddes 27 apr. 1757 på Kiiala gård i Borgå socken i Finland. A., som redan vid tretton års ålder inträdde i krigstjänst, utmärkte sig i det ryska kriget 1788-90 för ett ovanligt personligt mod och befordrades till major 1789. Vid utbrottet af 1808 års krig fick han, som då var öfverste för ett finskt regemente, befälet öfver andra brigaden. Sedan generaladjutanten grefve G. Lövenhielm blifvit tillfångatagen, utnämndes A. till finska arméns generaladjutant. Strax därefter, 18 apr., slog han ryssarna vid Siikajoki, och därmed afbröts arméns långa och nesliga tåg mot norden. A. åtnjöt som generaladjutant Klingspors synnerliga förtroende. I någon mån dref han öfverbefälhafvaren till handling, och den svenska hären började efter segern vid Revolaks rycka söderut. De framgångar, som därefter vunnos (vid Lappo, Alavo), tillkämpade sig hären under A :s ledning. Dock uppskattas ej hans fältherreförmåga särdeles högt. I större strider räckte den ej. Som chef saknade han härförarens lugna besinning; han förifrade sig lätt. Sedan armén måst anträda det nya återtåget, utkämpades bl. a. den framgångsrika striden vid Salmi 2 sept., en strid, som kunnat blifva afgörande för krigets gång, men som afbröts på Klingspors befallning. Nu var det A:s liksom de öfrige ledandes tanke att öfverföra hären från Vasa till Sverige. Detta förbjöds emellertid af konungen, och återtåget fortgick sedan längs kusten. Så levererades slaget vid Oravais, där genom A:s ödesdigra förifrande "segern själf blef ett nederlag". Den 19 nov. 1808 måste A. i Olkijoki underteckna ett fördrag, hvarigenom den svenska hären utrymde allt land till Kemi älf. 
Då A., som 1808 blifvit generalmajor och friherre, i början af 1809 inträffade i Stockholm, var allt därstädes förvirring och upplösning. Snart höjde Adlersparre upprorsfanan i Värmland och aftågade med en del af västra armén mot Stockholm. Konungen ämnade begifva sig från hufvudstaden, för att ställa sig i spetsen för södra armén. Ett inbördes krig stod för dörren, och detta just vid samma tidpunkt, som ryssarna beredde sig att öfver Åland göra ett angrepp på Uppland och Stockholm. I denna nödens stund ingrep A. Han hade tidigare uppmanats att lämna sitt biträde vid en revolution, men han tvekade i det längsta. Nu insåg han, att konungens afresa måste förhindras, och understödd af några behjärtade män, arresterade han konungen i dennes rum 13 mars. Statshvälfningen genomfördes sålunda, utan att en droppe blod spilldes. A. blef därefter den provisoriska regeringens stöd, men fick snart en mäktig medtäflare i Adlersparre, och det såg ett ögonblick ut, som om oenigheten dem emellan skulle blifva ödesdiger nog. 
Svenska folket insåg, att det var A. tack skyldigt. För att gifva ett uttryck häråt, liksom för att hålla A. någorlunda skadeslös för hans förluster till följd af Finlands afsöndring, beslöt 1809 års riksdag, på grund af enskild motion, att Läckö kungsgård skulle på 50 år förlänas åt honom och hans efterkommande. Af den nye konungen kallades han till generaladjutant för armén 1809 och till statsråd 1810 samt utnämndes till general och upphöjdes i grefligt stånd. Under 1813 års fälttåg mot Napoleon var han chef för nordarméns generalstab och deltog i denna egenskap i slaget vid Leipzig. Som generalstabschef tjänstgjorde han ock i fälttåget mot Norge 1814, hvarunder det särskildt låg honom om hjärtat att få konventionen i Moss till stånd, för att så snart som möjligt bringa kriget till slut. Som statsråd förordade han 1810 hertigens af Augustenborg val till tronföljare, men sedan han kommit till den öfvertygelsen, att denne ej skulle mottaga valet, ansåg han, att administratorn af Oldenburg skulle varit den lämpligaste, "för så vidt man ej upplysts om, att kejsar Napoleon intresserade sig för prinsens af Ponte Corvo val". A. fann det synnerligen motbjudande att 1810 tillstyrka den af Napoleon äskade krigsförklaringen mot England ("skola vi ändtligen blifva slafvar, må vi så gärna blifva ryska som franska"), och om han till slut gaf sin röst därför, var det blott med hänsyn till den allmänna opinionen ("som dels fruktar, dels afgudar det franska väldet"). Under sådana förhållanden blef han en vän af 1812 års politik. A. dog i Stockholm 21 aug. 1815. Stor som statsman eller fältherre var han väl ej, men som karaktär var han så mycket större. Flärdfri, öppen, redbar och fast, vann han allas förtroende, och det var detta, som gjorde honom till Sveriges räddare 13 mars 1809. Jfr Generalstabens "Sveriges krig åren 1808 och 1809" (II o. III, 1895 o. 1892) samt C. O. Nordensvan, "Finska kriget 1808-09" (1898). M. SDN. 
2. Axel Gustaf A., den förres brorson, ämbetsman, f. 2 mars 1821 i Skara landsförsamling, d. 20 maj 1880 i Stockholm, blef 1838 student i Upsala och 1845 juris kandidat. S. å. inträdde han i Svea hofrätt, där han 1853 utnämndes till assessor. Han befordrades 1857 till revisionssekreterare, 1860 till justitieråd och 1868 till president i Göta hofrätt. Ehuru han varit motståndare till representationsförändringen, ingick han 1868 som civilminister i De Geers ministär och blef 1870 dennes efterträdare som justitiestatsminister. Såsom sådan verkade han för ny sparbankslag och förbättringar i fångvården. Försvarsfrågan kunde hans ministär ej föra fram mot sin lösning, och efter urtima riksdagen 1871 anhöll A. därför, ehuru förgäfves, om afsked. Han afgick i maj 1874, enär riksdagen vägrat anslag till den nyupprättade lagbyrån och första kammaren därtill afslog ett af A. som kabinettsfråga betecknadt förslag om att den blifvande härorganisationen skulle erhålla samma fasthet, som i grundlagen tillförsäkrats indelningsverket. Samtidigt utnämndes han till landshöfding i Malmö 1877-80 representerade A. Malmö stad i andra kammaren och var därunder en af hufvudmännen för den mot landtmannapartiet 
page_number=100, index= - Adlercreutz. 2. Axel Gustaf A.  - Adlerfelt, svensk adlig ätt  - Adlerfelt. 1. Gustaf A.  - Adlerfelt. 2. Per A.  - Adlerfelt. 3. Karl Maximilian Emanuel Johan A.  - Adlerfelt. 4. Karl A.  - Adler Salvius, Johan 
fientliga minoriteten. Vid 1878 års riksdag uppträdde han med för en förtroendeämbetsman ovanlig skärpa mot regeringsförslaget om skjutsskyldighetens aflyftande från jordbruket; i härordningsfrågan gaf han regeringen kraftigt stöd. Som ämbetsman och riksdagsledamot visade A. mycken bestämdhet och var i sitt uppträdande städse fast och orädd. A. var en varm vän af Evangeliska fosterlandsstiftelsen, styrelsemedlem från dess början och i 10 år (från 1857) styrelsens ordförande. V. S-G. 
<b>Adlerfelt,</b> svensk adlig ätt, härstammade från hofkamreraren Karl Johansson, adlad 1693. En af hans söner, Per A. (se A. 3), blef 1720 friherre. Hans ätt utdog 1769, den adliga 1808. 
1. Gustaf A., häfdatecknare, f. 1671 nära Stockholm, d. 1709 i slaget vid Poltava. Sedan han studerat vid Upsala universitet, företog han 1696-1700 en resa till Tyskland, Holland, Frankrike och England och skall därunder någon tid hafva tjänstgjort hos svenska sändebudet vid fredskongressen i Rijswijk, Lillierot. Efter sin återkomst var han från 1701 till sin död Karl XII:s trogne följeslagare som kammarherre hos konungen samt uppvaktande hos "lille prinsen", hertig Maximilian Emanuel af Würtemberg. Under denna tid förde han en noggrann dagbok, för hvilken konungen befallde sitt kansli och sina underbefälhafvare lämna alla slags upplysningar. Denna dagbok, som han förde t. o. m. 26 juni 1709. kom slutligen, efter att hafva varit i flere främmande händer, i A:s sons ego samt blef af denne bearbetad, öfversatt till franskan och utgifven under titel <i>Histoire militaire de Charles XII, roi de Suède</i> (Amsterdam 1740 och Paris 1741). Äfven en tysk öfversättning däraf utkom 1740-42. En kortare bearbetning af dagboken hade A. själf verkställt och år 1707 genom sin fru befordrat till tryck i Wismar under titel <i>Warhaffter entwurff der krieges-thaten Carls XII, königes von Schweden</i>. A:s arbeten utgöra hufvudkällor för denna del af Karl XII:s historia. Jfr C. Hallendorff, "Anmärkningar öfver G. Adlerfelts Histoire militaire de Charles "XII" (Hist. tidskr. 1899). C. H. H. 
2. Per A., den förres broder, riksråd, f. i Stockholm 1680, d. 1743, beklädde en mängd höga befälsposter inom svenska armén och deltog med utmärkelse i Karl XII:s fälttåg ända till slaget vid Poltava, där han blef tillfångatagen. Han blef dock genast lösgifven, hvarefter han återvände till Sverige. Sedermera deltog A. i slaget vid Gadebusch (1712), där han genom sitt mannamod mycket bidrog till segern, samt i försvaret af Stralsund (1715), följde därefter Karl på fälttåget i Norge, men användes efter konungens död mest i civila värf. Hans förtjänster belönades slutligen med rådsvärdigheten, 1739. - A. blef skjuten 1743 på Norrmalms (nuv. Gustaf Adolfs) torg i Stockholm under dalkarlarnas uppror, hvilket han blifvit utsänd att stilla. 
3. Karl Maximilian Emanuel Johan A., den förstnämndes son, f. 1706, d. 1747, tillbragte ungdomsåren vid konung Stanislaus Leszczynskis hof, kom sedan till Sverige och blef slutligen guvernör hos Karl XII:s systers sonson hertig Karl Peter Ulrik af Holstein-Gottorp (kejsar Peter III af Ryssland). Han bearbetade faderns dagbok samt författade en intressant berättelse (i handskrift i k. biblioteket) om vistelsen hos konung Stanislaus och om sina ungdomsfärder. Jfr H. W., "Taflor från krigs- och olycksåren efter Carl XII:s död" (Hist. tidskr. 1893). C. H. H. 
4. Karl A., son till A. 2, militär, ämbetsman, f. i Stockholm 1719, d. i Malmö 1769, började 1734 sin bana som volontär vid fortifikationen, befordrades 1741 till kapten vid det s. å. upprättade Hamiltonska regementet och ingick efter finska kriget, hvarunder han åren 1741-42 var stabsadjutant hos general Bousquet, i fransk krigstjänst samt var bl. a. adjutant hos marskalken af Sachsen 1744. Sedan han återkommit till Sverige, 1746, fick han en mängd förtroendeposter inom svenska armén och blef slutligen 1760 generalmajor och 1764 landshöfding i Malmöhus län samt öfverkommendant i Malmö. Under de fem år, som han hade detta län under sin förvaltning, hann A. uträtta mycket för dess utveckling i flera riktningar. Sålunda arbetade han för skogsodling, storskiftets ordnande, fattigvården, folkundervisningen m. m. De gamla goda landsvägarna i södra Skåne äro berömliga minnen från hans landshöfdingstid. 
<b>Adler Salvius,</b> Johan, statsman, f. 1590 i Strängnäs, där hans fader, Peder Hansson, var stadsskrifvare. Hans lofvande anlag tilldrogo sig först biskopens uppmärksamhet, därpå själfva konungens, med hvars understöd han, efter i Upsala påbörjade studier, 1612 företog en utländsk studieresa. Han besökte universiteten i Rostock, Helmstädt, där han promoverades till fil. doktor, Marburg, där han studerade medicin, m. fl. Knappt återkommen, begaf han sig 1616 på sin i andra utländska resa hvarunder han besökte västra Tyskland, Nederländerna, Frankrike och Italien samt i Montpellier förvärfvade juridisk doktorsgrad. Sålunda väl förberedd genom de mångsidigaste studier, trädde han 1619 i statens tjänst och tillvann sig snart Gustaf Adolfs synnerliga förtroende. Efter att hafva utarbetat planen för den nya staden Göteborgs anläggning, befordrades han till assessor i Svea hofrätt, men drogs snart från den juridiska banan in på den diplomatiska. Sedan han 1624 blifvit konungens sekreterare och upphöjd i adligt stånd (hvarvid han fogade ett <i>Adler</i> till det förut antagna namnet Salvius), användes han i åtskilliga maktpåliggande diplomatiska värf dels i Polen, dels i Tyskland. Efter en underhandling med polackerna i Selburg (vid Düna) blef han under återfärden öfverfallen af kosacker, illa handterad och flere veckor kvarhållen i fångenskap (1625). Han var en af de svenske fullmäktige, som skulle deltaga i fredsförhandlingen i Lybeck 1629, men som af de kejserlige snöpligt tillbakavisades. Året därpå medföljde A. till Tyskland och författade under öfverresan Gustaf Adolfs krigsmanifest mot kejsaren. I Tyskland tjänstgjorde han först, såsom generalkrigskommissarie och efter slaget vid Breitenfeld såsom konungens resident och kommissarie i nedersachsiska kretsen med säte i Hamburg. I denna egenskap kvarstannade han till 1634, då han hemkallades till Sverige för att hjälpa till att ordna 
page_number=101, index= - Adler Salvius, Johan  - Adlersfeld, Eufemia von, född grefvinna Ballestrem  - Adlersparre, svensk adlig ätt  - Adlersparre. 1. Karl A. 
styrelsen efter den nya regeringsformen och såsom hofkansler blef den ledande mannen i kansliet under Axel Oxenstiernas frånvaro. Då rikskansleren stod i begrepp att återvända till Sverige, blef A. på våren 1636 åter skickad till Tyskland för att där jämte Sten Bielke leda fredsunderhandlingarna. Efter Bielkes 1638 inträffade död var A. ensam Sveriges diplomatiska ombud, eller legat, i Tyskland. 
Från 1636 stannade A. i Tyskland oafbrutet i 14 års tid. Detta var för honom en tid af vidsträckt verksamhet, stort politiskt inflytande och europeisk ryktbarhet. Under de första sju åren, hvilka han tillbragte i Hamburg, hade han att kämpa med stora svårigheter. Han hade att leda tre samtidigt fortlöpande underhandlingar, af hvilka den ena rörde alliansen med Frankrike, den andra afsåg en separatfred med kejsaren, den tredje åter gick ut på en allmän fredskongress, och det kräfde stor skicklighet att leda dem så, att den ena underhandlingen ej hindrade, utan tvärtom främjade den andra. De förnämsta resultaten af denna diplomatiska verksamhet blefvo de båda förbundsfördragen med Frankrike 1638 och 1641 samt preliminärerna till den allmänna fredskongressen, hvilka afslötos i dec. 1641, men först 1643 ratificerades. Utom denna diplomatiska verksamhet hade A. äfven att sköta Sveriges finanser i Tyskland; han förvaltade de franska subsidierna, upplånade eller förskotterade medel till arméernas underhåll o. s. v. I detta afseende kom det väl till pass, att A. hade en stor enskild kredit såsom egare af en betydlig förmögenhet. Denna var grundlagd genom hans giftermål med guldsmedsänkan Margareta Hartmann, hvars son han i sin ungdom handledt, och den ökades alltjämt genom hans finansiella skicklighet och den vinst han drog af de stora penningsummor, som gingo genom hans händer, vidare genom ansenliga förläningar af kronan och slutligen äfven genom gåfvor af främmande potentater, hvilka åstundade hans tjänster. Det måste dock erkännas, att han aldrig af sådana gåfvor lät förmå sig att försumma sitt fäderneslands intressen. 
År 1643 begaf sig A. till Osnabrück för att jämte Johan Oxenstierna, rikskanslerens son, representera Sverige vid westfaliska fredskongressen. Den misssämja, som snart utbröt emellan de båda svenske legaterna, hade sin första grund i rent personliga förhållanden: båda ville spela förnämsta rollen, den ene på grund af sin större insikt, erfarenhet och begåfning, den andre på grund af sin börd och sin riksrådsvärdighet. Denna oenighet gaf näring åt A:s mindre goda egenskaper, afundsjukan, fåfängan och ränklystnaden. Han inlät sig i särskilda hemliga underhandlingar med de främmande sändebuden, yppade stundom för dem mer, än han bort, och utspred förklenliga rykten ej blott om sin kollega, utan äfven om sin gamle gynnare, rikskansleren; och då efter Kristinas tronbestigning ett mot Oxenstiernorna fientligt parti bildade sig vid hofvet under drottningens beskydd, slöt A. sig till detsamma och gick det till handa med råd och dåd. Genom enskild brefväxling med drottningen förstod han att tillvinna sig hennes synnerliga gunst och följde hennes särskilda instruktioner vid sidan af de officiella. Sveriges intressen kunde ej undgå att lida däraf, i synnerhet som drottningen visade mycken svaghet för Frankrike. - När det gällde att på fredskongressen ordna tyska rikets inre förhållanden, kom A:s diplomatiska och juridiska skicklighet till stort gagn; och då de återstående tvistepunkterna mellan Tyskland och Frankrike 1648 skulle afgöras, uppdrogs det åt A. att öfvertaga medlarevärfvet. Detta var hans största triumf. En annan seger öfver sina fiender hade han vunnit, då han i mars 1648 trots Oxenstiernas och Brahes motstånd blifvit upphöjd till riksråd. Och efter fredens afslutning kallades han hem till Sverige, medan hans kollega måste stanna kvar i Tyskland. Sedan han tillbragt ett år i Hamburg för att ordna sina och kronans affärer, återkom han 1650 till Sverige, blef här drottningens förtrogne rådgifvare samt upphöjdes i friherrligt stånd. Vid 1650 års riksdag spelade han en framstående roll och författade båda de kunuliga propositionerna. Redan 1651 måste han åter lämna Sverige för att leda den i Lybeck förestående fredsunderhandlingen med Polen, men återvände därifrån med oförrättadt ärende och dog kort därpå i Stockholm 24 aug. 1652. 
A. är obestridligen en af Sveriges ypperste diplomater. Han egde en omfattande lärdom, en noggrann kännedom om den europeiska politikens alla förhållanden, ett genomträngande skarpsinne och en långt beräknande försiktighet. Känd som en mästare i förställningens och intrigens konst, var han i hög grad fruktad och ansedd för en utstuderad "macchiavellista". I själfva verket var han föga nogräknad om medlen och använde med förkärlek list och omvägar för att nå sitt mål. Hans skarpsinne urartade stundom till en öfverdrifven misstänksamhet, hans försiktighet till obeslutsamhet och klenmod. En stor statsman kunde han därför icke blifva. Hvad ryktet hviskade om hans enskilda lif kan såsom obestyrkt förbigås. Såsom stilist intager han ett ganska högt rum; han rörde sig med samma ledighet och behag på latinska och på svenska språket; hans svenska bref och statshandlingar höra, ehuru vimlande af latinska och franska uttryck, till det bästa den tiden frambragte på prosastilens område. Åtskilliga af hans latinska tal och statshandlingar äro tryckta. O.* 
<b>Adlersfeld</b> [-felt], Eufemia von, född grefvinna Ballestrem, f. 1854 i Ratibor, har sedan 1874 gifvit ut ett stort antal noveller, åtskilliga diktsamlingar och romaner. Af dessa hafva romanerna <i>Lady Medusine</i> (1878; "Lady Melusina", 1882), <i>Heideröslein</i> (1880), <i>Die blonden frauen von Ulmenried</i> (1889) och <i>Falkner von Falkenhof</i> (1890) utgått i flere upplagor. 
<b>Adlersparre,</b> svensk adlig ätt, härstammar från kaptenen Christopher Christophersson, adlad 1757. En af hans söner, Georg (se A. 2), blef 1809 friherre och 1816 grefve. 
1. Karl A., urkundsutgifvare, f. 22 jan. 1752 i Hallens socken i Jämtland, studerade i Upsala, antogs 1774 till e. o. kanslist i Krigsexpeditionen, men öfvergick 1775 i samma egenskap till Riksarkivet, där han 1781 befordrades till registrator och 1795 blef arkivsekreterare. 1799 fick han därjämte säte och stämma såsom ledamot i Kanslikollegium, erhöll 1803 kansliråds fullmakt och blef 1809 tjänstgörande kansliråd. 1822 erhöll han på begäran afsked från både Riksarkivet och Kanslistyrelsen samt afled i Stockholm 24 juni 1825. Genom ett af Gustaf III honom 1789 beviljadt årligt lönetillskott af 
page_number=102, index= - Adlersparre. 1. Karl A.  - Adlersparre. 2. Georg A. 
200 rdr sp. sattes A. i tillfälle att utgifva sina "Historiska samlingar" (5 bd, 1793-1822), genom förträfflig redigering öfverlägsna de flesta äldre svenska urkundspublikationer. Såsom historisk författare framträdde A. med en utmärkt <i>Afhandling om svenska Krigsmagtens och Krigskonstens tillstånd ifrån Konung Gustaf den Förstes död til Konung Gustaf Adolphs anträde til Regeringen</i> (1788 belönad med Vitt. hist. o. ant. akad:s skådepenning i guld och 1793 tryckt i akademiens "Handlingar"). J. TH. W. 
2. Georg A., den föregåendes broder, grefve, krigare, statsman, författare, föddes på kaptensbostället Hofvermo i Myssjö socken i Jämtland 28 mars 1760. Vid 14 års ålder skickades han till Upsala, men ingick redan 1775 i tjänst vid Lifregementet till häst och deltog såsom ryttmästare i ryska kriget 1788-90, i hvilket han blef fången. Efter krigets slut sändes han af Gustaf III till Norge med hemligt uppdrag att söka uppvigla befolkningen mot Danmark. Under den nya regeringen tog han afsked från ryttmästaretjänsten 1794 och egnade sig sedan under många år åt studier och författarskap. Vid 1800 års riksdag var han en af de mest framträdande oppositionsmännen och medlem af hemliga utskottet. Hans ansökan om återinträde i tjänst 1804 ledde ej till påföljd, men 1808 ingick han åter i armén, tvingad därtill - som han själf säger - af Gustaf IV Adolf. Han tjänstgjorde under årets lopp i olika befattningar vid västra armén, men hade äfven rådplägningar med missnöjda patrioter i Stockholm om bästa sättet för fäderneslandets räddning. Efter lång tvekan tog han 7 mars 1809 befälet öfver den värmländska fördelningen och utfärdade samma dag från Karlstad sin ryktbara proklamation samt bröt upp mot Stockholm för att med väpnad hand göra slut på Gustaf IV Adolfs styrelse och rikets farliga belägenhet. På vägen dit erfor A., att konungen 13 mars tillfångatagits af Adlercreutz och dennes vänner. En order från hertig Karl förklarade det ock ej numera nödigt, att hela västra arméns styrka aftågade till Stockholm. Underrättelserna, att i riksföreståndarens nya konselj inrymts plats för några af det forna regeringssystemets anhängare, hade dock hos A. ingjutit farhågor, att gagnet af det skedda skulle blifva föga eller intet utan arméns påtryckning i motsatt riktning, och krigsbefälet beslöt enhälligt fortsätta marschen. Förnyade order från högsta ort uppmanade gång efter annan A. på vägen att utan trupper infinna sig i hufvudstaden; men A., som kände med sig, att möjligheten af en frisinnad samhällsutveckling i icke oväsentlig mån berodde på hans mod och fasthet, var besluten att ej släppa sitt tag och hade lyckan att befinna sig i fullt samförstånd med sin af patriotisk hänförelse och frihetskärlek besjälade armé. 22 mars intågade ock västra armén i Stockholm, hälsad af en tät folkmassas jublande hurrarop. 
Första frukten af truppernas närvaro visade sig däri, att Ehrenheim, Stedingk och Klingspor ersattes i konseljen med von Essen, Lagerbielke och A. själf. Urspr, var det A :s mening att omedelbart utropa hertigen till konung, hvilken plan dock föll å krigsbefälets motstånd. Man skred så till utarbetandet af en ny regeringsform, som kunde föreläggas den utlysta riksdagen, och A. var medlem af den för ändamålet tillsatta kommittén samt tog initiativ till förslaget om upprättande af justitieombudsmanna-institutionen. Sedan efter många strider kronan öfvergått på Karl XIII:s hufvud och, tack vare A:s inflytande och övertalningsförmåga, äfven de bångstyrige bönderna gifvit sitt samtycke till den nya regeringsformen, utnämndes A. af Karl XIII till statsråd, öfverste och generaladjutant samt ("i anseende till hans af verksam redlighet och patriotiska dygd utmärkta förhållande vid den timade regementsförändringen") till friherre. Det blef nu en viktig uppgift att stadga revolutionens verk genom att ordna tronföljden efter den åldrige konungen. Gustavianerna ville som tronföljare insätta den afsatte regentens son, prins Gustaf, men A. hade under sitt armébefäl i Värmland knutit förbindelse med prins Kristian August af Augustenburg, som förde befälet öfver den danska armén å norska sidan. Han hade därvid tjusats af prinsens vinnande, bestämda och anspråkslösa personlighet, hvarjämte den popularitet, prinsen vunnit i Norge, syntes honom särskildt egnad att befordra Sveriges och Norges förening. A. lyckades ock slutligen att, trots gustavianernas hätska motstånd, göra sin tanke till riksdagens beslut. Han mottog vid Svinesund i jan. 1810 Sveriges nye kronprins, som antog namnet Karl August, och ledsagade honom till Stockholm. A., som under tiden närmast efter statshvälfningen utöfvat ett synnerligen stort inflytande, tog redan 1810, på grund af meningsskiljaktigheter i statsrådet, afsked från statsrådsämbetet och utnämndes s. å. till landshöfding i Skaraborgs län. 1812 upphöjd till generalmajor och 1816 till grefve, tog han 1824 afsked från det offentliga lifvet och bosatte sig på Gustafsvik bredvid Kristinehamn, där han dog 23 sept. 1835. En minnessten öfver honom restes i Myssjö 1903. 
Adlersparre, hvilken med Adlercreutz fått dela äran af 1809 års revolution, var enligt Tegnér "den man vi egentligen hafva att tacka för att vi ännu äro svenskar". Ehuru icke utan fel, lidelsefullhet, misstänksamhet, brist på uthållighet, hade han en stor karaktär. "Enkelhet, kraft, allvar och godhet utgjorde grunddragen i hans själ" (P. A. Sondén). Han var ej lärd, men hade vidsträckt bildning. I sällskapet Utile dulci fick, 1782, ett af honom författadt skaldestycke, <i>De två naturerna</i>, "accessit" på samma gång som Thorilds "Passionerna". Hans skaldegåfva var dock ej betydande. Såsom prosaist var han ypperlig: han hade en kraftfull, klar och träffande stil. Rosenstein, en utmärkt kännare af sådant, förklarade hans prosa för klassisk. Under en till det yttersta frihetsskygg tid utgaf han 1797- 1801 tillsammans med Leopold, A. G. Silfverstolpe m. fl. den på sin tid ansedda tidskriften "Läsning i blandade ämnen" (af hofvet kallad "läsning i brännbara ämnen"). A. utgaf vidare "Krigssamlingar" och "Handlingar rörande Sveriges äldre, nyare och nyaste historia" (bd 1-9, 1830-33). I dessa senare är intagen bl. a. hans <i>Berättelse om</i> 
page_number=103, index= - Adlersparre. 2. Georg A.  - Adlersparre. 3. Axel A.  - Adlersparre. 4. Sofia Adolfina A.  - Adlersparre. 5. Karl August A.  - Adlersparre. 6. Axel A.  - Adlersparre. 7. Karin Sofie A., född Leijonhufvud 
<i>revolutionens utbrott i Värmland 1809</i>. Enär han i dessa Handlingar intagit diplomatiska akter, statsrådsprotokoll, vissa Hemliga utskottets handlingar af 1809 samt några enskilda bref från exc. Wetterstedt, hvilka aktstyckens offentliggörande stred mot gällande tryckfrihetsförordning, åtalades han och dömdes till böter för brott mot tryckfriheten 1831. Se vidare Läsning i blandade ämnen. Jfr O. Sjögren, "Georg Adlersparre, en historisk karaktärsbild" (1881). 
V. M.  M. SDN. 
3. Axel A., den föregåendes broder, militär, ämbetsman, f. 29 juni 1763, ingick 1779 vid Upplands regemente, bevistade ryska kriget 1788-90, utnämndes till ryttmästare 1792 och tog afsked ur krigstjänsten 1796. - Under den jäsning, som rådde vid riksdagen i Norrköping 1800, förklarade A. och åtskilliga andra i adelns plenum 29 maj, att de icke längre ville vara medlemmar af ridderskapet, hvarför de genom konungens bref några månader senare förklarades förlustiga sin riksdagsmannarätt. Några år därefter arrenderade A. Borgholms och Ottenby kungsladugårdar på Öland, anlade 1805 öns alunbruk och verkade mycket för åkerbrukets förbättring. A. var ordf. i skogsordningskommittén för Öland 1814. 1819-21 var A. vice landshöfding öfver Ölands län. Han verkade 1833-34 som vice landshöfding i Jämtlands län och afled på Nåldön i Jämtland 16 sept. 1838. A. var från 1812 led. af Landtbr. akad. och från 1821 af Vet. akad. 
4. Sofia Adolfina A., den förres dotter, målarinna, f. 1808 i Räpplinge socken på Öland, d. i Stockholm 1862. Studerade i Stockholm för Qvarnström och Ekman och i Paris från 1838 för Cogniet. Besökte 1845 Dresden och 1851 München och vistades därefter 3 1/2 år i Rom, där hon rönte påverkan af Overbeck. Det religiösa måleriet blef hennes hufvudområde, och det är mest genom kopior af gamla mästares taflor hon gjorde sig bemärkt. Hon kopierade bl. a. i Paris Murillos madonna, i Rom Rafaels Transfiguratio (Katolska kyrkan i Stockholm), i Dresden Sixtinska madonnan (i Kristiania katolska kyrka). Hon hade en beskyddarinna i drottning Josefina, som inköpte dessa m. fl. kopior och äfven beställde porträtter af kungliga familjens medlemmar. För rikssalen på Drottningholm målade hon påfven Pius IX:s porträtt. Hennes genremålningar - italienska barn, djur- och blomsterstycken - äro föga betydande. Jfr en artikelserie af Esselde i "Tidskrift för hemmet" (1863-64). G-G N. 
5. Karl August A., Georg A:s son, grefve, skriftställare (sign. Albano), f. 7 juni 1810 i Kristinehamn. Som student ingick han på den militära banan och blef 1841 löjtnant vid Värmlands fältjägareregemente, men tog afsked 1845. Han ärfde 1835 faderns grefvetitel och utnämndes 1838 till kammarherre. Död i Stockholm 5 maj 1862. - Med intryck irån Byron och andra, men utan djupare ingifvelse skref A. ganska färgrika och välljudande dikter i romantisk anda, och fem gånger erhöll han för sådana Svenska akad:s mindre pris (1834-43). Han utgaf bl. a <i>Ungdomsdikter</i> (1830), <i>Hugo, en romantisk dikt</i> (1840) och <i>Smärre saml. dikter</i> I (1841). A. var mera framstående på prosans område, genom sina historiska skildringar och varmt hållna biografier: <i>1809 års revolution och dess män</i> (1849) och <i>1809 och 1810</i> (1850), tillsammans utgifna med omslagstiteln "Tidstaflor" (5 bd s. å.), samt <i>Anteckningar om bortgångne samtida</i> (3 bd, 1859-62). Dessutom skref han <i>Skizzer och reseminnen</i> (1844) samt <i>Smärre skizzer</i> (2 bd, 1849-50) m. m. Se vidare Läsning i blandade ämnen. 
(E. F-T.) 
6. Axel A., broder till Sofia Adolfina A., sjöofficer, riksdagsman, f. 27 okt. 1812 å Ottenby på Öland, utnämndes 1837 till sekundlöjtnant vid flottan, fick 1838 tjänstledighet och seglade i mer än fem års tid som matros på främmande, i synnerhet amerikanska, örlogs- och handelsfartyg. A. utnämndes till premiärlöjtnant 1845 och deltog i det dansk-tyska kriget 1849. Han befordrades 1858 till kapten och 1862 till kommendörkapten. Såsom chef för sjöförsvarsdepartementets kommandoexpedition, hvartill han förordnades 1863, biträdde han dåv. sjöministern grefve v. Platen vid uppgörande af förslag till sjöförsvarets omdaning och fördelning på tvenne kårer. När denna, 1866, verkställdes, begärde och fick han förflyttning på reservstat. 1868 utnämndes han till kommendör och till t. f. chef för Förvaltningen af sjöärendena. Denna förtroendepost afsade han sig dock 1871, emedan han fann den oförenlig med sin själfständighet såsom riksdagsman. Han var näml. representant för Stockholms stad i riksdagens andra kammare 1867-79. Där arbetade han i synnerhet nitiskt för ett starkt landtförsvar, byggdt på medborgerlig grund. Han valdes till ledamot i särskilda utskott 1867-70 och 1873 samt var tre gånger statsrevisor. Död i Stockholm 16 juni 1879. Värdefull är A:s handbok <i>Nutidens sjökrigsmateriel och Europas pansarflottor 1878</i> (1878). 
7. Karin Sofie A., den föregåendes hustru, född Leijonhufvud, skriftställarinna (pseud S. L-d och Esselde), f. 6 juli 1823 på Helgerum i Kalmar län, gifte sig 1869, blef änka 1879 och dog å Ström, nära Södertelje, 27 juni 1895. Fru A. började 1852 sin litterära verksamhet med öfversättningar från engelska författare.Hennes eget skriftställeri gick ut  på att bekämpa de hinder, som fördom, slentrian och  lagstiftning ställde i vägen för kvinnans utveckling och  själfständiga verksamhet. 1859 uppsatte hon i förening med  fru Rosalie Olivecrona den förtjänstfulla "Tidskrift för hemmet", som mottogs med stort intresse. Fru A. redigerade den ensam fr. o. m. 1868 till dess upphörande, 1885, och därefter den nya tidskriften "Dagny" 1886-88. Energiskt, men hofsamt arbetade hon på att i moraliskt, intellektuellt och socialt hänseende inverka höjande och förädlande på den svenska kvinnan och förbereda henne för ett värdigt bruk af den friare ställning och verksamhet nyare tiders lagstiftning gifvit. Hon hade en ovanlig förmåga af initiativ på olika områden, en skarp blick för hvad unga krafter dugde till och hänförelse nog att entusiasmera dem. Sista åren af sitt lif var hon förnämligast upptagen af sin omfattande biografiska studie öfver <i>Fredrika Bremer</i> (1895-96, tills. med Sigrid Leijonhufvud). Själf var hon den förnämsta fortsättarinnan af den svenska kvinnorörelsen, hvars 
page_number=104, index= - Adlersparre. 7. Karin Sofie A., född Leijonhufvud  - Adlerz, Gottfrid Agaton  - Ad libitum (lat.), förkortadt Ad lib., mus., efter behag. Jfr A piacere  - Adlie l. Adlin, ett äldre turkiskt silfvermynt  - Ad literam (lat.), efter bokstafven  - Adlumia, bot.  - Ad (In) majorem Dei gloriam, "till Guds större ära"  - Ad mand., förkortning för ad mandatum  - Ad manus (lat.), till handa  - Ad marginem (lat.). Se Marginal  - Admetos, grek. myt.  - Administration, förvaltning  - Administrativ, som har afseende på förvaltning  - Administrator l. Administratör, person, som leder förvaltningen  - Administrera, förvalta; jur.  - Admirabel, beundransvärd  - Admiralitetet, ett 1660 upprättadt danskt regeringskollegium  - Admiralitets-öarna l. Amiralitets-öarna, en grupp öar i Stora oceanen  - Admiranterna l. Amiratnerna, en grupp små skogbevuxna korallöar i Indiska oceanen  - Admiration, beundran  - Admiratör, beundrare, tillbedjare  - Admirera, beundra  - Admissibel, möjlig att lämnas tillträde, antaglig  - Admission, tillträde  - Admittera, lämna företräde åt  - Admittitur (lat.), han framsläppes. Se Examensbetyg  - Ad modum Minellii. Se Minell  - Admonition, påminnelse  - Admonitör, påminnare  - Admont, köping i Österrike 
banbrytare Fredrika Bremer varit. Fru A. medverkade kraftigt i flere företag till fromma för arbetsbehöfvande och bildningssökande kvinnor, såsom söndags- och aftonskolor för arbetsklassens döttrar (1862), byrån för renskrifning och öfversättning (1863), Stockholms läsesalong (1866), föreningen Handarbetets vänner (1874) och Fredrika-Bremerförbundet, till hvars stiftande hon tog initiativ (1884). Hon blef 1885 af regeringen insatt i kommittén för flickskolornas reformerande. Jfr "S. L-d in memoriam" (särtr. ur "Dagny", 1895). (L. W-M.) 
<b>Adlerz,</b> Gottfrid Agaton, zoolog, f. i Vadstena 25 febr. 1858, student 1878, filos, doktor 1887, docent i zoologi vid Stockholms högskola 1889, lektor i naturalhistoria och kemi i Sundsvall 1894. Hans flesta arbeten behandla insekterna, men icke ur den af flertalet af våra entomologer omfattade zoografiska, utan ur allmännare biologisk synpunkt. Mest har han intresserat sig för de anpassningsfenomen dessa djurformer förete. Karakteristiska för denna gren af hans vetenskapliga verksamhet äro särskildt hans <i>Myrmekologiska studier</i> (4 dlr 1884-1902, i Vet. akad:s handl.) och <i>Cercopales maculata</i>, en <i>parasitisk pompilid</i> (Vet. akad:s handl. 1902). Bland öfriga arbeten må nämnas: <i>Om digestionssekretionen och några andra därmed sammanhängande fenomen hos insekter och myriopoder</i> (Vet. akad:s handl. 1890) samt <i>Stridulationsorgan och ljudförnimmelser hos myror</i> (1896). Andra biologiskt intressanta frågor har A. behandlat i <i>Periodische massenvermehrung als evolutionsfakor</i> (Biol. centr. 1902) och <i>I hvilken ordning tager djurvärlden en ur hafvet uppdykande ö i besittning?</i> (Entom. tidskr. 1893). Hans skrifter <i>Om människans ursprung</i> (1888; 3:e uppl. 1901) och <i>Bilder ur Sveriges insektlif</i> (i "Sveriges rike", 1901) vittna om hans stora förmåga att popularisera biologien. L-E. 
<b>Ad libitum</b> (lat.), förkortadt Ad lib., <i>mus.</i>, efter behag. Jfr A piacere. 
<b>Adlie</b> l. Adlin, ett äldre turkiskt silfvermynt om 19 1/2 piaster (= 3,12 kr.), sedermera 17 1/2 piaster (= 2,80 kr.). 
<b>Ad literam</b> (lat.), efter bokstafven. 
<b>Adlumia,</b> <i>bot.</i>, växtsläkte af nat. fam. <i>Papaveraceæ</i>, afd. <i>Fumarioideæ</i>. <i>A. fungosa</i> (<i>A. cirrhosa</i>) från östra Nord-Amerika är en klängväxt med findelade blad och ljusröda blomklasar. Den begagnas att öfverkläda trädstammar och bersåer med. Trifves väl i vårt land. A-N. (G. L-M.) 
<b>Ad (In) majorem Dei gloriam</b> (lat.), "till Guds större ära", d. ä. till Guds äras förhärligande. Är jesuiternas valspråk. 
<b>Ad mand.,</b> förkortning för <i>ad mandatum</i>. 
<b>Ad mandatum</b> (lat.), efter uppdrag, på befallning. 
<b>Ad manus</b> (lat.), till handa. - Ad manus proprias, egenhändigt. 
<b>Ad marginem</b> (lat.). Se Marginal. 
<b>Admetos</b> (grek. <i>Admetos</i>, lat. <i>Admetus</i>), <i>grek.</i> <i>myt.</i>, konung i Ferai i Tessalien, deltagare i argonauternas tåg och gunstling hos guden Apollon, hvilken en tid tjänade som herde hos A. Apollon utverkade af moirerna en förlängning af A:s lifstid, därest någon af dennes släktingar ville dö för honom; och A:s sköna gemål Alkestis (Alceste) uppoffrade sin för sin make, då stunden kom. 
<b>Administration</b> (se Administrera), förvaltning; statsförvaltning; förvaltande myndighet; sammanfattningen af ett lands ämbetsverk för civil förvaltning; den art af sysslomanskap (<i>mandatum</i>), som består i förvaltning af annan persons egendom på grund af erhållet uppdrag af egaren själf eller af denne och hans fordringsegare, vanligen till förekommande af konkurs, men äfven i andra fall (sådan administration skall enligt gifna prejudikat klandras inom natt och år efter dess afslutande). 
<b>Administrativ</b> (se Administrera), som har afseende på förvaltning. - Administrativa mål, <i>jur.</i>, tvister, hvilkas afgörande enligt gällande lagar och författningar är öfverlämnadt åt de förvaltande myndigheterna. - Administrativ domsrätt, <i>jur.</i>, de förvaltande myndigheternas rätt att genom dom afgöra frågor angående en fordran, som staten såsom sådan eger hos den enskilde medborgaren eller denne hos staten. - Administrativ indelning, ett lands indelning i vissa områden med afseende på förvaltningen. 
<b>Administrator</b> (se Administrera) l. Administratör, person, som leder förvaltningen af något; utredningsman (i konkursbo). 
<b>Administrera</b> (lat. <i>administrare</i>, af <i>minister</i>, tjänare), förvalta; <i>jur.</i>, förvalta en annan persons egendom på grund af därtill utaf egaren eller af denne och hans borgenärer lämnadt uppdrag. 
<b>Admirabel</b> (lat. <i>admirabilis</i>), beundransvärd. 
<b>Admiralitetet,</b> ett 1660 upprättadt danskt regeringskollegium, som hade flottans angelägenheter om hand. Det aflöstes 1848 af marinministeriet. 
<b>Admiralitets-öarna</b> l. Amiralitets-öarna, en grupp öar i Stora oceanen, n. ö. om Nya Guinea, ungefär vid 2° s. br. och 146-148° ö. lgd. Areal 2,276 kvkm., omkr. 1,000 inv. Holländarna Le Maire och Willem Schouten observerade dessa öar 1616; sedermera namngåfvos de af Carteret 1767. De äro alla vulkaniska med härlig vegetation, till en del väl bebyggda. Omgifvande korallref och klippor göra dem svårtillgängliga. Invånarna äro papuas. Hufvudön kallas Manus eller Amiralitets-ön (1,952 kvkm.). A. räknas till Bismarck-arkipelagen (se Nya Britannien), tillhöra tyska Nya-Guineakompaniet och ställdes genom kejserligt skyddsbref af 1885, jämte detta kompanis öfriga besittningar i Bismarck-arkipelagen och på Nya Guinea, under Tyska rikets skydd. (J. F. N.) 
<b>Admiranterna</b> l. Amiranterna, en grupp små skogbevuxna korallöar i Indiska oceanen, n. om Madagaskar (83 kvkm., 100 inv.). Engelsk besittning. 
<b>Admiration</b> (lat. <i>admiratio</i>), beundran. 
<b>Admiratör</b> (fr. <i>admirateur</i>), beundrare, tillbedjare. 
<b>Admirera</b> (lat. <i>admirari</i>), beundra. 
<b>Admissibel</b> (af lat. <i>admittere</i>, låta få tillträde), möjlig att lämnas tillträde, antaglig. 
<b>Admission</b> (lat. <i>admissio</i>), tillträde, audiens; antagande. 
<b>Admittera</b> (lat. <i>admittere</i>), lämna tillträde åt, låta undergå en examen, låta begå Herrans nattvard. 
<b>Admittitur</b> (lat.), han framsläppes. Se Examensbetyg. 
<b>Ad modum Minellii.</b> Se Minell. 
<b>Admonition</b> (lat. <i>admonitio</i>), påminnelse, förmaning, varnjng, tillrättavisning. 
<b>Admonitör</b> (se Admonition), påminnare, förmanare. - Admonitris, förmanerska. 
<b>Admont,</b> köping i Österrike, Steiermark, vid 
page_number=105, index= - Admont, köping i Österrike  - Ad notam, "till anteckning"  - Ad notitiam, till underrättelse  - Ado, lärd benediktinermunk  - Adoa. Se Adua  - Adobe, sp., soltorkadt byggnadstegel  - Ad oculos, för ögonen  - Adolf, namn på 8 grefvar af Holstein  - Adolf, herti af Slesvig-Holstein-Gottorp  - Adolf, Wilhelm August Karl Friedrich, hertig af Nassau  - Adolf af Nassau, tysk konung  - Adolf Fredrik, församling i Stockholm 
floden Enns. Omkr. 1,300 inv. (1900). Namnkunnigt för sitt år 1074 anlagda benediktinerkloster. Bibliotek på 80,000 band och 1,000 handskrifter. Teologisk läroanstalt och gymnasium. 
<b>Ad notam</b> (lat.), "till anteckning"; taga något <i>ad notam</i>, lägga märke till något, taga något till efterrättelse. 
<b>Ad notitiam</b> (lat.), till underrättelse, till upplysning. 
<b>Ado,</b> lärd benediktinermunk, f. omkr. 800 i Champagne, ärkebiskop i Vienne i Dauphiné 860, död 875. Han efterlämnade flere skrifter, bland dem ett <i>Martyrologium</i> och en världskrönika, <i>Chronicon de sex atatibus mundi</i> (utg. i "Monumenta Germaniæ historica"), som är en afsevärd källa för de frankiske konungarnas historia. (J. HDR.) 
<b>Adoa.</b> Se Adua. 
<b>Adobe</b> [-då-], sp., soltorkadt byggnadstegel. 
<b>Ad oculos</b> (lat.), för ögonen. - <i>Ad oculos demonstrare</i> (demonstrera någonting <i>ad oculos</i>), förklara någonting så tydligt, att åhöraren liksom ser det för sina ögon. 
<b>Adolf,</b> namn på 8 grefvar af Holstein, af det schauenburgska huset i 12:e-15:e årh. - A. III, f. 1164, deltog i korståget 1189, och efter sin hemkomst befäste han sitt välde, bl. a. genom att intaga Lybeck. Men efter att hafva blandat sig både i den slesvigske biskopen Valdemars uppror mot Danmark 1193 och i den brandenburgske markgrefvens angrepp på Pommern 1199, blef han tvungen att afstå Rendsburg samt, efter en ny kamp, 1201 tillfångatagen och satt på Söborg slott, hvarifrån han lössläpptes först 1203 mot att uppgifva alla anspråk på sitt land. Död 1225. - A. IV, den förres son, tog sitt fädernegrefskap tillbaka 1223 efter konung Valdemar Seirs tillfångatagande samt tillförsäkrade sig besittningen däraf genom att deltaga i slagen vid Mölln 1225 och Bornhöved 1227. Han slöt dock redan 1229 vänskap med den danske konungen och bortgifte 1237 sin dotter med hans son Abel. Efter ett korståg till Livland nedlade han regeringen 1239 och gick i kloster, där han afled 1261. - A. VIII, f. 1401, son af Gerhard VI, som 1386 hade blifvit hertig af Sönderjylland. Redan som barn visade han sitt djupa hat mot Danmark, och då hans äldre broder Henrik 1427 hade stupat under försöket att vinna Sönderjylland, medan han själf sedan 1421 hade styrt Holstein, upptog han kampen samt förde den med kraft och framgång till slut. 1435 måste konung Erik af Pommern afstå till honom nästan hela Slesvig, och då A. 1439 hade förenat sig med det danska riksrådet om att fördrifva konungen, fick han återstoden samt dessutom förläningens ärftlighet erkänd. 1448 erbjöd honom riksrådet den danska kronan för att sålunda kunna vinna tillbaka Slesvig, men han afslog anbudet och hänvisade till sin systerson, grefve Kristian af Oldenburg, i det han af denne tog det löfte att ej förena hertigdömet med konungariket och sålunda skilja Slesvig och Holstein. Detta löfte medförde, att konung Kristian I år 1459 lät välja sig af ridderskapet till härskare i båda länderna, hvilket i väsentlig grad bidrog till Slesvigs skilsmässa från moderlandet och sammanslutning med det tyska grannlandet. A. förde en god styrelse, och han lefde länge i aktadt minne hos folket. Död 4 dec. 1459. E. EBG. 
<b>Adolf,</b> hertig af Slesvig-Holstein-Gottorp, son till Fredrik I af Danmark, f. 25 jan. 1526, d. 1 okt. 1586. Vid hertigdömena Slesvigs och Holsteins delning 1544 fick han den s. k. gottorpska delen, d. v. s. den sydliga delen af Slesvig och den östliga delen af Holstein. Mycket stridslysten, framkallade han 1559 tåget mot Ditmarsken, som intogs och delades mellan honom, hans broder Hans och brorsonen Fredrik II. Äfven på andra sätt fick han sitt land utvidgadt, särskildt då Hans dog barnlös 1580. Han var en duktig och sträng herre, som sörjde för landets förkofran. Gottorps slott återuppförde han på ett praktfullt sätt, sedan det nedbrunnit 1564 vid hans bröllop med Elisabet, dotter till landtgrefven Filip den högsinnade af Hessen. Han var stamfader för det oldenburgska husets gottorpska linje. E. EBG. 
<b>Adolf,</b> Wilhelm August Karl Friedrich, hertig af Nassau, storhertig af Luxemburg, f. 24 juli 1817, är son af hertig Vilhelm I af Nassau och tillträdde 1839 regeringen. Ehuru ogynnsamt stämd mot de nya frihetsrörelserna, nödgades han likväl 1848 göra sitt folk eftergifter. I kriget mot Danmark 1849 anförde han en brigad tyska trupper. Han förde sedermera en reaktionär politik och slöt sig afgjordt till Österrike, hvilket 1866 kostade honom hans land, som införlifvades med Preussen, men 1867 fick han i ersättning 8 1/2 mill. thaler (omkr. 22 1/2 mill. kr.) jämte några lustslott. Såsom närmaste arfsberättigad blef han 23 nov. 1890 efter konung Vilhelm III:s i Nederländerna död storhertig af Luxemburg. A. förmälde sig 1844 med storfurstinnan Elisabet af Ryssland (d. 1845) och 1851 med Adelheid af Anhalt-Dessau (f. 1833), moder till arfstorhertigen Vilhelm (f. 1852). A. är halfbror till drottning Sofia och sedan 1889 general i svenska armén. 
<b>Adolf af Nassau,</b> tysk konung, son till grefve Walram af Nassau, f. omkr. 1255, blef efter Rudolfs af Habsburg död af kurfurstarna 1292 vald till konung, enär de funno Rudolfs son, Albrekt af Österrike, alltför själfständig, men af Adolf betingat sig stora eftergifter. A. intog mot Filip den sköne af Frankrike en fast hållning och förband sig mot höga subsidier med dennes fiende, Edvard I i England. Då A., som sökte häfda sin makt mot kurfurstarna och i detta syfte slöt fördrag med grefve Albrekt af Thüringen om arfsrätt till detta land, indragit markgrefskapet Meissen och Osterland som lediga län, slöto sig kurfurstarna till Albrekt, som endast skenbart afstått från sina tronanspråk, och afsatte A. i Mainz. I striden mot Albrekt stupade den tappre och ridderlige A. vid Göllheim i Rhen-pfalz 1298. (L. M. B.) 
<b>Adolf Fredrik,</b> församling i Stockholm. 51,928 inv. (1902). Regalt-patronellt pastorat. Församlingen var förr en del af Klara, fick eget kapell, S:t Olof, 1674 och blef egen församling 1773. Den nuvarande kyrkan, byggd af K. F. Adelcrantz, grundlades 1768 och invigdes 1774. Bland dess märkvärdigheter äro altartaflan och ett monument öfver Cartesius - båda af Sergel. 1893-94 nydekorerades kyrkans inre efter ett af A. Lindegren uppgjordt förslag och 1896-1900 det inre af kupolen med målningar af Kronberg (se d. o.). En andra kyrka, Gustaf Vasas kyrka, är (1903) under uppförande, och församlingens delning förberedes. Desutom bygger församlingen ett kapell, Matteus-kapellet. 
page_number=106, index= - Adolf Fredrik, hertig af Mecklenburg  - Adolf Fredrik, konung af Sverige 
<b>Adolf Fredrik,</b> hertig af Mecklenburg, f. 1588, d. 1658, var son af hertig Johan VII och hertig Adolfs af Holstein dotter Sofia samt syskonbarn med Gustaf II Adolf. Se Mecklenburg. 
<b>Adolf Fredrik,</b> konung i Sverige, föddes på slottet Gottorp 3 (14) maj 1710. Hans föräldrar voro hertigen af Holstein-Gottorp, furst-biskopen af Lübeck Kristian August (yngre broder till Karl XII:s svåger, hertigen af Holstein-Gottorp, Fredrik IV) och Albertina Fredrika af Baden-Durlach, dottersons dotter af Karl IX:s dotter Katarina. Bland hans syskon märkes kejsarinnan Katarina II:s moder Johanna Elisabet. Vid hans döpelse skickade honom Karl XII, som inbjudits till fadderskapet, fullmakt på en officersplats i svenska hären. År 1727, då hans äldre broder, som efterträdt sin fader såsom furstbiskop, afled, lyckades hans moder, hvars ekonomiska omständigheter voro tämligen knappa, utverka, att furstbiskops-stiftet öfvergick till den sjuttonårige Adolf Fredrik. Ehuru hans kusin Karl Fredrik, Karl XII:s systerson, ville förbigå honom vid valet af förmyndare för sin son Karl Peter Ulrik, fick Adolf Fredrik likväl vid Karl Fredriks död, 1739, detta förmynderskap och blef för några år administrator af Holstein-Gottorp. Såsom sådan utmärkte han sig icke för någon synnerlig regeringsduglighet. Då Karl Peter Ulriks moster, den ryska prinsessan Elisabet, genom en palatsrevolution bemäktigat sig den ryska tronen och behöfde sin systersons arfsrätt till stöd för sin egen, gynnade Adolf Fredrik hennes planer och sände sin unge myndling till Ryssland, i hopp att själf därigenom ärfva hans utsikter på svenska tronen. Ur de stormiga partistriderna 1743 framgick äfven 23 juni, genom rysk inverkan, Adolf Fredriks val till svensk tronföljare. Han tillträdde regeringen 26 mars 1751 och kröntes 26 nov. (7 dec.) s. å. Adolf Fredrik blef likväl icke ett Rysslands verktyg: han bröt snart med Elisabet, lärde sig dela svenska folkets tänkesätt och sökte handla därefter. Men liksom hans val hade varit en partisak, så blef han själf såsom konung en lekboll i partiernas och sin gemåls händer. Hans betydelse i Sveriges historia blef ringa, ehuru hans gemål, den härsklystna, snillrika Lovisa Ulrika, Fredrik den stores syster - med hvilken han förmäldes 18 aug. 1744 - genom sina försök att höja konungens makt gaf anledning till åtskilliga partistrider och hvälfningar. Först slöt sig det unga tronföljarparet till hattpartiet, därtill förmådt af förespeglingen om utvidgad makt och af vänskap för några af partiets ledande män, bland hvilka särskildt Tessin stod tronföljaren och hans gemål nära och blef själen i det glada umgängeslif, som omgaf dem. Men då hattarna efter segern öfver mössorna vid 1746-47 års riksdag hvarken kunde eller ville infria sina löften och till och med tvingade Adolf Fredrik att till Danmark göra medgifvanden, som sårade hans känslor såsom medlem af holsteinska hertighuset, och bifalla en förlofning mellan den unge prins Gustaf och den danska prinsessan Sofia Magdalena, lossnade småningom förbundet mellan hofvet och hattpartiet, och efter Adolf Fredriks tronbestigning inträdde öppen fiendskap dem emellan. Ett nytt parti, det s. k. hofpartiet, uppstod kring konungaparet för att stödja dess numera öppet framträdande sträfvan efter utvidgad makt. För att vinna popularitet företog Adolf Fredrik resor i landsorten och gjorde därvid äfven ett besök i Finland, hvarifrån han tog återvägen rundt om Bottniska viken. Mellan rådet och konungen uppstodo häftiga strider angående gränserna för konungens personliga inflytande på regeringen, och denna konflikt gick slutligen därhän, att den hotade att förlama hela riksstyrelsen. Vid riksdagen 1755-56 vände sig både konung och råd till ständerna med sina klagomål. Dessa togo alltigenom parti för rådet, afgjorde alla omtvistade rättsspörsmål till dess förmån och tillfogade konungen den ena förödmjukelsen efter den andra. Sålunda fick rådet rätt att, när konungen vägrade underskrifva dess beslut, nyttja en kunglig namnstämpel. Utan hänsyn till konungaparets önskan ombyttes guvernör, kavaljerer och lärare för de unge prinsarna, och för att komma åt drottningen anbefalldes en undersökning om kronjuvelerna, af hvilka drottningen misstänktes hafva pantsatt en del för att få medel till sina revolutionsplaner. Allt detta dref hofvets anhängare till det illa planlagda och ledda revolutionsförsöket i juni 1756, hvilket slutade med att föra flera af konungaparets vänner och verktyg på schavotten och föranledde ytterligare inskränkningar i konungens makt. Adolf Fredrik måste, ehuru sjuk, låta af ständernas deputerade sig föreläsas en akt af innehåll, att, om han fortfore i sitt förra uppsåt, han skulle skiljas från kronan. Lägre än efter 1756 års misslyckade revolutionsförsök har konungamakten i Sverige kanske aldrig stått. - Snart kom emellertid för hattpartiet vedergällningens stund. Redan 1760 kunde hofvet ånyo uppträda och spela en politisk roll i förbund med de uppåtsträfvande yngre mössorna. Då dessa 1765 kommo till makten, visade det sig emellertid, att hofvets planer funno lika afgjorda motståndare hos dem som förut hos hattarna. Hofvet närmade sig därför i stället sin forna fiende, det slagna hattpartiet, och aftalade med detsamma en plan att gemensamt störta mössorna och genomföra reformer i författningen. För att tvinga rådet att sammankalla riksdag, förmåddes Adolf Fredrik af kronprinsen till den ovanliga kraftåtgärden att i dec. 1768 nedlägga regeringen, och sedan riket i sex dagar varit utan regerande konung, måste rådet gifva efter, hvarpå konungen återtog styrelsen. På den följande riksdagen (1769) störtades väl mössregeringen, och en ny rådkammare, sammansatt af hattpartiets och hofpartiets bästa krafter i förening, kom till makten. Men någon reform af författningen blef dock ej utaf, och den makt, som Adolf Fredrik vid sin död efterlämnade åt sin son, var blott skuggan af en konungs. Adolf Fredrik dog af slag 12 febr. 1771. Han var "osjälfständig, lätt styrd af andra, klen hushållare, med insikter och förmåga, som icke höjde sig öfver soldatexercis och krigsväsendets småsaker", men han var en god och välmenande man, en öm make och fader och en nådig husbonde. Han sörjdes också uppriktigt af många, som lärt att uppskatta hans enskilda förtjänster eller rönt prof af hans välvilja. För svarfvaryrket hade han stor benägenhet 
page_number=107, index= - Adolf Fredrik, konung af Sverige  - Adolfin, namn på ett svenskt mynt  - Adolf Johan. 1. A. J., pfalzgrefve vid Rhen, hertig till Stegeborg  - Adolf Johan. 2. A. J., den förres äldste son, pfalzgrefve, hertig till Stegeborg  - Adolfsberg, hälsobrunn, belägen 3 1/2 km. söder om Örebro  - Adolfsborg, en i k. br. af 14 febr. 1614 förekommande benämning på staden Jönköping  - Adolfsd'or uppgifves hafva varit ett guldmynt i svenska Pommern  - Ad omnia paratus (lat.), beredd till allt  - Adonaj (hebr.), af ordet adonim  - Adonidin, kem. farm.  - Adonija (hebr., "Jahve är herre"), Davids fjärde son  - Adonis, grek. myt. 
och tog ofta sin tillflykt till sin kära svarfstol undan regeringsbekymren och hoflifvets ansträngningar. Äfven för målarekonsten lär han haft sinne, och han efterlämnade vid sin död en värdefull tafvelsamling, som skingrades, emedan hans bo befann sig i konkurstillstånd. Hans barn med Lovisa Ulrika voro Gustaf (III), f. 1746, Karl (XIII), f. 1748, Fredrik Adolf, f. 1750, och Sofia Albertina, f. 1753. (L. S.) 
<b>Adolfin,</b> namn på ett svenskt mynt. Under konung Adolf Fredriks tid kallades 2-markerna stundom adolfiner. Det vanliga namnet var det äldre karoliner. 
<b>Adolf Johan.</b> 1. A. J., pfalzgrefve vid Rhen, hertig till Stegeborg, Karl X:s broder, f. på Stegeborg 11 okt. 1629, förlorade vid 9 års ålder sin moder och tillbragte sin ungdom vid drottning Kristinas hof. Han utnämndes till Torstenssons efterträdare såsom general-guvernör öfver Västergötland, Dal och Värmland 1651 samt till riksmarskalk 1653. I det 1655 utbrutna polska kriget vann han ett visst anseende för mod och skicklighet. Då Karl X själf blef upptagen af kriget med Danmark 1657, lämnade han honom därför styrelsen i Preussen och öfverbefälet öfver hären därstädes. Men hertigen kom snart i oenighet med det öfriga befälet, och då konungen uttalade sitt missnöje med några af hans anordningar, blef denne uppbragt och begaf sig hem. Därefter användes han icke mer i rikets tjänst. - Märkliga äro de stridigheter mellan A. J. å ena sidan samt rådet och riksdagen å andra, hvilka uppkommo med anledning af Karl X:s testamente (1660), i hvilket hertigen var utnämnd till riksmarsk och ledamot af förmyndareregeringen samt till dennas ordförande, i händelse änkedrottningen hade förfall. Fruktande hertigens härsklystna och oböjliga sinne, måhända ock af andra bevekelsegrunder, lämnade rådet och ständerna denna del af testamentet utan afseende oaktadt hertigens invändningar. Vid 1664 års riksdag sökte han åter, ehuru förgäfves, göra sina anspråk gällande och tvangs att underteckna en afsägelseskrift. Han tillbragte sitt återstående lif dels i Tyskland, dels på Stegeborg. Med sitt husfolk och sin släkt låg han i ständiga tvister, och han hade en mängd processer vid såväl svenska som utländska domstolar. Hans barn måste slutligen (1688) smyga sig bort från fädernehemmet och taga konungens skydd i anspråk mot sin fader. A. J. dog på Stegeborg 14 okt. 1689. Hans gemåler voro: 1) Elsa Beata Brahe (f. 1629, g. 1649, d. 1653), dotter till Per Brahe d. y.; 2) Elsa Elisabet Brahe (f. 1632, g. 1661, d. 1689), dotter till Per Brahes broder Nils och änka efter rikskansleren Erik Oxenstierna. - Af hans åtta barn uppnådde fyra mogen ålder: Adolf Johan, Gustaf Samuel, Katarina (f. 1661, d. 1720, gift med kungl. rådet Kr. Gyllenstierna) och Maria Elisabet (f. 1663, d. vid 85 års ålder, gift med en sachsisk ämbetsman v. Gerstorff och katolik). Jfr O. von Feilitzen, "Bidrag till historien om pfalzgrefven hertig Adolf Johans sista lefnadsår och familjeförhållanden" (i "Hist. bibliotek", 1877). 
2. A. J., den förres äldste son, pfalzgrefve, hertig till Stegeborg, f. 13 aug. 1666, fick genom konungens försorg 1688 jämte brodern Gustaf Samuel, efter flykten ur föräldrahemmet, resa utomlands och blef sedermera öfverste i Österrikes tjänst. Han deltog i Karl XII:s första krigståg, var med vid landstigningen på Själland och i slaget vid Narva, men dukade redan 22 apr. 1701 under för fältsjukan. 
<b>Adolfsberg,</b> hälsobrunn, belägen 3 1/2 km. söder om Örebro, på stadens jord, men i Ånsta socken. De två. källorna innehålla järnhaltigt vatten, som analyserades af Berzelius 1804. De begagnas, såsom järnvatten i allmänhet, mest af anemiska patienter. Såvidt man vet, har A. användts såsom hälsobrunn sedan början af 1700-talet. Brunnsgästernas antal var på 1850-talet i allmänhet något mer än 100 om året, men har på senare åren uppgått till endast 30-40. Sedan 1870 har ingen särskild läkare där varit anställd. JHM.* 
<b>Adolfsborg,</b> en i k. br. af 14 febr. 1614 förekommande benämning på staden Jönköping, som då flyttades till "sanden" mellan Vättern och Munksjön. Namnet A. kom dock aldrig i bruk. L. W:SON M. 
<b>Adolfsdor</b> [-dår] uppgifves hafva varit ett guldmynt i svenska Pommern, prägladt under Adolf Fredrik, i värde omkr. 13 1/2 kr. Under konung Adolf Fredriks tid slogos i Stralsund endast 10- och 5-thaler-stycken i guld. Möjligen menas med A. helt enkelt den svenska dukaten. HS HD. 
<b>Ad omnia paratus</b> (lat.), beredd till allt. 
<b>Adonaj</b> (hebr.), af ordet <i>adonim</i>, plur. majestatis som <i>elohim</i>, med suffix för första person: <i>min herre</i> (långt <i>âj</i>), användes uteslutande om Gud, med nästan förlorad känsla af suffixet (<i>min</i>) = <i>herren</i> (liksom madonna och monseigneur, jfr Dalman, "Gottesname Adonaj" 1889). I den vokaliserade hebreiska texten ha konsonanterna i <i>Jahve</i> försetts med vokalerna från Adonaj och utlästs som detta af judarna. E. S-E. 
<b>Adonidin,</b> <i>kem.</i> <i>farm.</i>, ett giftigt ämne ur <i>Adonis vernalis</i> L., <i>A. cupana</i> Guss. och <i>A. amurensis</i> Reg., verkande på hjärtat likt <i>digitalis</i> (se d. o.). C. G. S. 
<b>Adonija</b> (hebr., "Jahve är herre"), Davids fjärde son. Han försökte uttränga Salomo från tronföljden, men företaget omintetgjordes, därigenom att David ännu under sin lifstid lät smörja Salomo till konung. När A. sedan under dennes regering uppträdde med nya anspråk, blef han på Salomos befallning dödad (1 Kon. 1, 2 kap.). 
<b>Adonis</b> (grek. <i>Adonis</i>, lat. <i>Adonis</i>), <i>grek.</i> <i>myt.</i>, en underskön yngling, som älskades af Afrodite. Under en jakt blef han söndersliten och dödad af ett vildsvin. Ehuru han sålunda var hemfallen åt Hades, bestämde Zeus på gudinnans enträgna böner, att han skulle tillbringa en tredjedel af året hos Afrodite, en tredjedel hos Persefone, som likaledes var intagen af kärlek till honom, och en tredjedel vara sin egen herre. Adonissagan är af semitiskt ursprung - ordet <i>adon</i>, som betyder <i>herre</i> och ofta nyttjas om solguden <i>Baal</i>, är feniciskt och hebreiskt - och syftar på naturens ständiga växling mellan lif och overksamhet. Adonisfester firades med stor prakt i Mindre Asien, Syrien och, särdeles på Ptolemaiernas tid, i Egypten. Ehuru de äfven vunno insteg i Grekland och Rom, tyckas de där aldrig 
page_number=108, index= - Adonis, grek. myt.  - Adonis L., bot.  - Adonisk vers, versslag  - Adoptera, utvälja, upptaga såsom egen  - Adoptianer kallades anhängarna af den s. k. adoptianismen  - Adoptianism. Se Adoptianer  - Adoption, upptagande såsom egen  - Adoptiv-, som genom adoption kommit i förhållande till någon  - Adorabel, tillbedjansvärd, dyrkansvärd  - Adoral, i närheten af munnen  - Adorant, bedjare; konstverk, föreställande en bedjande  - Adoration, tillbedjan, dyrkan. 1. I romersk-katolska kyrkan  - Adoration. 2. I lutherska kyrkan  - Adoratör, tillbedjare (särskildt en kvinnas) 
hafva fått samma betydelse. Festerna varade tvenne dagar, af hvilka den ena firades med sorg öfver A:s försvinnande i underjorden, den andra med glädje och jubel öfver hans återkomst. Vid dessa fester förekommo s. k. <i>Adonis-trädgårdar</i>, lådor eller krukor, i hvilka man med konst uppdragit plantor, som hastigt frodades, men snart vissnade: bilder af den i sin ynglingaålder bortryckte A. - Figurligt betecknar A. en mycket vacker ung man, i synnerhet om han för kvinnornas skull är öfverdrifvet mån om sitt utseende. 
<b>Adonis</b> L., <i>bot.</i>, växtsläkte af fam. <i>Ranunculaceæ</i>, utmärkt af vackra blommor och hårda småfrukter i lång gyttring. De europeiska arter, som hos oss mest odlas på kalljord, äro A. æstivalis, med scharlakansröda, <i>A. autumnalis</i> ("Gossen i det gröna"), med mörkröda, och <i>A. vernalis</i>, med stora, gula, tidigt utvecklade blommor. Sistnämnda art finns äfven vild på Öland och Gottland och kallas på den förstnämnda ön kastlöser eller Aronstorp-rosor (efter socknen Kastlösa och byn Aronstorp). A-N. (G. L-M.) 
[bildtext] A. autumnalis. 
<b>Adonisk vers,</b> versslag, som består af en daktyl  (- * *) och en spondé (- -) eller troké (- *). Står som slutvers i den sapfiska strofen. 
<b>Adoptera</b> (lat. <i>adoptare</i>), utvälja, upptaga såsom egen (t. ex. en åsikt); upptaga till eget barn; på riddarhuset upptaga adlad person (och hans afkomlingar) under en äldre ätts namn, vapen och nummer. 
<b>Adoptianer</b> (jfr Adoptera) kallades anhängarna af den s. k. adoptianismen, en lära, som först framställdes af ärkebiskop Elipandus i Toledo och biskop Felix i Urgellis, och som innehöll, att Kristus väl till sin gudomliga natur är Guds verklige son, men till sin mänskliga natur blott en Guds tjänare, som af nåd blifvit upptagen (<i>adopterad</i>) till Guds son. Med anledning däraf uppstod den adoptianska striden, i hvilken Karl den store och hans vän den lärde teologen Alkuin deltogo. De förmådde Felix att återkalla sin lära, och adoptianismen blef, såsom utgörande ett förnyande af det nestorianska kätteriet, fördömd på kyrkomötena i Regensburg (792), Frankfurt a. M. (794) och Aachen (799). Jfr Grössler, "Die ausrottung des adoptianismus im reiche Karls des grossen" (1879). J. HDR. 
<b>Adoptianism.</b> Se Adoptianer. 
<b>Adoption</b> (jfr Adoptera), upptagande såsom egen, särskildt upptagande i barns ställe. - Bruket att upptaga i barns ställe går synnerligen långt tillbaka i tiden och har förekommit hos de flesta folk. Den moderna etnologiska rättsforskningen har stundom ställt detsamma i visst samband med de s. k. gruppäktenskapen, där barnen tillhörde hela gruppen gemensamt, men efter hand upptogos i dess särskilda familjer utan hänsyn till blodsförvantskapen. Grunden till ett dylikt upptagande vid den senare rättsutvecklingen var ej blott önskan att hafva barn, utan framför allt att förplikta den adopterade till utförande af den offertjänst, som tillhörde familjen och som ofta stod i sammanhang med föreställningarna om lifvet efter detta och den aflidnes ro i grafven: så både hos östasiater (kineser m. fl.) och hos indogermaner (hinduer, greker, romare o. s. v.). Hos romarna särskildt öfvergick adoptivsonen fullkomligt till adoptivfaderns familj, fick barnaställning och arfsrätt i förhållande till honom samt antog hans namn, stånd och offertjänst, men bibehöll därjämte sitt förra släktnamn (<i>nomen</i>) med förändrad ändelse såsom ett andra tillnamn (<i>cognomen</i>); så kallades sonen af C. <i>Octavius</i> efter adoptionen genom <i>Cæsar</i> för C. Julius Cæsar <i>Octavianus</i>. Den romerska rätten skilde mellan <i>adoption</i> i inskränkt mening eller upptagande i barns ställe af en person, som förut stod under annans fadersvälde (en <i>filiusfamilias</i>) oafsedt åldern, och <i>arrogation</i> eller sådant upptagande af en person, som redan blifvit i rättsligt afseende sin egen (<i>sui juris</i>), oafsedt om han tillika var myndig eller omyndig - i sistnämnda fall kräfdes dock för arrogationen särskilda villkor och förutsättningar. Enligt den justinianska rätten är det endast arrogationen, som fortfarande grundar verkligt upptagande i barns ställe, hvaremot adoptionen i inskränkt mening vanligen är <i>minus plena</i>, d. v. s. endast medför arfsrätt för den adopterade i förhållande till adoptivfadern. Då emellertid sådan arfsrätt numera kan gifvas lika väl genom t. ex. testamente, har adoptionen mer och mer förlorat i praktisk betydelse och användning, ehuru den alltjämt finnes kvar i de länders lagstiftning, för hvilka den romerska rätten varit mer eller mindre bestämmande; så äfven i den nya tyska borgerliga lagboken. För <i>svensk</i> och i allmänhet rent germansk - engelsk liksom forngermansk och feodal - rätt är adoptionen okänd, om än i äldsta tider vissa därmed besläktade rättsinstitut funnits (se Ättledning). Hos oss saknar sålunda det ännu stundom förekommande <i>fosterföräldraskapet</i> all rättslig betydelse såsom form för adoption och grundar icke ens arfsrätt, hvaremot det framkallar ett visst vårdnadsförhållande enligt tjänstehjonsstadgans närmare föreskrifter (se Winroth, "Svensk civilrätt" III s. 128 ff). Någon verklig adoption föreligger ej heller, när inom en svensk adlig ätt finnas s. k. adopterade grenar, hvilket blott betyder, att de introducerats å riddarhuset under äldre ätts namn, vapen och nummer. RLD. 
<b>Adoptiv-,</b> som genom adoption kommit i förhållande till någon (t. ex. adoptiv-fader, adoptiv-son). Se Adoptera och Adoption. 
<b>Adorabel</b> (se Adorera), tillbedjansvärd, dyrkansvärd. 
<b>Adoral</b> (af lat. <i>ad</i>, till, vid, och <i>os</i>, mun), i närheten af munnen (befintlig). 
<b>Adorant</b> (af lat. <i>adorare</i>, tillbedja), bedjare; konstverk, föreställande en bedjande. 
<b>Adoration</b> (se Adorera), tillbedjan, dyrkan. 1. I romersk-katolska kyrkan: dels den tillbedjan, som egnas den invigda oblaten (hostian) såsom Kristi lekamen, dels den ceremoni, som eger rum på långfredagen, då såväl prästerna som församlingen kyssa korset; äfven den hyllning, som kardinalerna hembära en nyvald påfve. - 2. I lutherska kyrkan förstås med adoration den del af gudstjänsten, som är afsedd att påkalla församlingens verksamma deltagande och som består i gemensam sång och bön. J. HDR. 
<b>Adoratör</b> (fr. <i>adorateur</i>, jfr Adorera), tillbedjare (särskildt en kvinnas). 
page_number=109, index= - Adorera, tillbedja, dyrka  - Adour, lat. Aturus, flod i södra Frankrike  - Adova. Se Adua  - Adoxa L., Myskört, bot.  - Ad perpetuam memoriam, till ständig åminnelse  - Adpertinens l. Appertinens, tillbehör  - Ad pias causas (lat.) l. Ad pios usus (lat.), till fromma ändamål  - Ad protocollum, till protokollet  - adr., förkortning för adress  - Adra, stad i Spanien  - Adragantin, detsamma som bassorin  - Adramiti l. Edremit, hamnstad på Mindre Asiens västra kust  - Adrammelek l. Adarmalik (hebr.). 1. En af de assyriske kolonisterna i Samarien dyrkad gud  - Adrammelek. 2. En son af den assyriske konungen Sanherib  - Adramyttion. Se Adramiti  - Adrar, distrikt i västra Sahara. Se Aderer  - Adrasteia, grek. myt.  - Adrastos, konung i Argos  - Adrastus. Se Adrastos  - Ad referendum (lat.). Se Referendum  - Ad rem (lat.), log. Se Argument  - Adrenalin, kem. farm.  - Adress. 1. Anvisning om hvar man kan träffa eller finna en person eller sak  - Adress. 2. Skrift, som innehåller flere personers lyckönskan  - Adress. 3. På statslifvets område: ett uttalande 
<b>Adorera</b> (af lat. <i>ad</i>, till, och <i>orare</i>, bedja), tillbedja, dyrka. 
<b>Adour</b> [ador], lat. <i>Aturus</i>, flod i södra Frankrike, upprinner vid Tourmalet i Pyrenéerna, 1,931 m. ö. h., och utfaller i Biscaya-viken ett stycke nedanför Bayonne. Dess längd är 335 km. A. mottager en mängd små tillflöden från Pyrenéerna, bl. a. Midouze, Gave de Pau, som bildar det 422 m. höga lallet vid Gavarnie, samt Nive. 
<b>Adova.</b> Se Adua. 
<b>Adoxa</b> L., Myskört, <i>bot.</i>, växtsläkte, utgör ensam nat. fam. <i>Adoxaceæ</i>. Hos oss finnes den lilla täcka <i>A. moschatellina</i> L., med fjällig rotstock, tredelade, glänsande blad och flere till ett hufvud sammanträngda gröna blommor, som sprida en fin myskdoft. A-N. (G. L-M.) 
<b>Ad perpetuam memoriam</b> (lat.), till ständig åminnelse. 
<b>Adpertinens</b> l. Appertinens (af lat. <i>appertinere</i>, tillhöra), tillbehör; underlydande lägenhet eller område. <i>Jur.</i> Ett ting, hvilket utifrån så förenats med ett annat ting, att det i rättsligt afseende utgör ett och samma ting som det senare. Väggfasta bänkar och sängar eller annat väggfast innanrede t. ex. äro adpertinenser till det hus, i hvilket de finnas. Jfr Byggningabalk, kap. 27 § 10; Jordabalk, kap. 12 § 4, och Lag af 4 maj 1895 ang. hvad till fast egendom är att hänföra. 
<b>Ad pias causas</b> (lat.) l. Ad pios usus (lat.), till fromma ändamål. Hemman, som äro anslagna till sådana ändamål, disponeras och förvaltas af de verk eller stiftelser, under hvilka de lyda, och få i allmänhet ej afhändas eller dragas till andra bruk än dom, för hvilka de blifvit gifna. Dit räknas kyrkohemman, akademihemman, hospitals- och barnhushemman, gymnasie- och skolegodshemman m. fl. KBG. 
<b>Ad protocollum</b> (lat.), till protokollet. 
<b>adr.,</b> förkortning för adress. 
<b>Adra,</b> stad i Spanien, Granada, prov. Almeria vid Medelhafvet. 11,500 inv. (1898). Spaniens rikaste blygrufvor äro belägna i dess grannskap. 
<b>Adragantin,</b> detsamma som bassorin. 
<b>Adramiti</b> l. Edremit, hamnstad på Mindre Asiens västra kust, vid Adramiti-viken, norr om Smyrna. 4,000 inv. Handel med oliver och ull på Konstantinopel, med galläpplen på det öfriga Europa. Hette fordom <i>Adramyttion</i>. 
<b>Adrammelek</b> l. Adarmalik (hebr.). 1. En af de assyriske kolonisterna i Samarien dyrkad gud (2 Kon. 17:31, annan läsart: <i>Adarmelek</i>). - 2. En son af den assyriske konungen Sanherib. Omkr. år 682 f. Kr. mördade, enligt gammaltestamentliga uppgifter, han och hans broder Sareser (Sarru-usur) sin fader i Nisroks(?) tempel i Ninive (2 Kon. 19:37, Jes. 37: 38). 1. E. S-E. 2. D. M. 
<b>Adramyttion.</b> Se Adramiti. 
<b>Adrar,</b> distrikt i västra Sahara. Se Aderer. 
<b>Adrasteia</b> (grek. <i>Adrasteia</i>, lat. <i>Adrastea</i>), <i>grek.</i> <i>myt.</i>, en urspr, asiatisk gudinna, hvilken af grekerna betraktades som "den oundvikliga" hämnerskan af all orätt och därför identifierades med Nemesis. 
<b>Adrastos</b> (grek. <i>Adrastos</i>, lat. <i>Adrastus</i>), konung i Argos. Oraklet hade sagt honom, att han skulle förmäla sina döttrar med ett vildsvin och ett lejon. Då därför Tydeus, en konung, som blifvit fördrifven irån staden Kalydon, och Polyneikes, Oidipus' son, hvilken af sin broder Eteokles blifvit jagad från Tebe, den ene höljd i en lejonhud, den andre i en vildsvinshud, sammanträffade i hans palats, gaf han dem sina döttrar till äkta. För att skaffa Polyneikes hämnd på hans broder, drog A. jämte sex andra grekiska furstar mot Tebe (<i>De sju mot Tebe</i>). Där dödade Eteokles och Polyneikes hvarandra, och af de öfrige furstarna kom endast A. undan med lifvet. Tio år senare samlade A. de fallnes söner, epigonerna, och ryckte ånyo mot Tebe. Denna gång blefvo tebanerna besegrade och deras stad tagen i besittning af Polyneikes' son. A., som i striden förlorat sin son, dog af sorg kort därefter. 
<b>Adrastus.</b> Se Adrastos. 
<b>Ad referendum</b> (lat.). Se Referendum. 
<b>Ad rem</b> (lat.), <i>log.</i> Se Argument. 
<b>Adrenalin</b> (af lat. <i>ad</i>, vid, och <i>ren</i>, njure), <i>kem.</i> <i>farm.</i>, ett ämne, framställdt ur binjurar (se d. o.) från djur och användt i lösning på sjuka slemhinnor, bl. a. på ögats bindehinna, för att framkalla en sammandragning af deras abnormt vidgade blodkärl, hvartill ämnet i fråga eger stor förmåga. C. G. S. 
<b>Adress</b> (fr. <i>adresse</i>, af lat. <i>directus</i>, af <i>dirigere</i>, rikta). 1. Anvisning om hvar man kan träffa eller finna en person eller sak, innefattande uppgifter om namn och uppehållsort; det ställe, där någon träffas eller dit till honom ställda bref och andra föremål böra sändas; utanskrift på bref, paket m. m. - 2. Skrift, som innehåller flere personers lyckönskan eller betygande af tacksamhet, trohet o. s. v. - 3. På statslifvets område: ett uttalande, hvarigenom folkombuden inför regenten gifva uttryck åt sina önskningar och beslut eller besvara från honom erhållna meddelanden ("svars-adress"). Rättigheten att komma fram med dylika uttalanden har varit olika i skilda tider och stater: än är aflämnandet af adresser helt och hållet beroende af folkombudens fria initiativ, än äro adresser tillåtna endast för vissa bestämda fall. I England t. ex. kan parlamentet när som helst till regeringen ställa en "ödmjuk" eller "vördnadsfull" adress, med förordande af den eller den åtgärden eller med tillkännagifvande, att någon minister förlorat representationens förtroende. I Frankrike, under restaurationens och juli-monarkiens dagar, egde kamrarna adressrätt endast för besvarande af trontalet och för uttalanden med anledning af under deras samvaro timade tilldragelser af glad eller sorglig betydelse för konungahuset o. d. I Danmark plägade folketinget under författningsstridens dagar ofta genom adresser begära den för tinget misshagliga ministärens afskedande, men då ingen verkan däraf förspordes, upphörde småningom denna plägsed. I Sverige gjordes på 1820-talet af den då till lif vaknande oppositionen (Schwerin, K. H. Anckarsvärd m. fl.) försök att åstadkomma åtminstone en "adress-debatt"; men framgången var ringa. 
"Adress-debatten" i engelska parlamentet är stundom föga annat än en formsak, och själfva "adressen" vanligtvis en omskrifning af trontalet. Omedelbart efter åhörandet af dess uppläsning föreslår inom hvartdera huset någon på förhand utsedd medlem af majoriteten en till ordalagen likaledes på förhand öfverenskommen "adress". Man skrider genast till öfverläggning; ministären och dess anhängare försvara, oppositionen angriper förslaget. Ofta framställer oppositionen sina önskemål i form af tilläggs- eller ändringsförslag till den officiellt föreslagna 
Tryckt den 25/6 03 
1 b. 7 
page_number=110, index= - Adress. 3. På statslifvets område: ett uttalande  - Adressant, afsändare  - Adressat, den, till hvilken ett bref eller en skrifvelse är ställd  - Adressbyrå l. Adresskontor, anvisningskontor  - Adressera, gifva anvisning på en person eller ett ställe  - Adresskalender, anvisningsbok  - Adresskontor. Se Adressbyrå  - Adrett. Se Adrätt  - Adria, stad i den italienska provinsen Rovigo  - Adriaenssen, Alexander  - Adrian, stad i nordamerikanska staten Michigan  - Adrian, den helige  - Adrian, namn på flere påfvar. Se Hadrianus  - Adranopel (turk. Edrene), hufvudstad i turk. vilajetet Adrianopel  - Adrianopelrödt, tekn., dets. som turkiskt rödt  - Adrianus. Se Hadrianus  - Adriatiska hafvet, en vik af Medelhafvet 
svarsadressen, och äfven enskilda medlemmar begagna denna utväg för att få till stånd en diskussion öfver ärenden af särskildt intresse. Oftast äro överläggningarna både långvariga och betydande, men stundom har ock svarsadressen antagits nästan utan diskussion. 
Den öfverläggning, som inom svenska riksdagen plägar föregå remiss af statsverkspropositionen, är väl hos oss hvad som närmast skulle kunna jämföras med utlandets adress-debatter. (Jfr Remiss). I vår författning ligger för öfrigt intet hinder för adressers afgifvande eller uttalanden inför tronen af representationens önskningar och åsikter i särskilda fall. J. H.* 
<b>Adressant</b> (jfr Adress), afsändare, utställare af ett bref, en skrifvelse e. d.; den, som på växel tecknat s. k. nödfallsadress. 
<b>Adressat</b> (jfr Adress), den, till hvilken ett bref eller en skrifvelse är ställd; den, som i nödfallsadress uppgifves som inlösare af en växel. 
<b>Adressbyrå</b> (jfr Adress) l. Adresskontor, anvisningskontor, där uppgifter lämnas om personers namn, yrken, hemvist; om lediga tjänster; om tjänare och arbetare, som söka anställning (se vidare Arbetsförmedling); om varor, som äro till salu m. m. - I större städer finnas adressbyråer, som lämna uppgifter om handelsförhållanden, köpmännens soliditet, affärshusens kreditvärde m. m. 
<b>Adressera</b> (jfr Adress), gifva anvisning på en person eller ett ställe, skrifva utanskrift på bref o. d Adressera sig till, vända sig till någon med en bön, en anhållan, ett klagomål o. s. v. 
<b>Adresskalender</b> (jfr Adress), anvisningsbok, förteckning öfver åtskilliga invånare, bolag, handelsfirmor, föreningar, inrättningar o. d. på en ort, jämte uppgifter om invånarnas namn, titlar, yrken, bostäder m. m. Adresskalendrar för Stockholm utgåfvos för några spridda år på 1700-talet (först 1728). Från 1834 hafva sådana utkommit för nästan hvarje år och från 1856 årligen. Adresskalendrar utgifvas äfven för några svenska landsortsstäder. 
<b>Adresskontor.</b> Se Adressbyrå. 
<b>Adrett.</b> Se Adrätt. 
<b>Adria,</b> stad i den italienska provinsen Rovigo, vid kanalen Bianco i Pos sumpiga delta. 15,711 inv. (1901). Eger en vacker katedral. Idkar en icke obetydlig handel med fisk, säd, boskap och hästar samt tillverkning af stengods. Det var i forntiden beläget vid det haf, som bär dess namn, men ligger nu till följd af landets höjning och Pos deltabildning på 22 km. afstånd därifrån. Staden anlades sannolikt af etruskerna och blef senare koloniserad af korintierna. Den eröfrades först af gallerna och därefter af romarna, 213 f. Kr. Ännu i 12:e årh. en blomstrande sjöstad, förföll den dels genom Venezias uppkomst, dels genom kustförändringar. 
<b>Adriaenssen</b> [-ansen], Alexander, flamsk stillebenmålare, f. 1587 i Antwerpen, d. där 1661. Elev af Artus van Laeck, trol. sedan utbildad under utländska studieresor, i koloristiskt hänseende påverkad af Rubens. Målade i fin silfverton och med förträffligt ljusdunkel i synnerhet fiskar, men äfven fåglar, blommor, frukter och prydnadskärl. Ett af hans bästa arbeten ses i Antwerpens museum. (O. G-G.) 
<b>Adrian</b> [ei'dri*n], stad i nordamerikanska staten Michigan, s. v. om Detroit. Omkr. 9,000 inv. Det ligger i en rik hvetetrakt, har kvarnar, gjuterier och järnvägsverkstäder samt drifver en betydlig spannmålshandel. 
<b>Adrian,</b> den helige, en förnäm kristen romare, som under Diocletianus' förföljelse (år 303) led martyrdöden, sedan hans högra hand blifvit afhugget på ett städ. Han var länge skyddspatron för smeder, bryggare och det norra Europas krigare samt för staden Lissabon, hvarjämte han ansågs skydda mot pesten. Han afbildas såsom romersk riddare med palmkvist och svärd samt ett städ vid sidan, stundom med en segerfana i handen eller ett lejon vid sina fötter (han skonades nämligen af de vilda djuren). I Rom är en kyrka på Forum romanum helgad åt honom, och hans åminnelsedag är 8 sept. (i sv. almanackan 4 mars). (J. HDR.) 
<b>Adrian,</b> namn på flere påfvar. Se Hadrianus. 
<b>Adrianopel</b> (turk. <i>Edrene</i>), hufvudstad i turk. vilajetet Adrianopel, prov. Rumilien (till större delen omfattande det gamla Tracien, 38,900 kvkm., omkr. 1 mill. inv.), vid Maritsa och järnvägen Wien-Konstantinopel, från hvilken vid A. utgår en linje till Dede-Agatsch vid Egeiska hafvet. Ehuru staden alltid på grund af sitt läge kommer att hafva stor kommersiell betydelse, har den dock sin glanstid bakom sig och befinner sig särskildt efter rysk-turkiska kriget 1877-78 i förfall och har endast omkr. 80,000 inv., hälften turkar, hälften bulgarer, armenier och judar. Säte för en grekisk ärkebiskop, en bulgarisk och en armenisk biskop. Staden har många märkliga byggnadsverk, bland hvilka i synnerhet märkes sultan Selim II:s moské. Tillverkning af mattor, saffian och parfymer, tyger m. m. - A. fick sitt nuvarande namn (dess äldsta var <i>Uskadama</i>) af kejsar Hadrianus (117-138 e. Kr.), eröfrades 1361 af turkarna och var ända till Konstantinopels fall, 1453, sultanens residens. Nära där intill ligger slottet Timurtasch, där Karl XII vistades från 9 april 1713 till 3 nov. s. å., då han flyttade till det ett par mil längre bort belägna Demotika. Kriget 1829 mellan Ryssland och Turkiet slöts genom freden i A. s. å. Prut och Donau blefvo gräns mellan båda rikena, och Turkiet erkände Greklands själfständighet. Under det sista rysk-turkiska kriget besattes A. af ryssarna 20 jan. 1878. Den 31 jan. träffades där öfverenskommelse om fredspreliminärer och villkoren för en vapenhvila. (J. F. N.) 
<b>Adrianopelrödt,</b> <i>tekn.</i>, dets. som turkiskt rödt. 
<b>Adrianus.</b> Se Hadrianus. 
<b>Adriatiska hafvet,</b> en vik af Medelhafvet, intränger i nordvästlig riktning mellan italienska och grekisk-turkiska halföarna. Det är förenadt med Joniska hafvet genom Otranto-sundet (80 km. bredt). Dess längd är 1,200 km., dess bredd i medeltal 300 km. och dess areal omkr. 300,000 kvkm. Dess västra och östra kuster äro hvarandra alldeles olika. Den västra är jämnskuren, saknar goda hamnar och är låg; den östra har en ansenlig skärgård, är rik på fjärdar och hamnar samt är brant. De enda utskjutande punkterna af västkusten äro den halfö, som bildas af Monte Gargano, "sporren på Italiens stöfvel", och Pos alltmera tillväxande delta. I n. ö. framtränger halfön Istrien, omgifven af Trieste- och Quarnero-vikarna. Dalmatiens kust ligger bakom en rad af långsträckta öar, som bildats genom en positiv nivåförändring af hafsytan, hvilken därigenom 
page_number=111, index= - Adriatiska hafvet, en vik af Medelhafvet  - A drittura (it.), hand. Se A dirittura  - Adrätt (ty. adrett, af fr. adroit, flink, behändig), tillrop till hund  - Adschmir. Se Ajmere-Merwara  - Adscriptus glebæ (lat.), "till torfvan hörande" (bunden), lifegen  - Adsel, fordom befäst slott i Livland  - Adser. Se Asser Svensson  - Adsjanta. Se Adjanta  - Adsjur, rysk flottstation i Kaspiska hafvets sydöstra hörn  - Adsorption, fys. kem., "tillsugning"  - Adspersorium l. Aspersorium (lat., af adspergere, bestänka), vigvattenskärl  - Adstriktion, sammandragning  - Adstringerande medel l. Sammandragande medel, farm.  - Adua (Adoa, Adova, Adaua), hufvudstad i abessinska landskapet Tigre  - Aducera, förljufva, mildra  - Aducering, metall. 
afskilt med fastlandet förr sammanhängande halföar. Albaniens kust saknar däremot skärgård och är mer jämnskuren. A. är egentligen två hafsbäcken, skilda genom en undervattenströskel mellan Monte Gargano och Sabioncello och markerad genom en del öar (Pelagosa och Tremiti m. fl.). Det norra bäckenets djup tilltar mot s. ö. och kulminerar strax norr om nämnda tröskel med 200-250 m. I det södra bäckenet tilltar djupet mycket raskt i sydlig riktning: det djupaste stället når 1,590 m. under hafsytan (40° 10' n. br. och 18° 20' ö. lgd). I öfverensstämmelse med kusternas natur är hafvets västra del mer långgrund, medan i öster de större djupen ligga närmare stranden. Hafsbottnen består i regel af kvartssand; endast på några ställen har man funnit magnesiakorn. Salthalten tilltar från n. v. till s. ö. och är i den inre delen 3,30 proc., i den yttre 3,85 proc. Ebb och flod förekomma nästan blott på östra kusten, om också här i obetydlig styrka. Utefter denna kust går en hafsström mot norr, viker där af mot den italienska stranden och följer den mot söder, därvid transporterande Pos sediment, som upplägges utefter kusten. På detta sätt hafva gamla sjöstäder, såsom Ravenna, fått sina hamnar förvandlade till fast mark. A:s yta ligger nära 0,5 m. lägre än Östersjöns, hvilket säkerligen beror på den större afdunstningen, det obetydliga regnet och det ringa tillflödet, ty utom Po och Adige mottar A. blott obetydliga vattendrag. - Adriatiska hafvet var redan hos de gamla illa kändt för sina stormar; särskildt fruktad är den våldsamma nordöstvinden "bora". J. F. N. 
<b>A drittura</b> (it.), <i>hand.</i> Se A dirittura. 
<b>Adrätt</b> (ty. <i>adrett</i>, af fr. <i>adroit</i>, flink, behändig), tillrop till hund vid ett visst enklare dressyrtempo. - <i>Göra adrätt</i>, visa sig behändig (säges om hunden i nämnda dressyr). 
<b>Adschmir.</b> Se Ajmere-Merwara. 
<b>Adscriptus glebæ</b> (lat.), "till torfvan hörande" (bunden), lifegen. 
<b>Adsel,</b> fordom befäst slott i Livland, vid floden Aa. Slottet förstärktes af svenskarna 1634, intogs af ryssarna 1656 och belägrades förgäfves af svenskarna under Fr. Löwe följande år. 1682 befallde k. maj:t på Dahlbergs inrådan att befästningen skulle nedbrytas, men ännu 1697 måste Dahlberg påminna om raseringens fullbordande. L. W:SON M. 
<b>Adser.</b> Se Asser Svensson. 
<b>Adsjanta.</b> Se Adjanta. 
<b>Adsjur,</b> rysk flottstation i Kaspiska hafvets sydöstra hörn, på en ö af samma namn. 
<b>Adsorption</b> (af lat. <i>ad</i>, till, och <i>sorbere</i>, suga), <i>fys.</i> <i>kem.</i>, "tillsugning", fasta kroppars förmåga att vid sin yta förtäta lösta eller gasformiga ämnen. Adsorptionen beror på den hos alla fasta kroppar verksamma yt-energien och är därför störst, när ytan är stor, såsom hos pulverformiga och porösa ämnen, t. ex. kol och platinasvart. Till följd af sin stora adsorptionsförmåga användes kol vid en mängd reningsprocesser, t. ex. vid rening af dricksvatten. Färgning beror ofta på adsorption. Kol förmår adsorbera en 90-faldig volym ammoniakgas. Vid adsorptionen utvecklas värme, hvarigenom den adsorberande kroppen upphettas; nyss utglödgadt kol t. ex. kan så hastigt ur luften adsorbera syre och kväfve, att det därigenom upphettas till antändningstemperaturen. H. E. 
<b>Adspersorium</b> l. Aspersorium (lat., af <i>adspergere</i>, bestänka), vigvattenskärl. 
<b>Adstriktion</b> (af lat. <i>adstringere</i>, sammandraga), sammandragning. 
<b>Adstringerande medel</b> (af lat. <i>adstringere</i>, sammandraga) l. Sammandragande medel, <i>farm.</i>, kallas ett slag af läkemedel, som på känsliga väfnader, t. ex. slemhinnor, verka sammandragande, minskande på blodfyllnad, svullnad och afsöndring, hvarigenom väfnaden blir torrare på ytan. En sådan verkan utöfvas särskildt af den grupp af organiska syror, som kallas <i>garfsyror</i>, t. ex. galläpple-garfsyra (tannin), kina-garfsyra, kaffe-garfsyra, kino-garfsyra och andra i en mängd växtdroger förekommande s. k. garfämnen; vidare af vissa metallsalter, såsom ättiksyrad blyoxid (blysocker), alun, ättiksyrad lerjord, svafvelsyrad järnoxidul (järnvitriol), järnklorid m. fl.; slutligen äfven af utspädda mineralsyror. Vissa salter, såsom lapis (silfvernitrat, salpetersyrad silfveroxid), verka i första hand etsande (dödande och förstörande) på väfnaden, därefter adstringerande på omgifningen. Den adstringerande verkan uppstår därigenom, att de verksamma ämnena ingå kemiska föreningar med ägghviteämnen och bindväfselement i väfnaden, hvarigenom på organens yta bildas ett helt tunt hölje, som skyddar och i någon mån äfven sammanpressar underlaget. De adstringerande läkemedlen brukas framför allt vid slemhinnekatarrer; vissa, såsom järnklorid, äfven för att stämma blödning (se Blodstillande medel). C. G. S. 
<b>Adua</b> (Adoa, Adova, Adaua), hufvudstad i abessinska landskapet Tigre, på en i öster af höga berg begränsad, trädlös slätt 1,960 m. öfver hafvet. Omkr. 3,000 inv. Viktig handelsplats. Vid A. utkämpades 1 mars 1896 mellan italienarna under general Baratieri och abessinierna under negus Menelik en strid, som blef afgörande för italienarnas framträngande i Afrika (se Eritrea). Genom underhållssvårighet och fiendens öfvermakt blef läget outhärdligt för italienska armén, och då premiärministern Crispi fordrade en seger, gick Baratieri med 15,000 man och 56 kanoner till anfall mot fiendens mångdubbla öfvermakt. Abessinierna omfattade fullständigt italienarna och anföllo dem med yttersta vildhet, hvaraf följden blef, att de, som förlorat sambandet mellan de olika kolonnerna, blefvo fullständigt slagna och under återtåget upprifna. C. O. N. 
<b>Aducera</b> (af fr. <i>doux</i>, söt, ljuf), förljufva, mildra; göra smidig; <i>målarek.</i>, förtunna, fördrifva färgerna. Se vidare Aducering. 
<b>Aducering</b> (jfr Aducera), <i>metall.</i>, en operation, afsedd att bibringa gjutna föremål större seghet och smidbarhet. Operationen användes vanligen för gjutjärn, hvilket järnslag till följd af sin höga kolhalt icke är smidbart, och tillgår så, att de gjutna föremål, som skola aduceras, nedpackas i järnkistor, rymmande 20-30 kg., tillsammans med oxiderande ämnen såsom hammarslagg eller blodstensmalm (båda hufvudsakligen järnoxid), hvarpå kistorna tillslutas med lock. Kistorna upphettas därpå under 5 till 7 dygn vid 700-900° temp. i flamugn, där kolåtgången plägar vara omkr. 2 tons per ton aduceradt gods. Bäst lyckas aduceringen med föremål af hvitt (grafitfattigt) tackjärn, innehållande 0,60-0,90 proc. kisel och 0,20-0,40 proc. mangan. Genom aducering kan tackjärnet göras så mjukt, att det kan böjas i rät vinkel samt vid sträckprof visar en förlängning 
page_number=112, index= - Aducering, metall.  - A due (it.), mus.  - Adula, bergsgrupp i schweiziska kantonen Grisons  - Adular, ett mineral. Se Fältspat  - Adulation, smicker  - Adulis, i forntiden en af egyptierna grundlagd sjöstad i Etiopien  - Adullam, urgammal kanaanitisk stad i Juda  - Adullamiter, öknamn på de liberaler af den palmerstonska fraktionen  - Adulterium, äktenskapsbrott  - A dur, mus.  - Adustion, förbränning  - Ad usum, till bruk  - Ad utrumque paratus, beredd till bäggedera  - adv., förkortning för adverb  - Advaita (ind.), "icke-dualism", monism  - Ad valorem, "efter värde"  - Advent kallas i den kristna kyrkan den tid, hvarmed kyrkoåret börjar  - Adventister l. Milleriter  - Adventiv, senare tillkommande. Se Biknopp  - Adventsrim. Se Julsånger 
af ända till 10 proc. En i Amerika använd aduceringsmetod, efter uppfinnaren benämnd Doberty-processen, åstadkommer en aducering, d. v. s. en kolförminskning i tackjärnet, genom att inleda vätgas i det smälta tackjärnet. - Aducering af brons sker medelst hastig afkylning. Om nämligen brons, som är en legering af koppar och tenn, får långsamt afsvalna efter gjutningen, blir hårdheten jämförelsevis stor; hastig afkylning däremot, t. ex. genom kallt vatten, har en motsatt verkan, så att ytan blir mjuk och metallen seg. Härvid måste dock afkylningens intensitet noga afpassas efter bronsföremålens dimensioner. G. D. 
<b>A due</b> (it.), <i>mus.</i>, för två, tvåstämmigt; (i orkesterpartitur) enstämmigt för två instrument. - A due corde, på två strängar. - A due stromenti, för två instrument. - A due voci [vå'tji], för två röster. 
<b>Adula,</b> bergsgrupp i schweiziska kantonen Grisons, på gränsen mellan Öst- och Väst-Alperna samt upptagande ett ytinnehåll af 1,330 kvkm. Radieformigt utstråla kedjorna, de längsta mot norr och söder, och i de mellanliggande dalarna bo folk af tyskt, italienskt och ladinskt tungomål. Högsta toppen är <i>Rheinwaldhorn</i>, 3,398 m.; på den upprinner Hinterrhein. Öster om A. leder Bernhardinerpasset från Hinterrheindalen till Mesoccodalen, som tillhör Lago maggiores vattensystem. 
<b>Adular,</b> ett mineral. Se Fältspat. 
<b>Adulation</b> (lat. <i>adulatio</i>), smicker. 
<b>Adulis,</b> i forntiden en af egyptierna grundlagd sjöstad i Etiopien, på kusten af det nuvarande Abessinien. Vidsträckta, men förstörda fornlämningar synas ännu vid Dola l. Zula. 
<b>Adullam,</b> urgammal kanaanitisk stad i Juda lågland, s. v. om Jerusalem. (Jfr 2 Krön. 11: 7, 1 Sam. 22: 1). 
<b>Adullamiter,</b> öknamn på de liberaler af den palmerstonska fraktionen, som 1866 motsatte sig Gladstones reformbill. Namnet uppkom genom ett infall af John Bright, som förekastade E. Horsman att hafva flyktat till "Adullams politiska håla" (jfr 1 Sam. 22: 1-2) och med Robert Lowe bildat ett nytt parti på två man. Adullamiternas grupp eller "hålan" ("the cave") räknade emellertid vid omröstningen 33 man och visade sig stark nog att omöjliggöra billens antagande och störta Russels ministär. V. S-G. 
<b>Adulterium</b> (lat.), äktenskapsbrott. 
<b>A dur</b> (fr. <i>la majeur</i>, eng. <i>a major</i>), <i>mus.</i>, den dur-tonart, som har <i>a</i> till grundton och företecknas med ** för <i>c</i>, <i>f</i> och <i>g</i> (parallell-tonart: fiss-moll). 
<b>Adustion</b> (lat. <i>adustio</i>, af <i>urere</i>, bränna), förbränning; brännsår, brännskada; konstmässig bränning af sår m. m. 
<b>Ad usum</b> (lat.), till bruk. - <i>Ad</i> (<i>In</i>) <i>usum Delphini</i>, till dauphins bruk. Se Delphinus. 
<b>Ad utrumque paratus</b> (lat.), beredd till bäggedera. 
<b>adv.,</b> förkortning för adverb. 
<b>Advaita</b> (ind.), "icke-dualism", monism, en filosofisk lära uti Indien, hvilken uppkom i midten af 800-talet och förkunnar världsalltets enhet. Enligt denna lära finnes det i den andliga och den materiella världen ingenting, som är afskildt från Brahman, allt varandes urgrund; människosjälen är identisk med Brahman, ej en del af honom; den empiriska världen är endast ett bländverk (<i>maja</i>), själen är tidtals fängslad i kroppen, men återvänder genom döden till (den opersonliga) gudomen. Denna lära är ett betydelsefullt uttryck för indiernas själsriktning. Dess bekännare kallas <i>advaitavadin</i>. 
<b>Ad valorem</b> (lat.), "efter värde", ett slags tull, som icke beräknas efter varornas vikt, utan efter deras värde. Ad-valorem-tullar förekomma i synnerhet i Nord-Amerika och England. 
<b>Advent</b> (lat. <i>adventus</i>, ankomst) kallas i den kristna kyrkan den tid, hvarmed kyrkoåret börjar och som närmast föregår julen. Det är afsedt att vara en förberedelsetid för de kristne att värdigt fira minnet af Jesu ankomst i världen. De äldsta bevisen på adventets helighållande förskrifva sig från slutet af 5:e årh. Det utmärktes af botöfningar och fasta, och under denna tid, liksom under fastlagen, fingo inga bröllop hållas; bilderna i kyrkorna beslöjades, altaren och antependier kläddes med violett tyg (kyrkosorgens färg). Med undantag af bildernas beslöjande, som nu eger rum endast de sista 14 dagarna i fastan, iakttagas alla dessa bruk fortfarande i den katolska kyrkan. Ända till midten af 18:e årh. fick på många ställen orgelspel vid gudstjänsten icke ega rum under adventstiden. I den grekiska kyrkan räcker adventstiden 6, i den romerska och den lutherska 4 veckor. - De 4 adventssöndagarnas evangelier äro i den lutherska kyrkan valda med afseende på adventets betydelse: 1) om Kristi ankomst såsom konung och stiftare af Guds rike på jorden; 2) om hans sista ankomst såsom domare; 3) och 4) om Johannes Döparen, Kristi närmaste förelöpare. E. J. Ö. (J. HDR.) 
<b>Adventister</b> (af lat. <i>adventus</i>, ankomst) l. Milleriter (efter upphofsmannens namn) kallas de förnämligast i Nord-Amerika och England utbredda medlemmarna af en religiös sekt, som stiftades i Massachusetts 1831 (1845) af baptistpredikanten William Miller och hvilken sekt tror Kristi återkomst i synlig måtto samt därmed det tusenåriga rikets begynnelse vara nära förestående (jfr Kiliasm). Miller, som föddes i Pittsfield (Massachusetts) 1782 och dog 1849, fick en pietistisk uppfostran, blef duktig landtbrukare, var kapten i kriget 1812-14 samt sedermera fredsdomare och sheriff. Han hemföll en tid åt rationalistiskt fritänkeri, men omfattade därefter med ifver baptismen och läste oaflåtligt bibeln, hvars profetior han tydde efter sitt hufvud. 1831 började han uppträda, förutsade, att världen skulle förgås mellan 21 mars 1843 och 21 mars 1844, justerade sedan uträkningen till okt. 1844, åstadkom dessa år en mäktig rörelse i sinnena och lät ej profetians felslagning afkyla sin ifver. 1845 konstituerade han formligen sekten under namnet adventister. Den splittrades dock från denna tid i flera undersekter, som i enstaka punkter afvika från hvarandra. Den märkligaste är Sjundedagsadventisterna (se d. o.). - Sektens organisation är lös, och dess kyrkor innehafva helt obetydlig egendom, men adventisterna verka nitiskt genom tidskrifter för utbredande af sin lära. Äfven i de skandinaviska länderna hafva de värfvat anhängare. Jfr H. K. Carroll, "The religious forces of the United states" (New York 1893). (J. HDR.) 
<b>Adventiv</b> (af lat. <i>advenire</i>, tillkomma), senare tillkommande. Se Biknopp. 
<b>Adventsrim.</b> Se Julsånger. 
page_number=113, index= - Adverb l. Adverbium, språkv.  - Adverbial, språkv.  - Adverbium. Se Adverb  - Adversativ, språkv.  - Advocatus Dei och Advocatus diaboli, (lat.)  - Advocatus diaboli (lat.) Se Advocatus dei  - Advocatus ecclesiæ (lat.), "en kyrkans försvarare"  - Advocera, lämna biträde vid rättegångar  - Advokat, jur. 
<b>Adverb</b> l. Adverbium (lat. <i>ad</i>, till, och <i>verbum</i>, ord), <i>språkv.</i>, oböjligt eller blott genom gradförhöjning böjligt ord, som står som bestämning till verb (handla <i>ädelt</i>), adjektiv (<i>svårt</i> sårad), substantiv (veckan <i>förut</i>), preposition (<i>tätt</i> efter) eller annat adverb (<i>ganska</i> ofta). Adverben äro dels enkla (<i>fram</i>, <i>där</i>), dels afledda (framm<i>e</i>, svår<i>t</i>) eller sammansatta (<i>kors-vis</i>, <i>tvifvels-utan</i>). R-N B. 
<b>Adverbial</b> (jfr Adverb), <i>språkv.</i>, hvarje bestämning till adjektiv och adverb samt sådan bestämning till verb, hvilken ej fattas som objekt. Som adverbial nyttjas adverb, substantiv i grundform, prepositionsuttryck och ordgrupper (adverbialsatser). R-N B. 
<b>Adverbium</b> (lat.). Se Adverb. 
<b>Adversativ</b> (lat. <i>adversativus</i>), <i>språkv.</i>, som utmärker motsats; den konjunktion, som utmärker motsats. Se Konjunktion. 
<b>Advocatus Dei</b> och Advocatus diaboli, (lat.), "Guds sakförare" och "djäfvulens sakförare". Vid ett helgons kanonisation inom romerska kyrkan anställes ett slags process för att utröna den föreslagnes helighet. En anklagare, <i>Advocatus dioboli</i>, har att framföra sina beskyllningar, hvaremot en försvarare, <i>Advocatus Dei</i>, gendrifver alla invändningar mot det nya helgonets kanonisation. J. HDR. 
<b>Advocatus diaboli</b> (lat.). Se Advocatus Dei. 
<b>Advocatus ecclesiæ</b> (lat.), "en kyrkans försvarare", "kyrkfogde", under medeltiden benämning på sådan lekman, som åtagit sig att med lagens hjälp eller i nödfall med vapen beskydda en domkyrka, ett kloster eller annan kyrklig inrättning, sedan hvarken de från gammalt valde prästerlige förvaltarna af kyrkans egendom eller den försvagade statsmyndigheten längre förmådde göra detta. Grundade någon en kyrklig stiftelse, åtog han sig merendels på samma gång att vara dess "kyrkfogde". Karl den store påbjöd 783, att för hvarje domkyrka skulle utses en rättskunnig fogde, som äfven vanligen blef anförare för de krigare, hvilka kyrkan var skyldig att uppställa (<i>advocatus militaris</i>). Den makt, som dessa kyrkans försvarare småningom tillvällade sig, blef mycket stor, men inskränktes från 12:e årh. Uttrycket "advocatus ecclesiæ" brukades under medeltiden ofta i offentliga handlingar bland de epitet, som tjänade att utmärka konungars och kejsares makt och värdighet. 
<b>Advocera</b> (lat. <i>advocare</i>, tillkalla), lämna biträde vid rättegångar, uppträda som sakförare; försvara genom spetsfundigheter. 
<b>Advokat</b> (lat. <i>advocatus</i>, tillkallad), <i>jur.</i>, rättegångsfullmäktig, sakförare. <i>Advocatus</i>, äfven <i>orator</i> eller <i>patronus</i>, kallades under det gamla romerska samhällets äldre och klassiska tider en lagkunnig person, hvilken utan ersättning uppträdde inför rätta jämte en part och bistod denne med råd och sitt personliga anseende samt därjämte muntligen utvecklade hans sak. Den åter, hvilken, i de fall där sådant var tillåtet enligt den äldre romerska lagen, uppträdde i en parts ställe inför rätta, benämndes <i>procurator</i>. Att såsom <i>advocatus</i> lämna sitt biträde åt rättssökande stod öppet för en hvar och ansågs värdigt äfven samhällets mest framstående medlemmar. Under den romerska kejsartiden förändrades likväl advokaternas ställning, och sedan 3:e årh. e. Kr. utöfvades advokaturen såsom yrke af särskildt därtill bildade jurister. Vissa kvalifikationer erfordrades sålunda hos dem, hvilka önskade att utöfva advokaturen; advokaterna blefvo anställda vid domstolarna samt underkastade de kejserlige ämbetsmännens kontroll. Därjämte fastställdes bestämda taxor för den ersättning de berättigades att uppbära. Vid samma tid började ock advokaterna i allmänhet att med den verksamhet, som af ålder tillhört dem, förena de göromål, hvilka förut tillkommit <i>procuratores</i>, och faktiskt blefvo slutligen advokaterna de ende rättegångsfullmäktige. 
Samtidigt med den romerska rättens utbredning i <i>Tyskland</i> infördes ock i detta land advokatinstitutionen, sådan den blifvit utvecklad i den romerska rätten. Efter år 1848 öfvergick man likväl, i sammanhang med omgestaltningen af den tyska processen, flerstädes i Tyskland till advokatyrkets frihet, d. v. s. att detta yrke icke förbehålles ett visst antal vid domstolarna anställda personer, utan står öppet för en hvar, som undergått den därtill föreskrifna pröfningen. Genom den för Tyska riket 1 juli 1878 utfärdade "rechtsanwaltsordnung" ordnades advokatyrket så, att för dess utöfvande erfordrades afläggandet af de prof, som äro föreskrifna för tillträde till domarämbetet, samt ett på ansökan hos justitieförvaltningen erhållet tillstånd, som likväl ej må vägras på andra än de i lagen upptagna grunder. 
I <i>Frankrike</i> skiljer man emellan s. k. <i>avoués</i> och <i>avocats</i>. De förre, hvilkas antal är inskränkt, hafva till uppgift att uppträda i stället för parterna vid rätten, att uppsätta och till rätten ingifva partens skriftliga yrkanden samt att med motpartens avoués växla de skrifter, genom hvilka enligt den franska civilprocessen i alla viktigare saker den muntliga förhandlingen skall förberedas, eller, med andra ord, att ombesörja målets skriftliga instruktion. <i>Avocats</i>, hvilkas antal är obegränsadt, föra däremot partens talan vid den muntliga förhandlingen. Sammanfattningen af <i>les avocats</i> kallas le barreau. 
[bildtext] Engelsk advokatdräkt. Fransk advokatdräkt. 
Liksom i Frankrike delas äfven i England advokaterna i två klasser: den ena, <i>attorneys</i> och <i>solicitors</i>, träder i likhet med de franske avoués i omedelbar beröring med parten och har befattningen med förberedelserna till den muntliga förhandlingen i målen, den andra, <i>barristers</i>, har att muntligen föra partens talan inför rätten. 
I <i>Danmark</i> och <i>Norge</i> delas advokaterna i tre klasser: <i>höiesteretssagförere</i> - eller, såsom de benämnas i Norge, <i>höiesteretsadvokater</i> - <i>overretssagförere</i> och <i>underretssagförere</i>. Den första af dessa 
page_number=114, index= - Advokat, jur.  - Advokat-fiskal, en ämbetsman i hofrätterna, Kammarkollegium och Kammarrätten  - Advokatorisk, beteende sig som en advokat  - Advokat-päron. Se Persea  - Advokatträdet. Se Persea  - Advokat-tvång, jur.  - Advokatur, rättegångars utförande  - Advokatyr. Se Advokatur  - Adye, Sir John Miller  - Adynamandrisk, bot.  - Adynami, med., kraftlöshet  - Adyton (grek.) l. Adytum (lat.), det innersta, blott för prästerna tillgängliga rummet i ett tempel  - A. E., förkortning för Archiepiscopus (lat.), ärkebiskop  - Æa, grek. myt. Se Aia  - Æaciderna. Se Aiakos  - Æacus, grek. myt. Se Aiakos  - Aeby. Se Äby  - Æchmea R. et P., bot.  - Æcidium, bot. 
klasser är berättigad att uppträda vid landets samtliga domstolar, den andra vid öfver- och underrätter, och den tredje endast vid de sistnämnda. Hvarje jurist, som uppfyllt de särskilda villkor, som blifvit stadgade för inträde i hvar och en af dessa klasser, blir på begäran anställd såsom sakförare i den klass, hvartill han gjort sig kompetent. 
Med afseende på befogenheten att i <i>Sverige</i> föra andras talan inför rätta stadgar 15 kap. 2 § Rättegångsbalken: "De, som för andra må tala och svara, skola vara oberyktade, ärlige, redlige och förståndige män. Ej bör någon allmänneligen därtill brukas, som af rätten, där saken drifves, ej godkänd är och lof därtill fått. Vill parten bruka till fullmäktig sin skyldeman eller den i hans tjänst är eller han eljest hafver förtroende till, stånde det honom fritt". Detta lagstadgande har blifvit så tillämpadt, att i regeln hvar och en myndig person, som är i besittning af medborgerligt förtroende, anses behörig att såsom advokat uppträda vid domstolarna. 
Med anledning af det förslag till ordnande af sakförareverksamheten i Sverige, som förekom i Nya lagberedningens år 1884 afgifna betänkande angående rättegångsväsendets ombildning, samlades följande år ett antal sakförare till ett möte i Stockholm för att åvägabringa ett uttalande från deras sida i fråga om sakförareverksamhetens ordnande i vårt land. Vid detta möte framställdes af advokaten vice häradshöfdingen K. J. Ljunggren förslag till stadgar för Sveriges advokat-samfund, som bildades 31 okt. 1887. Det består af jurister, som offentligen egnat sig åt advokatverksamhet, fyllt 25 år och blifvit till ledamöter antagna. Ämbets- och tjänstemän vid allmän domstol äfvensom allmän åklagare kunna icke tillhöra samfundet. Samfundets ändamål är att verka till sakförareståndets höjande och motverkande däraf att otjänliga personer kunna såsom rättegångsfullmäktige allmänneligen brukas. - Det af Nya lagberedningen framlagda förslaget till sakförareverksamhetens ordnande äfvensom de olika förslag i ämnet, som af sakföraremötet samt af Förstärkta lagberedningen blifvit framställda, hafva hittills icke ledt till något resultat. 
I <i>Finland</i> däremot har genom förordningen af 23 nov. 1898 i 15 kap. 2 § Rättegångsbalken, hvilket lagrum i öfrigt äfven där fortfarande är gällande, införts det stadgande att i högre rätt må ej, utom i det fall som i 6 § säges, annan såsom rättegångsombud godkännas än den, som vid landets universitet undergått sådant förhör i lagfarenheten, som för utöfning af domarämbete är föreskrifvet. L. A. 
<b>Advokat-fiskal,</b> en ämbetsman i hofrätterna, Kammarkollegium och Kammarrätten, som utöfvar tillsyn och kontroll öfver verkets personal samt under detsamma lydande ämbets- och tjänstemäns sätt att sköta sina ämbetsåligganden och eger att emot dem anställa åtal, om han finner dem hafva visat försummelse eller begått fel i tjänsten. Jfr Ombudsman. 
<b>Advokatorisk</b> (se Advokat), beteende sig som en advokat (genom att försvara en sak medelst snärjande frågor, bortförklaring af fakta o. s. v.). 
<b>Advokat-päron.</b> Se Persea. 
<b>Advokatträdet.</b> Se Persea. 
<b>Advokat-tvång,</b> <i>jur.</i>, den inom vissa civilprocessordningar förekommande bestämmelsen, att parterna vid förandet af ett tvistemål äro skyldiga att begagna advokat. 
<b>Advokatur</b> (jfr Advokat), rättegångars utförande; (äfven Advokatyr), användning af svepskäl och spetsfundigheter vid försvar af en sak. 
<b>Advokatyr.</b> Se Advokatur. 
<b>Adye</b> [ei'di], Sir John Miller, engelsk general, f. 1819, d. 1900, inträdde 1836 i artilleriet och utmärkte sig i Krimkriget, indiska upproret och Sitanafälttåget (på gränsen af Afganistan, 1863-64), hvilka kampanjer han beskrifvit. Han var direktör för artilleriet 1870-75, guvernör vid krigsakademien i Woolwich 1875-80, stabschef vid den egyptiska expeditionen 1882 samt guvernör på Gibraltar 1883-86. A. verkade flitigt som skriftställare i militära frågor och uppträdde särskildt emot framskjutningen af Indiens nordvästgräns. Bland hans skrifter märkes <i>Indian frontier policy, an historical sketch</i> (1897). (V. S-G.) 
<b>Adynamandrisk</b> (af grek. nekande <i>a</i>, <i>dynamis</i>, kraft, och <i>aner</i>, man), <i>bot.</i>, själfsteril. Säges om växter, som ej utveckla någon frukt, om befruktningen skett med pollen härstammande från en blomma på samma individ. Såsom exempel kunna nämnas <i>Corydalis-</i> och <i>Abutilon-</i>arter. Förhållandet benämnes äfven antatrygi. G. L-M. 
<b>Adynami</b> (af grek. nekande <i>a</i> och <i>dynamis</i>, kraft), <i>med.</i>, kraftlöshet. 
<b>Adyton</b> (grek.) l. <i>Adytum</i> (lat.), det innersta, blott för prästerna tillgängliga rummet i ett tempel; det allraheligaste. Jfr Abaton. 
<b>A. E.,</b> förkortning för <i>Archiepiscopus</i> (lat.), ärkebiskop. 
<b>Æa,</b> <i>grek.</i> <i>myt.</i> Se Aia. 
<b>Æaciderna.</b> Se Aiakos. 
<b>Æacus,</b> <i>grek.</i> <i>myt.</i> Se Aiakos. 
<b>Aeby</b> [äby]. Se Äby. 
<b>Æchmea</b> R. et P., <i>bot.</i>, växtsläkte af nat. fam. <i>Bromeliaceæ</i>. Arterna af detta släkte äro inhemska i Amerikas tropiska nejder och växa epifytiskt på träd. De hafva präktiga blå eller purpurröda blommor. Odlas i varmhus. A-N. (G. L-M.) 
<b>Æcidium,</b> <i>bot.</i> Under detta namn har beskrifvits en mängd ,på olika fanerogama värdplantor (t. ex. <i>Berberis</i>) parasitiskt lefvande svampar, hvilka tillhöra rostsvamparna (<i>Uredineæ</i>). Genom undersökningar af de Bary och Örsted under förra delen af 1860-talet kom man emellertid det oväntade förhållandet på spåren, att ett mycket stort antal af dessa <i>Æcidium</i>-arter är endast utvecklingsstadier af andra, under olika namn kända svampars lefnadslopp. Efter ett par af de gamla släktena fingo de olika stadierna namn. Sålunda representerar æcidium-stadiet det skede i vissa rostsvampars lif, då myceliet har på ytan af värdplantan utvecklat bägar- eller skålformiga <i>æcidier</i> (skålrost). Dessa bestå af en af ett cellager bildad vägg jämte en massa parallellt löpande cellrader (<i>basidier</i>), hvilka i sin spets afsnöra sporer. Dessa äro encelliga och kunna genast gro samt gifva då upphof till uredo-stadiet. Af de gamla, till släktet <i>Æcidium</i> räknade arterna kvarstå några, af hvilka ännu ej något annat stadium än detta är bekant, ehuru andra torde finnas. Men äfven sådana arter äro kända, hos hvilka rostsvamparnas vanliga generationsväxel är försvunnen, och hos hvilka ur æcidierna utvecklas sporer, hvilka, då de gro, ånyo utveckla æcidiebärande mycelier. - Bland de många svamparter, som i sitt æcidium-stadium lefva på en mängd högre växter, är utom sädesrosten att framhålla den 
page_number=115, index= - Æcidium, bot.  - Ædesius och Frumentius, tvänne grekiska ynglingar från Tyrus  - Ædil, ett slags ämbetsman i Rom. Se Edil  - Aedon, grek. myt.  - Æduer l. Hæduer, galliskt folkslag  - Æetes, grek. myt. Se Aietes  - Ægadiska öarna. Se Egadiska öarna  - Ægæ. Se Aigai  - Ægæon, grek. myt. Se Aigaion  - Ægeiska hafvet. Se Egeiska hafvet  - Ægeus, grek. myt. Se Aigeus  - Ægialea, geogr. Se Aigialeia  - Ægid, Zeus' och Athenes sköld. Se Egid  - Ægidius, den helige (fr. Gilles, ty. Gilgen, Gilijen, Ilgen, sv. Ilian)  - Ægidius a Columnis l. Egidio de Colonna (äfven kallad Æ. Romanus efter sin hemstad Rom)  - Ægidius de Columna, latinsk form för Guido de Columna, italiensk författare från 1200-talet  - Ægilops, bot. Se Triticum  - Ægina. Se Egina  - Æginetisk konst. Se Eginetisk konst  - Ægion. Se Aigion  - Ægir. Se Ägir  - Ægirin, miner. Se Akmit  - Ægisthus, grek. myt. Se Aigisthos  - Ægle Correa, bto.  - Ægopodium L., bot.  - Ægospotamos, geogr. Se Aigospotamoi  - Ægusa. Se Egadiska öarna  - Ægyptus, grek. myt. Se Aigyptos  - A. E. I. O. U. Se Austria  - Aeken, Hieronymus van. Se Bosch  - Ælfric. 1. Æ., ärkebiskop af Canterbury  - Ælfric. 2. Æ., ärkebiskop af York  - Ælfric. 3. Æ. Grammaticus  - Ælfric. 4. Æ. Bata  - Ælia capitolina, romersk koloni  - Aëllo, grek. myt., en af harpyorna. Se Harpyor  - Aelst, stad i Belgien. Se Aalst  - Æelst, Willem (Guillielmo) van  - Æmilianus, Marcus Julius 
på gran parasiterande <i>Æcidium corruscans</i> Fr., som hos denna omdanar de unga skotten till guldgula, ätliga bildningar ("mjölkomlor"). G. A. (G. L-M.) 
<b>Ædesius</b> och Frumentius, tvänne grekiska ynglingar från Tyrus, hvilka lefde i 4:e årh. De fördes såsom fångar till Abessinien och grundlade den första kristna kyrkan därstädes. Jfr Etiopiska kyrkan. 
<b>Ædil,</b> ett slags ämbetsman i Rom. Se Edil. 
<b>Aedon</b> (grek. <i>Aedon</i>, lat. <i>Aedon</i>, "näktergal"), <i>grek.</i> <i>myt.</i>, dotter till konung Pandareos på Kreta och gemål till Zethos, konung i Tebe. A., som blott hade en son, Itylos, afundades Niobe hennes barnrika äktenskap. Hon ville fördenskull taga den äldste af Niobes söner af daga, men dödade af misstag i stället sin egen son. Af medlidande förvandlade Zeus henne då till en näktergal. - Enligt en annan saga var A. maka till konstnären Polytechnos. Då hon förklarat sin äktenskapliga lycka större än gudinnan Heras, uppväckte denna en tvist mellan A. och hennes make, hvilken af hämndlystnad skändade A:s syster Chelidonis. Systrarna dödade då Itylos och framsatte honom till måltid åt Polytechnos, hvarefter alla tre förvandlades till fåglar: A. till en näktergal, Chelidonis till en svala och Polytechnos till en pelikan. Jfr Filomele. 
<b>Æduer</b> l. Hæduer, galliskt folkslag mellan Loire och Saône. Deras hufvudstad var <i>Bibracte</i> l. <i>Augustodunum</i> (hvaraf stadens nuv. namn, Autun). Æduerna slöto sig under Cæsars galliska krig till romarna och erhöllo under Claudius <i>jus honorum</i> och 69 e. Kr. romersk borgarrätt. 
<b>Æetes,</b> <i>grek.</i> <i>myt.</i> Se Aietes. 
<b>Ægadiska öarna.</b> Se Egadiska öarna. 
<b>Ægæ.</b> Se Aigai. 
<b>Ægæon,</b> <i>grek.</i> <i>myt.</i> Se Aigaion. 
<b>Ægeiska hafvet.</b> Se Egeiska hafvet. 
<b>Ægeus,</b> <i>grek.</i> <i>myt.</i> Se Aigeus. 
<b>Ægialea,</b> <i>geogr.</i> Se Aigialeia. 
<b>Ægid,</b> Zeus' och Athenes sköld. Se Egid. 
<b>Ægidius,</b> den helige (fr. <i>Gilles</i>, ty. <i>Gilgen</i>, <i>Gilijen</i>, <i>Ilgen</i>, sv. <i>Ilian</i>), flyttade enligt legenden från Aten till södra Gallien och slog sig där såsom eremit ned i nuv. depart. Gard, där nu den efter honom uppkallade staden Saint-Gilles ligger. Han blef enligt en uppgift 684 föreståndare för ett benediktinerkloster, vann stort rykte för helighet och afled 720 (719 l. 725). Staden S:t Gilles, i hvars kyrka han hvilade, blef en berömd vallfartsort, som besöktes mycket äfven af nordiska pilgrimer och af dem kallades Ilandsborg, Iliensborg. I Lunds domkyrkas krypta invigdes (antagligen 1131) ett altare åt A., och många hans reliker funnos i Lund, Köpenhamn, Roskilde. En kyrka i Söderköping bar hans namn, och Sankt Ilians församling i Västerås stift är uppkallad efter honom. Hans dag (isländarnas "Iliansmässa") var 1 sept. J. TH. W. 
<b>Ægidius a Columnis</b> l. Egidio de Colonna (äfven kallad Æ. Romanus efter sin födelsestad, Rom), ryktbar teolog och filosof, född i midten af 13:e årh., kom i sin ungdom till Paris, där han studerade under Tomas från Aquino, samt blef 1296 ärkebiskop i Bourges och dog 1316. Han tillhörde den realistiska riktningen inom skolastiken, räknades till sin tids ypperste teologer, var en mycket produktiv skriftställare och fick för sin djupa lärdom binamnet Doctorfundatissimus. Æ. ingrep äfven i politiken, bl. a. genom sin skrift <i>De ecclesiastica potestate</i>, en försvarsskrift för påfven Bonifacius VIII mot konung Filip den sköne af Frankrike, hvilkens lärare han varit. Sannolikt är han äfven författare till bullan <i>Unam sanctam</i>. För vårt land eger han närmast betydelse genom den politiska skriften <i>De regimine principum</i> (om furstestyrelse), hvilken tjänat såsom förebild till den berömda svenska medeltidsskriften "Um styrilsi kununga ok höfþinga" (se Konunga- och höfdingastyrelsen). (J. HDR.) 
<b>Ægidius de Columna,</b> latinsk form för Guido de Columna, italiensk författare från 1200-talet. 
<b>Ægilops,</b> <i>bot.</i> Se Triticum. 
<b>Ægina.</b> Se Egina. 
<b>Æginetisk konst.</b> Se Eginetisk konst 
<b>Ægion.</b> Se Aigion. 
<b>Ægir.</b> Se Ägir. 
<b>Ægirin,</b> <i>miner.</i> Se Akmit. 
<b>Ægisthus,</b> <i>grek.</i> <i>myt.</i> Se Aigisthos. 
<b>Ægle</b> Correa, <i>bot.</i>, växtsläkte af fam. <i>Rutaceæ</i>. <i>Æ. Marmelos</i> Correa, med välsmakande frukter, odlas allmänt i Ostindien, ofta vid hindu-templen. Den torkade frukten har medicinsk användning, och af dess skal förfärdigas snusdosor. Af blommorna framställes i Indien en välluktande parfym. Träet värderas för sin fasthet, barken och rötterna användas, liksom frukten, mot magsjukdomar. G. L-M. 
<b>Ægopodium</b> L., <i>bot.</i>, växtsläkte af nat. fam. <i>Umbelliferæ</i>, hvaraf vi i Sverige ega en art, <i>Æ. Podagraria</i> L., kirs-kål, som genom sin ymniga rotbildning och snabba utbredning är ett mycket svårt ogräs i våra trädgårdar. A-N. (G. L-M.) 
<b>Ægospotamos,</b> &lt;/i&gt;geogr.&lt;/i&gt; Se Aigospotamoi. 
<b>Ægusa.</b> Se Egadiska öarna. 
<b>Ægyptus,</b> <i>grek.</i> <i>myt.</i> Se Aigyptos. 
<b>A. E. I. O. U.</b> Se Austria. 
<b>Aeken</b> [aken], Hieronymus van. Se Bosch. 
<b>Ælfric.</b> 1. Æ., ärkebiskop af Canterbury, d. 1005. - 2. Æ., ärkebiskop af York, d. 1051. - 3. Æ. Grammaticus, angelsachsisk skriftställare, d. omkr. 1006, benediktinermunk, utgaf bl. a. en latinsk grammatika (däraf hans binamn) samt verkade för folkets bildning särskildt genom sina på angelsachsiska utgifna homilier och öfversättningar ur Gamla testamentet. Han uppträdde äfven kraftigt emot transubstantiationsläran. - 4. Æ. Bata, den förres lärjunge, bearbetade och utgaf sin lärares arbeten. 
<b>Ælia capitolina</b> (lat.), romersk koloni, af Hadrianus anlagd på Jerusalems ruiner. 
<b>Aëllo</b> (grek. <i>Aello</i>, den stormsnabba), <i>grek.</i> <i>myt.</i>, en af harpyorna. Se Harpyor. 
<b>Aelst</b> [alst], stad i Belgien. Se Aalst. 
<b>Aelst</b> [alst], Willem (Guillielmo) van, holländsk stilleben- och blomstermålare, f. 1626 i Delft. Elev af sin farbror, Evert v. Aelst, i Delft, och af Otto Marseus, i Florens. Vistades 1645-56 i Frankrike och Italien, i synnerhet i Florens. Kort därefter bosatt i Amsterdam. Lefde ännu 1683. Hans stilleben, eleganta i sin anordning och minutiösa i utförandet, utan att därför verka petiga, tillhöra i sitt slag det bästa inom Hollands målarkonst. Två taflor finnas i Nationalmuseum, den ena <i>Jaktattribut</i>, dat. 1664, den andra <i>Persikor</i>. (O. G-G.) 
<b>Æmilianus,</b> Marcus Julius, romersk kejsare, upphöjd därtill af sina soldater 253 e. Kr., men mördad fyra månader därefter. 
page_number=116, index= - Æmilius Paullus, Lucius  - Ænaria, det latinska namnet på ön Ischia  - Æneas, grek.-rom. myt.  - Æneas-råttan, Didelphis murina Lin., zool.  - Æneas Sylvius. Se Pius II  - Æneiden, lat. Æneis, berömdt fornromerskt epos. Se Æneas och Vergilius  - Æoler. Se Eoler  - Æolipil. Se Eolipil  - Æolisk. Se Eolisk  - Æolus, grek. myt. Se Aiolos  - Æon (grek.). Se Eon  - Æpyornis. Se Æpyornithes  - Æpyornithes, zool.  - Æqu-. Se Ekv-  - Æquer, ett öster om latinerna bosatt fornitaliskt bergsfolk  - Æquitas, rom. myt.  - Æra (lat.), tidräkning; tidehvarf  - Ærarii, i det forntida Rom, den lägsta klassen af medborgare 
<b>Æmilius Paullus,</b> Lucius, tvenne gånger romersk konsul, stupade 216 f. Kr. i det för Rom olyckliga slaget vid Cannæ, till hvilket han tvangs af sin ämbetsbroder, Terentius Varro. - Hans son, den kraftfulle Lucius Æmilius Paullus, med tillnamnet Macedonicus, besegrade i sitt andra konsulat den macedoniske konungen Perseus vid Pydna, 168 f. Kr., och vann ett så rikt byte, att de romerske medborgarna befriades från förmögenhetsskatt. - Hans son Publius vardt berömd under adoptivnamnet Scipio Africanus d. y. 
<b>Ænaria,</b> det latinska namnet på ön Ischia. 
<b>Æneas</b> (grek. <i>Aineias</i>). <i>grek.-rom.</i> <i>myt.</i>, en af den antika sagohistoriens mest frejdade hjältar, enligt Homeros son af Afrodite och Anchises, konung i Dardanos. När det trojanska kriget utbrutit, deltog Æ. i början icke däri; först när han med sina hjordar blifvit på Idaberget öfverfallen af Akilles, drog han med sina dardaner till Troja för att hjälpa sin släkting Priamos. Där blef han näst Hektor den tappraste kämpen på trojanska sidan. Såsom son af en gudinna och därjämte utmärkt för fromhet och vishet, är han en gudarnas älskling och skyddas af dem i striden, särskildt af Afrodite och Apollon. Ur kampen med Akilles räddas han af Poseidon; ty - säger Homeros - den fromme hjälten och hans ätt i fjärmaste led skola efter den af Zeus hatade Priamos' och hans familjs undergång härska öfver det troiska folket. Enligt Homeros synes således Æ. hafva kvarstannat i Troas. 
Sagan om Æ:s färd till främmande länder förskrifver sig från grekiska historieskrifvare och skalder efter Homeros, bland hvilka Stesichoros (omkr. år 600 f. Kr.) är den förste, som låter Æ. med de trojanska penaterna och palladiet komma till Hesperien (Italien). Timaios (omkr. år 300 f. Kr.) är den egentlige sagesmannen för den sedermera gängse berättelsen om Æ:s ankomst till Latium. Efter hand utbreddes och stadfästes alltmer föreställningen om Æ. såsom grundläggare af Lavinium och stamfader för det romerska folket. Bestämdast framträder sagan hos Vergilius i hans romerska nationalepos <i>Æneiden</i> (lat. <i>Æneis</i>). Sedan Æ. hjältemodigt deltagit i trojanernas sista förtviflade strid mot grekerna, uppmanas han af sin moder att återvända till sin faders hus för att frälsa de sina. Ur den brinnande staden räddar han således de trojanska penaterna, sin lame fader, som han bär på sina skuldror, sin lille son, Iulus, och sin maka, Kreusa. Denna sistnämnda förlorar han dock under flykten. Efter långa irrfärder, under hvilka han besöker Tracien, Delos, Kreta, Epirus, Sicilien och Kartago (se Dido), landstiger han i Italien vid Cumæ. Där uppsöker han sibyllan och nedstiger, vägledd af henne, till underjorden för att träffa sin aflidne fader. Denne visar honom hans blifvande ättlingar och förtäljer deras kommande öden. Därefter anländer Æ. slutligen till Latium, där konungen i Laurentum, Latinus, gifver honom och hans män ett stycke land och med Æ. trolofvar sin enda dotter, Lavinia, hvilken enligt en spådom var bestämd åt en främling. Emellertid var Lavinia redan förut lofvad åt rutulernas furste Turnus. Förbittrad öfver förlusten af sin trolofvade, börjar denne ett krig mot främlingarna. I detta söker Turnus sedan hjälp hos den etruskiske konungen Mezentius, Æ. åter hos arkadiern Euander, som bosatt sig på den plats, där Rom sedermera uppstod. Efter flere strider nedlägger slutligen Æ. sin medtäflare i en tvekamp, hvarefter han äfven själf försvinner från jorden. Han dyrkades sedermera som stamgud (<i>Jupiter indiges</i>) i en tempellund vid floden Numicius. Æ:s son Ascanius, hvilken än anses vara densamme som Iulus, än uppgifves vara född af Lavinia, lämnade det af fadern grundlagda Lavinium och anlade själf vid Albanska berget en ny stad, Alba Longa. Där hade Æ:s ättlingar härskat en lång följd af år, då tvillingbröderna Romulus och Remus, den albanske konungen Numitors dottersöner, nära Tiberns utlopp anlägga staden Rom, hvars förste konung Romulus blef. Således göres Æ. af sagan till stamfader för Roms förste konung. Äfven kejsar Augustus räknade från honom sina anor, sedan han genom adoption inträdt i den Iuliska släkten, som ansågs härstamma från Æ:s son Iulus. - I sagan framträder den "fromme" Æ. såsom representant för den gudsfruktan och den plikttrohet, hvilka den romerska folkandan satte så högt. Jfr Förstemann, "Zur geschichte des Æneasmythus" (1894). J. F. J.* 
<b>Æneas-råttan,</b> <i>Didelphis murina</i> Lin., <i>zool.</i>, en i Guyana allmän pung-råtta, med förkrympt pung. Till storlek och utseende påminner den rätt mycket om vår vanliga svarta råtta, ehuru den förras färg stöter mera i rödt. Sitt namn har den fått af det sätt, på hvilket modern bär sina ungar, sedan de blifvit tillräckligt utvuxna för att kunna lämna spenarna. Då nämligen pungen är alltför litet utvecklad för att kunna hysa de små, tager modern dem på sin rygg, öfver hvilken hon böjer framåt sin fjälliga, blott vid basen håriga svans, och kring denna slingrar hvar unge sin svans för att hålla sig fast. F. A. S.* 
<b>Æneas Sylvius.</b> Se Pius II. 
<b>Æneiden,</b> lat. <i>Æneis</i>, berömdt fornromerskt epos. Se Æneas och Vergilius. 
<b>Æoler.</b> Se Eoler. 
<b>Æolipil.</b> Se Eolipil. 
<b>Æolisk.</b> Se Eolisk. 
<b>Æolus,</b> <i>grek.</i> <i>myt.</i> Se Aiolos. 
<b>Æon</b> (grek.). Se Eon. 
<b>Æpyornis.</b> Se Æpyornithes. 
<b>Æpyornithes,</b> <i>zool.</i>, en numera fullständigt utdöd grupp bland de strutsartade fåglarna (<i>Ratitæ</i>). Sparsamma rester (lårben, skenben, mellanfotsben, kotor) och flere ägg hafva blifvit funna i de yngre (alluviala) aflagringrarna på Madagaskar. Lämningarna tyda på en fågel af gigantiska proportioner. Sålunda äro äggen af den största dithörande arten (<i>Æpyornis maximus</i>) 34 cm. långa och öfver 22 cm. breda, nästan tre gånger så stora som strutsens ägg. Æpyornis-arterna, hvilka måhända äro besläktade med de nyzeeländska Dinornis-formerna, hafva lefvat äfven efter människans uppträdande. L-E. 
<b>Æqu-.</b> Se Ekv-. 
<b>Æquer,</b> ett öster om latinerna bosatt fornitaliskt bergsfolk, som under mer än ett århundrade bekrigade Rom och först i andra samnitkriget (omkr. 300 f. Kr.) fullkomligt underkufvades. 
<b>Æquitas,</b> <i>rom.</i> <i>myt.</i>, personifikation af billigheten och rättvisan, afbildad som en kvinna med vågskål och ymnighetshorn. Jfr Justitia. 
<b>Æra</b> (lat.), tidräkning; tidehvarf. 
<b>Ærarii</b> (lat., af <i>æs</i>, plur. <i>æra</i>, koppar, mynt), i det forntida Rom, enligt Servius Tullius' författning, den lägsta klassen af medborgare, hvilka ej erlade vanlig förmögenhetsskatt, utan endast 
page_number=117, index= - Ærarii, i det forntida Rom, den lägsta klassen af medborgare  - Ærarium (lat.), romarnas offentliga skattkammare  - Aërera, kem., impregnera med en luftart  - Aërides Lour., bot.  - Aërius, presbyter  - Aërob l. Aërobiont, varelse, som lefver i luften  - Aërobat, luftspringare, lindansare  - Aërobiont. Se Aërob  - Aërobomb, en med brännbara ämnen fylld bomb, som lyftes upp af en luftballong  - Aërodensimeter, instrument för mätning af luftens täthet. Jfr Densimeter  - Aërodynamik, fys.  - Aërofobi, afsky för (frisk) luft  - Aërofon, en af Edison konstruerad signalapparat  - Aërofor, en luftväxlingsapparat  - Aërofyt, i luften aflad och utvecklad organism  - Aërogamer, bot.  - Aërogen, geol.  - Aërografi, luftbeskrifning  - Aërogram, "luftskrift", telegram genom telegrafering utan tråd  - Aërokarp, "med luftfrukt", bot.  - Aëroklinoskop, en i Holland använd semafor  - Aërolit, ur luften nedfallen sten. Se Meteorsten  - Aërologi, läran om luften och företeelserna där  - Aëromanti, "luftspådomskonst"  - Aëromekanik, fys.  - Aëromekanisk, som har afseende på aëromekaniken  - Aëromel, honungsdagg, manna  - Aërometri, "luftmätning"  - Aëronaut, luftseglare  - Aëronautik, luftseglingskonst  - Aëronautiska sällskapet. Se Svenska aëronautiska sällskapet  - Aëronef, luftskepp  - Aëroplan, mek., en flygmaskin 
kapitationsafgift, bestämd efter deras lefnadsvillkor, men också voro uteslutna från rösträtt och ämbeten samt ej fingo göra krigstjänst. Medlemmar af de gynnsammare ställda klasserna kunde till straff för begångna förseelser blifva af censorn nedflyttade bland ærarii, hvilket ej hindrade, att deras kapitationsafgift då kunde stiga till höga belopp; stundom dömdes sådana ærarii äfven till krigstjänst under förödmjukande förhållanden. Se uppsats af E. Staaff (i Stockholms norra lat.-läroverks årsredog. 1903). 
<b>Ærarium</b> (lat.), romarnas offentliga skattkammare, i Saturnus' tempel. Den förvaltades af kvestorerna under senatens öfverinseende. På Augustus' tid inrättades en ny skattkammare, <i>fiscus</i>, som stod till kejsarens enskilda förfogande, och i början af 200-talet öfvergick förvaltningen af alla statsinkomsterna till fiscus. 
<b>Aërera</b> (fr. <i>aérer</i>, af grek. <i>aer</i>, luft), <i>kem.</i>, impregnera med en luftart, vanligen kolsyregas: säges nästan endast om alkali och vatten (Berzelius). 
<b>Aërianer,</b> anhängare af presbytern Aërius. 
<b>Aërides</b> Lour., <i>bot.</i>, växtsläkte af nat. fam. <i>Orchidaceæ</i>. De särdeles många och skönt blommande arterna af detta släkte förekomma som epifyter i de varmare trakterna, mest i Asien, och utmärka sig genom sina tvåsidigt ställda, köttiga eller läderhårda blad samt genom sina oftast röda blommor i ax eller lutande klasar. A-N. (G. L-M.) 
<b>Aërius,</b> presbyter, bördig från landskapet Pontos i Asien. Han förde ett asketiskt lif tillsammans med sin vän Eustathius; men då denne 355 blifvit upphöjd till biskop af Sebaste, uppträdde A., som med missnöje såg sig tillbakasatt, öppet mot kyrkans läror och påbud om bestämda fastedagar, biskoparnas myndighet, förböner för de aflidne äfvensom mot kyrkans öfverskattande af det ogifta ståndets värde. Till honom slöt sig ett ej ringa parti. Protestanterna hafva återupptagit de flesta af hans läror, hvarför också katolikerna ofta tillagt dem kättarenamnet aërianer. (J. HDR.) 
<b>Aërob</b> [-råb] l. Aërobiont (af grek. <i>aer</i>, luft, och <i>bios</i>, lif), varelse, som lefver i luften. Se Bakteriologi. - Om aërobernas betydelse vid rening af vatten se Själfrening. 
<b>Aërobat</b> (af grek. <i>aer</i>, luft, och <i>bainein</i>, gå), luftspringare, lindansare. 
<b>Aërobiont.</b> Se Aërob. 
<b>Aërobomb</b> (af grek. <i>aer</i>, luft, och bomb), en med brännbara ämnen fylld bomb, som lyftes upp af en luftballong. Uppfanns i Österrike och nyttjades första gången vid Venezias belägring 1849, ehuru utan stor framgång. 
<b>Aërodensimeter</b> (af grek. <i>aer</i>, luft, lat. <i>densus</i>, tät, och grek. <i>metron</i>, mått), instrument för mätning af luftens täthet. Jfr Densimeter. 
<b>Aërodynamik</b> (af grek. <i>aer</i>, luft, och <i>dynamis</i>, kraft), <i>fys.</i>, läran om gasformiga kroppars rörelse. Utgör en afdelning af aëromekaniken. Kallas äfven pneumatik. R. R.* 
<b>Aërofobi</b> (af grek. <i>aer</i>, luft, och <i>fobos</i>, fruktan), afsky för (frisk) luft. 
<b>Aërofon</b> (af grek. <i>aer</i>, luft, och <i>fone</i>, röst), en af Edison konstruerad signalapparat, som gör människorösten hörbar på stora afstånd. Vissa ord lära, enligt uppgift, kunna förnimmas på 6-7 km. afstånd. Apparaten består i hufvudsak af ett stort talrör i förening med en telefonisk-fonografisk skifva. 
<b>Aërofor</b> (af grek. <i>aer</i>, luft, och <i>ferein</i>, bära), en luftväxlingsapparat, hvars väsentligaste del är en fläkt, förbunden med en liten turbin, som drifves af vatten under tryck, vanligen vattenledningsvatten. K. S-N. 
[bildtext] Aërofor. 
<b>Aërofyt</b> (af grek. <i>aer</i>, luft, och <i>fyton</i>, planta), i luften aflad och utvecklad organism (enligt Pasteurs terminologi). 
<b>Aërogamer</b> (af grek. <i>aer</i>, luft, och <i>gamos</i>, äktenskap), <i>bot.</i>, växter, hos hvilka befruktningen försiggår i luften. 
<b>Aërogen</b> (af grek. <i>aer</i>, luft, och <i>genein</i>, födas), <i>geol.</i>, anhopad eller aflagrad genom vindens verksamhet. Jfr &lt;/sp&gt;Eolisk&lt;/sp&gt;. E. E. 
<b>Aërografi</b> (af grek. <i>aer</i>, luft, och <i>grafein</i>, skrifva), luftbeskrifning. 
<b>Aërogram</b> (af grek. <i>aer</i>, luft, och <i>gramma</i>, skrift), "luftskrift", telegram genom telegrafering utan tråd. 
<b>Aërokarp</b> (af grek. <i>aer</i>, luft, och <i>karpos</i>, frukt), "med luftfrukt", <i>bot.</i> Säges om växter, som mogna sina frukter i luften, i motsats mot de <i>geokarpa</i> och <i>hydrokarpa</i>, där frukterna mogna nedsänkta i resp. jorden eller vattnet. Jfr Amfikarp. G. L-M. 
<b>Aëroklinoskop</b> (af grek. <i>aer</i>, luft, <i>klinein</i>, böja, och <i>skopein</i>, se), en i Holland använd semafor, genom hvilken man till fartygen signalerar lufttryckets olikhet i olika delar af landet. R. R.* 
<b>Aërolit</b> (af grek. <i>aer</i>, luft, och <i>lithos</i>, sten), ur luften nedfallen sten. Se Meteorsten. 
<b>Aërologi</b> (af grek. <i>aer</i>, luft, och <i>logos</i>, lära), läran om luften och företeelserna där. 
<b>Aëromanti</b> (af grek. <i>aer</i>, luft, och <i>manteia</i>, spådom), "luftspådomskonst", föregifven förmåga att på grund af luftens beskaffenhet förutsäga kommande händelser. 
<b>Aëromekanik</b> (af grek. <i>aer</i>, luft, och <i>mechane</i>, medel, verktyg), <i>fys.</i>, läran om gasformiga kroppars jämvikt och rörelse. Utgör en del af mekaniken och sönderfaller i tvenne afdelningar: aërostatik och aërodynamik. R. R.* 
<b>Aëromekanisk,</b> som har afseende på aëromekaniken. 
<b>Aëromel</b> (af grek. <i>aer</i>, luft, och <i>meli</i>, honung), honungsdagg, manna. 
<b>Aërometri</b> (af grek. <i>aer</i>, luft, och <i>metrein</i>, mäta), "luftmätning", läran om luftens beståndsdelar och deras blandningsförhållanden. 
<b>Aëronaut</b> (af grek. <i>aer</i>, luft, och <i>nautes</i>, sjöman), luftseglare. 
<b>Aëronautik</b> (jfr <i>Aëronaut</i>), luftseglingskonst. 
<b>Aëronautiska sällskapet.</b> Se Svenska aëronautiska sällskapet. 
<b>Aëronef</b> (af grek. <i>aer</i>, luft, och fr. <i>nef</i>, skepp), luftskepp. 
<b>Aëroplan</b> (af grek. <i>aer</i>, luft, och <i>planus</i>, jämn), <i>mek.</i>, en flygmaskin, efterbildad efter fåglarnas 
page_number=118, index= - Aëroplan, mek., en flygmaskin  - Aërostat, luftballong  - Aërostatik, fys.  - Aërostatisk, som har afseende på aërostatiken  - Aërostatiska lampan  - Aërostatiska pressen  - Aërostier, fr., luftseglare  - Aërozoer, detsamma som aërober  - Aerschot, stad i belgiska prov. Brabant  - Aertsen, Pieter  - Ærugo nobilis l. Patina, ädel-ärg  - Ærö. Se Ärö  - Æs (lat.), koppar, brons. -- Æs cyprium, koppar  - Æschines. Se Aischines  - Æschna, zool., ett släkte trollsländor. Se Sländor  - Æschylus. Se Aischylos  - Æschynanthus, bot. Se Trichosporum  - Æschynomene L., bot. 
vingar. Drifves en parallellogramformad skifva fram genom luften, så att dess främre kant ligger högre än den bakre, så lyftes skifvan af stöten mot luften och kan vid stor hastighet uppbära betydande tyngder. Langley har noggrant undersökt aëroplanens mekaniska egenskaper. Emellertid har denna maskin ännu ej fått någon användning i praktiken, förmodligen emedan man ej lyckats konstruera lämpliga motorer. Mången hoppas dock, att man med aëroplanens hjälp skall lyckas lösa problemet om ett styrbart luftskepp. S. A-S. 
<b>Aërostat</b> (af grek. <i>aer</i>, luft, och <i>statos</i>, ställd, stående), luftballong. 
<b>Aërostatik</b> (se Aërostat), <i>fys.</i>, läran om gasformiga kroppars jämvikt. Utgör en del af aëromekaniken. 
[bildtext] Æsculus hippocastanum (se sp. 213). 
<b>Aërostatisk,</b> som har afseende på aërostatiken. - Aërostatiska lampan, en lampa, i hvilken oljan medelst komprimerad luft pressas upp till veken. Denna lampa har föga varit i bruk, emedan den är obekväm och besvärlig att fylla. - Aërostatiska pressen, Romershausenska pressen l. luftpressen, en apparat, med hvilken extrakt beredas, därigenom att lufttrycket drifver en vätska (vatten, alkohol) genom det pulver, i hvilket extraktivämnet innehålles. För detta ändamål inneslutes pulvret i ett cylindriskt kärl mellan tvenne genombrutna bottnar och öfvergjutes med vätskan. Rummet under den nedre bottnen står i förening med en luftpump. När därför luften förtunnas under det pulverformiga ämnet, drifves vätskan af lufttrycket på dess öfre fria yta genom pulvret och utdrager däri befintliga lösliga ämnen. - Man kan äfven begagna vätskans egen tyngd för att utdraga extraktivämnet, i hvilket fall vätskan måste stå högt öfver pulvret i ett från cylindern utgående långt vertikalt rör. Detta är den hydrostatiska eller Realska pressen. Dessa båda apparater äro icke pressar i egentlig mening, utan s. k. extraktionspressar l. extraktpressar. R. R.* 
<b>Aërostier</b> [-tie], fr., luftseglare. 
<b>Aërozoer</b> (af grek. <i>aer</i>, luft, och <i>zoon</i>, lefvande varelse), detsamma som aërober. 
<b>Aerschot</b> [ars-chot], stad i belgiska prov. Brabant, 16 km. n. ö. om Louvain, vid Dyles biflod Demer och vid järnvägen Aachen-Antwerpen. Omkr. 7,000 inv. Biskopligt seminarium. Spetsfabrikation, bryggerier och brännerier. I närheten af staden ligga ruiner af ett torn från romaretiden. A. var i medeltiden ett baroni, som 1533 af Karl V upphöjdes till hertigdöme, hvarmed grefvarna af Croy förlänades. Sedan dessa utdött i 17:e årh., kom A. under riksfurstarna (sedermera hertigarna) af Arenberg. 
<b>Aertsen</b> [artsen], Pieter, holländsk genre- och stillebenmålare, för sin ovanliga längds skull kallad "de lange Pier", f. 1507, trol. i Amsterdam, d. där 1575. Var elev af Allart Claeszoon i Amsterdam och åtminstone från 1535 verksam i Antwerpen, men omkr. 1556 till sin död åter bosatt i Amsterdam. I Antwerpen påverkad af den flamska konsten, särskildt af Q. Massys, blef han en af vägbrytarna för det nederländska genremåleriet. Hans af samtiden berömda altartaflor förgingos vid bildstormningen 1566, så att af dem nu endast återstå fragment, men i bakgrunden till sina realistiskt utförda bilder från salutorgen förlade han gärna, för att tillfredsställa publikens smak, som ej senterade sådana hvardagsbilder, scener ur Kristi pinohistoria. Man märker dock lätt, att de frodiga, i naturlig storlek framställda månglerskorna och de ypperligt återgifna matvarorna af olika slag för artisten hade största intresset. Till hans bästa taflor hör <i>Äggdansen</i> i riksmuseet i Amsterdam. Särskildt excellerade han i framställningen af köksinteriörer. Nationalmuseum eger af hans hand en förträfflig, 1562 daterad, ur kejsar Rudolf II:s samling kommen <i>Köksscen vid gåstiden</i>, förr tillskrifven hans elev, flamländaren J. Bueckeleer, och i Upsala museum ses en 1551 daterad <i>Interiör af en slaktarbod</i>, med ett flådt oxhufvud och, i bakgrunden, den hel. familjen under flykten till Egypten - äfven denna tafla troligen tagen i Prag 1648. (O. G-G.) 
<b>Ærugo nobilis</b> (lat.) l. Patina, ädel-ärg, antik-ärg, ett tjockt, grönt, mattglänsande öfverdrag på koppar eller brons. Det bildas under inflytande af fuktighet, i synnerhet på föremål, som under århundraden legat i jorden. Detta öfverdrag gäller som ett af de säkraste kännetecken på ett verkligen forntida ursprung hos bronsarbeten och anses som en prydnad, hvarför det på senare tider börjat eftergöras genom kemiska medel. 
<b>Ærö.</b> Se Ärö. 
<b>Æs</b> (lat.), koppar, brons. - <i>Æs cyprium</i>, koppar. 
<b>Æschines.</b> Se Aischines. 
<b>Æschna,</b> <i>zool.</i>, ett släkte trollsländor. Se Sländor. 
<b>Æschylus.</b> Se Aischylos. 
<b>Æschynanthus,</b> <i>bot.</i> Se Trichosporum. 
<b>Æschynomene</b> L., <i>bot.</i>, växtsläkte af fam. <i>Leguminosæ</i>, afd. <i>Papilionatæ</i>. Dit hör <i>Æ. elaphroxylon</i> Taub. (<i>Herminiera</i> Guill. et Perr.), en ända till 7 m. hög, mycket hastigt växande, taggig buske, som förekommer vid och i tropiska Afrikas floder; dess utomordentligt lätta, svampiga ved kallas ambatsch och användes till flottar. En annan arts (<i>Æ. aspera</i> L.) svampiga ved användes af kineserna till fabrikation af papper. G. L-M. 
page_number=119, index= - Æsculapius, grek. myt.  - Æsculin, farm. Se Eskulin  - Æsculus, Kastanje, bot.  - Æson, grek. myt. Se Aison  - Æsopus. Se Aisopos  - Æsthetik. Se Estetik  - Æstivation, bot.  - Æstuarium (Estuarium), plur Æstuarier l. Negativt deltaland  - Æth. Se Ath  - Æthalium septicum, bot. Se Fuligo  - Aethelberht, Aethelflæd, Aethelred, Aethelstan, Aethelwulf. Se Ethelbert o. s. v.  - Æther, kem. Se Eter  - Ætheroleum, farm.  - Æthionema R. Br., bot.  - Æthiopien, Æthiopier, Æthiopisk. Se Etiopien, Etiopier, Etiopisk  - Æthiops, en gammal farmaceutisk benämning  - Æthrioskop, fys. Se Etrioskop  - Æthusa L., bot.  - Æthyl, kem. Se Etyl  - Æthyl-æther, kem. Se Etyl-eter  - Æthylen, kem. Se Etylen  - Aëianer, anhängare af presbytern Aëtius  - Aëtion, berömd grekisk målare  - Aëtius. 1. A., kallad ateisten 
<b>Æsculapius,</b> <i>grek.</i> <i>myt.</i>, forngrekisk läkare. Se Asklepios. - Æsculapius l. Æsculapii-son l. Eskulap nyttjas stundom såsom benämning på läkare. 
<b>Æsculin,</b> <i>farm.</i> Se Eskulin. 
<b>Æsculus,</b> Kastanje, <i>bot.</i>, växtsläkte af nat. fam. <i>Hippocastanaceæ</i>. Dit hör Europas vackraste träd (vildväxande i Grekland), den sedan midten af 1500-talet odlade hästkastanjen, <i>Æ. hippocastanum</i> (se fig. sp. 211), med hård ved, sjufingrade, stora blad och hög, ståtlig spira af hvita, rödfläckiga, starkt luktande blommor. Till undersläktet <i>Pavia</i> hör <i>Æ. lutea</i> med gula, till undersläktet <i>Macrothyrsus</i> <i>Æ. parviflora</i>, med hvita blommor i långa, smala, täta kvastar. Se Kastanje. A-N. (G. L-M.) 
<b>Æson,</b> <i>grek.</i> <i>myt.</i> Se Aison. 
<b>Æsopus.</b> Se Aisopos. 
<b>Æsthetik.</b> Se Estetik. 
<b>Æstivation</b> (af lat. <i>æstivus</i>, tillhörande sommaren), <i>bot.</i>, kallar man det läge, som foder- eller kronbladen intaga i blomknoppen. Denna är hos olika växttyper ganska utmärkande. Hylledelarna äro sålunda kantliggande (<i>valvata</i>), när kanterna stå emot hvarandra, tegellagda, när de med kanterna täcka hvarandra, vridna, veckade eller hopskrynklade m. m. A-N.* 
<b>Æstuarium</b> (Estuarium), plur. Æstuarier (af lat. <i>æstus</i>, bränning, ström) l. Negativt deltaland, benämning på breda, mot hafvet öppna flodmynningar, i hvilka icke någon märkbar aflagring af fasta, jordartade ämnen försiggår eller någon tillökning af landet eger rum, såsom händelsen är vid flodmynningar med deltabildning. Æstuarier förekomma hos flere bland jordens större floder: Obj, Jenisej, S:t Lawrence, Columbia, La Plata m. fl. I dessa æstuarier och floder gör sig ofta verkan af hafvets nivåförändringar gällande flere mil från mynningen. Vid "flodtiden" strömmar nämligen hafsvattnet med ganska stor hastighet in i floden, uppdämmer dess vatten och drifver det tillbaka såsom en (ända till 4-5 m. hög) våg, liknande ett slags rörlig damm. Så snart åter "ebben" begynner och hafvet sjunker tillbaka, störtar flodens uppdämda vatten med förökad hastighet och kraft ut i hafvet samt bortsopar därvid sand och slam från bottnen och förhindrar dymedelst bildandet af sådana grund och låga uppsvämmade öar, som karakterisera deltabildningarna. E. E. 
<b>Æth.</b> Se Ath. 
<b>Æthalium septicum,</b> <i>bot.</i> Se Fuligo. 
<b>Aethelberht,</b> Aethelflæd, Aethelred, Aethelstan, Aethelwulf. Se Ethelbert o. s v. 
<b>Æther,</b> <i>kem.</i> Se Eter. 
<b>Ætheroleum</b> (af grek. <i>aither</i>, eter, och lat. <i>oleum</i>, olja), <i>farm.</i>, det latinska namnet på flyktiga eller eteriska oljor. - <i>Ætheroleum amygdalarum</i>, se Bittermandelolja; <i>æ. anisi</i>, se Anisolja; <i>æ. bergamottæ</i>, se Bergamottolja; <i>æ. cajeputi</i>, se Kajeputolja; <i>æ. carvi</i>, se Kumminolja; <i>æ. caryophylli</i>, se Caryophyllus aromaticus; <i>æ. cassiæ</i>, nejlikolja, se Kanelolja; <i>æ. cedro</i>, se Cedroolja; <i>æ. florum aurantii</i>, se Neroliolja; <i>æ. foeniculi</i>, fänkålsolja, se Fänkål; <i>æ. juniperi</i>, enbärsolja, se Enbär; <i>æ. lavandulæ</i>, se Lavendel; <i>æ. macidis</i>, muskotblomolja, se Myristica; <i>æ. menthæ piperitæ</i>, pepparmyntolja, se Pepparmynta; <i>æ. rosmarini</i>, se Rosmarinus officinalis; <i>æ. sinapis</i>, senapsolja, se Senap; <i>æ. spicæ</i>, se Spikolja; <i>æ. terebinthinæ</i>, se Terpentin; <i>æ. thymi</i>, timjanolja, se Thymus; <i>æ. valerianæ</i>, se Vendelrot. 
<b>Æthionema</b> R. Br., <i>bot.</i>, växtsläkte af fam. <i>Cruciferæ</i>. Särskildt <i>Æ. grandiflorum</i> Boiss. et Heldr. från Elbrus, med vackra röda blommor, odlas på soliga ställen i trädgården. G. L-M. 
Etiopien, Etiopier, Etiopisk. <b>Æthiopien</b>, Æthiopier, Æthiopisk. Se 
<b>Æthiops</b> (af grek. <i>aithiops</i>, mor, neger), en gammal farmaceutisk benämning på åtskilliga svarta pulverformiga preparat, t. ex. <i>Æthiops martialis</i>, järnoxid-oxidul, <i>Æ. narcoticus</i> och <i>Æ. mineralis</i>, svart svafvelkvicksilfver. 
<b>Æthrioskop,</b> <i>fys.</i> Se Etrioskop. 
<b>Æthusa</b> L., <i>bot.</i>, växtsläkte af nat. fam. <i>Umbelliferæ</i>. I Sverige ega vi en vildt växande allmän art, <i>Æ. Cynapium</i> L., den s. k. vildpersiljan, som lätt igenkännes på de tre småsvepen, som nedhänga vid hvarje enskild blomflock, samt på sina mörkgröna, glänsande blad och den lökartade lukt, som uppkommer, då örten krossas. Den är skarpt narkotisk och kan, om den förtäres, orsaka ett slags vansinne, ja till och med döden, med föregående symtom: skratt, hjärtklappning, kräkning och sömn. A-N. (G. L-M.) 
<b>Æthyl,</b> <i>kem.</i> Se Etyl. 
<b>Æthyl-æther,</b> <i>kem.</i> Se Etyl-eter. 
<b>Æthylen,</b> <i>kem.</i> Se Etylen. 
<b>Aëtianer,</b> anhängare af presbytern Aëtius. 
<b>Aëtion,</b> berömd grekisk målare. Han lefde på Alexander den stores tid och målade denne konungs förmälning med Roxane, hvilket konstverk Lucianus så noga beskrifvit, att en konstnär i nyare tid kunnat försöka att med ledning af denna skildring reproducera detsamma, näml. Sodoma, i en stor väggmålning i Villa Farnesina. 
<b>Aëtius.</b> 1. A., kallad <i>ateisten</i>, stod jämte sin vän Eunomius i spetsen för en strängt ariansk sekt (aëtianer, eunomianer, anomöer), som lärde, att en bestämd väsensskillnad förefinnes mellan Gud Fader och Sonen. A. blef 356 diakon i Alexandria, men därifrån såsom kättare fördrifven af kejsar 
page_number=120, index= - Aëtius. 1. A., kallad ateisten  - Aëtius. 2. Romersk fältherre och statsman  - Aëtius. 3. A., från Armida i Mesopotamien  - Ætna, berg på Sicilien. Se Etna  - Ætoler. Se Etoler  - Ætolien. Se Etolien  - Aëtomorphæ, zool., roffåglar (Huxley)  - Aëtosaurus Fraas, paleont.  - a. f., förkortning af anni futuri, det kommande årets  - Afagi, oförmåga att svälja  - Afaki, frånvaro af linsen i ögat  - Afanasiev, Aleksandr Nikolajevitj  - Afanit, miner.  - Afart, hvarje sådan form af en hufvudart, som icke eger några så beständiga eller väsentliga kännetecken  - Afasi, med. 
Konstantius. Återkallades af kejsar Julianus och dog; år 370 som ariansk biskop i Konstantinopel. Jfr Arianer. (J. HDR.) 
2. Romersk fältherre och statsman i 5:e årh. e. Kr., var född i nedre Mesien och son till rytterigeneralen Gaudentius, hvilken troligen var af barbarisk börd. Såsom gisslan vistades A. i sin barndom tre år hos goterna och sedan hos hunnerna, bland hvilka han förvärfvade mycket inflytande. Med en hunnisk här kom han en tid efter kejsar Honorius' död (423) usurpatorn Johannes till hjälp, men då hade denne redan besegrats af Placidias härar, och hennes unge son Valentinianus III upphöjdes på tronen. A. fann sig i sakernas nya ordning, förmådde hunnerna till aftåg samt vann höga värdigheter (han blef troligen guvernör i Italien, "comes Italiæ") och stort inflytande, ehuru aldrig fullständigt förtroende vid hofvet. Hans förnämste medtäflare om makten i västerlandet var guvernören i Afrika, Bonifacius (se d. o.). Denne återkallades 427, troligen på anstiftan af A., hvilket gaf anledning till inbördeskrig och vandalernas infall i Afrika. Senare återfick han sitt inflytande, kom med en här öfver till Italien och användes af Placidia för att söka bringa A. på fall. A. besegrade honom vid Ariminum (432) och lyckades sedan till Placidias död (450) häfda sin ställning som hennes förnämste rådgifvare och västromerska rikets mäktigaste man. Han fick (433) titeln "patricius" och upphöjdes till öfverfältherre ("magister utriusque militiæ"). Liksom förut Stiliko, sammanhöll A. riket med fast hand och höll germanerna i tygeln. Han tuktade burgunder, västgöter och franker samt vann dem för samverkan med romarna mot himnernas anfall under Attila. A. undsatte det viktiga Aureliani (Orléans) ech hejdade hunnernas anlopp genom den för Europas öde afgörande striden (451) på Katalauniska fälten. Kort tid efter den hunniska farans slutliga afvärjande föll han offer för en af eunucken Herakleios ledd hofintrig, anklagades för förräderi och nedstöttes af Valentinianus med egen hand. Hans död betecknar förfallets slutliga öfverhandtagande inom det väst-romerska riket. Litt.: Hodgkin, "Italy and her invaders", I-II (1880); Freeman, "Aetius and Bonifacius" (Engl. hist. review 1887). och Bury, "History of the later roman empire", I (1889). V. S-G. 
3. A., från Armida i Mesopotamien, en kristen läkare under 6:e årh., skref ett omfångsrikt verk öfver yttre och inre sjukdomar. Det består af 16 böcker, af hvilka dock endast 9 äro utgifna på originalspråket (grekiska). Däremot finnas flere latinska öfversättningar. Arbetet innehåller ett rikt material till belysning af medicinens historia i forntiden. R. T-DT. 
<b>Ætna,</b> berg på Sicilien. Se Etna. 
<b>Ætoler.</b> Se Etoler. 
<b>Ætolien.</b> Se Etolien. 
<b>Aëtomorphæ,</b> <i>zool.</i>, roffåglar (Huxley). 
<b>Aëtosaurus</b> Fraas (grek., "örnödla")", <i>paleont.</i>, en omkr. 0,5 m. lång, bepansrad krokodil från Keupersandstenen vid Kaltenthal (Stuttgart). A. HNG. 
<b>a. f.,</b> förkortning af <i>anni futuri</i> (lat.), det kommande årets. 
<b>Afagi</b> (af grek. nekande <i>a</i> och <i>fagein</i>, äta), oförmåga att svälja. 
<b>Afaki</b> (af grek. nekande <i>a</i> och <i>fakos</i>, lins), frånvaro af linsen i ögat. - Afakisk, som är utan lins i ögat. 
<b>Afanasiev,</b> Aleksandr Nikolajevitj, rysk demolog och mytforskare, f. 1826, d. 1871, 1849-62 anställd vid utrikesdepartementets hufvudarkiv i Moskva, sysselsatte sig ifrigt med studiet af den ryska folkdiktningen, upptecknade en mängd sagor, som lefde på folkets läppar, och utgaf en stor samling ryska folksagor (4 bd, 2:a uppl. 1874), ett arbete om slavernas poetiska naturåskådning (3 bd, 1866-69), som har stort värde såsom materialsamling till slavisk mytologi, och en samling ryska barnsagor (2 dlr, 2:a uppl. 1886). A-D J. 
<b>Afanit</b> (af grek. nekande <i>a</i> och <i>fainein</i>, visa), <i>miner.</i>, kallas de varieteter af bergarterna diabas, hyperit och diorit, som äro nästan fullkomligt täta eller så finkorniga, att de särskilda mineralbeståndsdelar, af hvilka de utgöras, icke kunna urskiljas med obeväpnadt öga. Färgen är svart, brunsvart eller svartgrön. E. E. 
<b>Afart,</b> hvarje sådan form af en hufvudart, som icke eger några så beständiga eller väsentliga kännetecken, att den kan upptagas i de systematiska arbetena såsom egen eller god art. Afart är således mindre än art, mera än varietet. Att bedöma detta beror ofta på naturforskarens takt, vidd af erfarenhet eller utgångspunkt vid uppfattningen af en arts naturhistoriska betydelse eller uppkomst. Se vidare Varietet. A-N.* 
<b>Afasi</b> (af grek. nekande <i>a</i> och <i>fasis</i>, tal), <i>med.</i>, ett af den franske klinikern Trousseau infördt uttryck, som numera betecknar förlusten af förmågan att genom språket (det talade eller skrifna) mottaga meddelanden af eller själf meddela sig med sina medmänniskor, utan att denna bristande förmåga beror på någon rubbning af intelligensen eller några sjukliga förändringar i de sinnesorgan (öra eller öga) eller de nerver och muskler, som förmedla denna kommunikation. Stundom inbegripes i afasien äfven förlusten af andra medel, genom hvilka en människa kan meddela sig med sina likar, t. ex. mimiken (<i>amimi</i>) och den musikaliska förmågan (<i>amusi</i>). Studiet af afasien har varit af den största betydelse för vår kännedom om hjärnan såsom organ för själslifvet. År 1861 framställde den franske läkaren Broca den satsen att afasien - eller <i>afemien</i>, såsom han kallade den ifrågavarande rubbningen - hos höger-händta personer beror på en skada af den tredje pannvindeln i vänstra hjärnhalfvan, <i>Brocas vindel</i>, såsom den sedermera blifvit kallad. Fall af afasi voro beskrifna redan före denna tid. Bouillaud hade 1825 sökt ådagalägga att orsaken till språkrubbningar vore att söka inom hjärnans pannlober. Man hade emellertid, hufvudsakligen genom Flourens' undersökningar på djur (1822). kommit till den uppfattningen att alla delar af hjärnan i funktionellt hänseende äro likställda, och de af Bouillaud, Dax m. fl. meddelade iakttagelserna hade ej kunnat rubba denna lära. Broca stödde sin sats på tvenne af honom iakttagna och noga beskrifna fall, och under de följande åren samlade han ytterligare 20 sådana. Personerna i fråga kunde höra och förstå allt hvad som sades dem, kunde obehindradt röra tunga och läppar, men hade förlorat förmågan art tala: på sin höjd kunde de framstöta en och annan ständigt återkommande stafvelse. Vid obduktionen befanns i alla dessa fall bakre tredjedelen af vänstra pannvindeln vara sjukligt förändrad. 
Då man genom experiment eller förenade kliniska 
page_number=121, index= - Afasi, med.  - Afasisk, som har afseende på afasi (se d. o.); som har förlorat talförmågan  - Afbarkning, skogsh.  - Afbladning, trädg.  - Afbländare, astron. Se Bländglas  - Afboga, Boga ut, sjöv.  - Afbränning, tekn. 1. Afbränning (gulbränning) af mässing eller tombak  - Afbränning. 2. Den förlust i mängd, som en produkt lider  - Afbröstning, krigsv.  - Afbön, jur. 
och patologisk-anatomiska iakttagelser funnit en viss förrättning stå i beroende af ett visst begränsadt parti af det centrala nervsystemet, har man velat till detta parti förlägga den ifrågavarande förrättningens "centrum". Af Brocas iakttagelser kunde man i öfverensstämmelse med detta betraktelsesätt sluta till hvar "talcentrum" är beläget, och i själfva verket kan Brocas upptäckt sägas hafva gifvit impulsen till forskningarna angående de särskilda psykiska förrättningainas centra i hjärnbarken. Det visade sig emellertid, att talets, eller rättare språkets, mekanism förutsätter flera centra än det af Broca funna och att Broca endast beskrifvit en form af afasi. Denna form, den s. k. <i>motoriska</i> l. <i>ataktiska</i> afasien. äfven kallad <i>afemi</i>, framträder renast, d. v. s. utan symtom hörande till andra former, om skadan inskränker sig till den hvita substansen omedelbart under Brocas vindel. Såsom en från den motoriska afasien skild form uppställde Wernicke (1874) den <i>sensoriska afasien</i>, äfven kallad <i>orddöfhet</i> (Kussmaul): den sjuke kan tala, läsa, skrifva, han hör, men förstår icke hvad som säges till honom. I detta fall har skadan varit belägen i bakre delen af vänstra tinninglobens öfversta vindel, näml. hos högerhändta personer. Såsom en särskild afasiform uppställde Kussmaul 1877 <i>ordblindheten:</i> förlust af förmågan att uppfatta det tryckta eller skrifna ordet, utan att detta beror på bristande intelligens eller synrubbningar. Denna form har äfven blifvit kallad <i>alexi</i>, förlust af förmågan att läsa. Man måste emellertid skilja emellan förmågan att läsa högt och förmågan att förstå skrift. Denna senare kan vara bibehållen, under det att den förra saknas i följd af afemi. Vid de mest typiska fallen af ordblindhet har man funnit märgen under <i>gyrus angularis</i> och angränsande del af 2:a <i>nackvindeln</i>, i vänstra hjärnhalfvan hos högerhändta, vara skadad. Slutligen har man också uppställt <i>agrafien</i> (Ogle 1867), förlust af förmågan att skrifva, såsom en särskild afasiform, ehuru man ännu ej kan säkert angifva läget af motsvarande hjärnskada. I öfverensstämmelse med Charcots framställning har man tämligen allmänt enats om att antaga de nu anförda 4 hufvudformerna af afasi. En öfversikt öfver dessa afasiformers lokalisation i hjärnan lämnades 1886 af Lennmalm i Upsala läk.-för:s förh. 
<i>Amnestisk afasi</i>, svårigheten att finna ord, ordglömska, anses icke vara någon särskild afasi-form, utan blott en lägre grad antingen af afemi eller af orddöfhet. - <i>Parafasi</i>, som karakteriseras däraf att patienten i stället för de riktiga orden uttalar helt andra, anses bero på orddöfhet, hvarigenom förmågan att kontrollera det egna talet gått förlorad. 
I de flesta fall af afasi förekomma flera former samtidigt, beroende på hjärnskadans utbredning. Vidare beror rubbningens omfattning på språkförmågans utveckling hos individen. En vid läsning mindre van person rör på läpparna, då han läser, eller måste höra sin egen röst för att begripa hvad han läser. Drabbas en sådan person af afemi eller blir han orddöf, så försvinner naturligtvis äfven förmågan att förstå det skrifna eller tryckta ordet. Å andra sidan finnas fall af ordblindhet, då patienten kunnat få en uppfattning af det skrifna ordet genom att med fingret följa formen på bokstäfverna. Minnet af skrifrörelserna har i detta fall ersatt minnesbilderna af skriftecknen. 
Beträffande naturen och uppkomsten af de hjärnskador, som förorsaka afasi, se Hjärnsjukdomar. I en del fall, särskildt hos yngre personer, har afasien efter en tids bestånd gått tillbaka. Man har anledning att antaga att i dylika fall ett nytt "centrum" uppöfvats i stället för det förstörda. Angående utvecklingen af språkets mekanism se Hjärnverksamhet. J. E. J-N. 
<b>Afasisk,</b> som har afseende på afasi (se d. o.); som har förlorat talförmågan. 
<b>Afbarkning,</b> <i>skogsh.</i> Flottningsstadgan af 30 dec. 1880 föreskrifver i § 20, att allt virke, som i allmän flottled framflottas, skall, innan det utlägges i vattnet, undergå afbarkning, där ej K. Befallningshafvande funnit skäligt tillåta flottning af obarkadt virke. Inom Dalälfvens och öfriga norr därom belägna vattendrag, med undantag af gränsfloderna mot Finland, må dock, enligt k. kung. af 2 okt. 1885, obarkadt granvirke framflottas i allmän flottled, där ej K. Befallningshafvande annorledes förordnar. F. L. 
<b>Afbladning,</b> <i>trädg.</i> Bladens bortplockande från en växt verkställes stundom af trädgårdsodlare för att främja i synnerhet fruktens utbildning. Oftast verkställes denna operation på vinrankan i fritt tillstånd. Då emellertid bladen äro växternas andedräktsorgan, verkar detta menligt på växternas andra yngre organ, och de för tidigt utbildade frukterna blifva ofta osmakliga och falla af. Vissnade blads borttagande är däremot af vikt för växtens trefnad. A-N.* 
<b>Afbländare,</b> <i>astron.</i> Se Bländglas. 
<b>Afboga,</b> Boga ut, <i>sjöv.</i>, flytta ett på relingen eller backen liggande ankare, så att det kommer att hänga utombords, färdigt till fällning. R. N. (H. W-L.) 
<b>Afbränning,</b> <i>tekn.</i> 1. Afbränning (gulbränning) af mässing eller tombak har till ändamål att aflägsna en möjligen bildad oxidhinna och få metallen ren. Detta sker vanligen genom inläggning i utspädd svafvelsyra, 1 del på 10-100 delar vatten, hvarefter föremålet hastigt neddoppas i en blandning af svafvelsyra och salpetersyra samt slutligen rensköljes i vatten. Vid afbränning af nysilfver nyttjas såsom förberedande betningsmedel utspädd salpetersyra i st. f. svafvelsyra. Kraftig åverkan fås sedan genom en blandning af lika delar svafvelsyra och skedvatten. Vid all afbränning är nödvändigt att hålla de ytor, som skola afbrännas, fullkomligt fria från fett o. d., emedan metallens färg eljest blir fläckig. Afbränning efterföljes ofta af fernissning. Se vidare Betning. - 2. Den förlust i mängd, som en produkt lider under en metallurgisk operation. Afbränningen uppgår vid lancashirefärskningen till 6-8 proc., vid bessemer- och martinprocesserna till 8-11 proc. Ytterligare afbränning lider stålet i vällugnarna för valsningen, och uppgår denna afbränning till omkr. 6 proc. 1. W. C. 2. G. D. 
<b>Afbröstning,</b> <i>krigsv.</i>, den rörelse, hvarigenom man, för att kunna afgifva eld, skiljer ett anspändt eldvapen och dess underlag (lavetten) från framvagnen (föreställaren). Skall vapnet användas i samma riktning, som man kört i, måste det efter afbröstningen vändas 1/2 cirkel, hvilket däremot ej behöfver ske vid eldgifning i en riktning, som är motsatt den, i hvilken man kört. E. N. 
<b>Afbön,</b> <i>jur.</i>, ett i Sverige förr brukligt hedersstraff, bestående däruti, att den dömde inför domstolen erkände sitt brott och anhöll hos motparten om tillgift därför. Afbönen afskaffades 1864. 
page_number=122, index= - Afdankning. Se Aftackning  - Afdelning, afdelande; del af ett helt. 1. Krigsv.  - Afdelning. 2. Sjöv.  - Afdelning. 3. Tekn.  - Afdelning. 4. Skogsv.  - Afdelning. 5. Vid Helsingfors universitet  - Afdikning, landtbr.  - Afdrag, boktr.  - Afdrift. 1. Krigsv.  - Afdrift. 2. Sjöv.  - Afdriftskvadrant. Se Pejlkvadrant  - Afdrifva. 1 Metall. kem. 
<b>Afdankning.</b> Se Aftackning. 
<b>Afdelning,</b> afdelande; del af ett helt. 1. <i>Krigsv.</i> Ett svenskt fält-, positions- eller fästningsbatteri delas i afdelningar, hvardera med två pjäser (vid fästningsartilleriet äfven med en pjäs). Vid fält- och positionsartilleriet är afdelningschefen i regeln subalternofficer, vid fästningsartilleriet äfven underofficer eller konstapel. E. N. 
En krigsbrokolonn delas i två af delningar, hvilkas chefer äro subaltern- eller underofficerare. Fälttelegrafkåren exercerar och mobiliserar på fälttelegrafafdelningar, hvardera under en subalternofficers befäl. Vid hvardera af Svea och Göta ingenjörkårer finnes en tyg- och minör-afdelning, vid fälttelegrafkåren finnes en tyg- och park-afdelning och vid Bodens ingenjörkår en minör-, tyg- och park-afdelning; hvardera af dessa afdelningar står i regeln under befäl af en kapten. Vid truppstyrka, som ej är indelad till truppförband eller som understiger ett kompani, användes ordet "afdelning" såsom lystringsord, när marsch skall anträdas eller upphöra. L. W:SON M. 
2. <i>Sjöv.</i> a) Ett mindre antal örlogsfartyg under gemensam befälhafvare, afdelningschef (kommendör eller kommendörkapten). Afdelning är icke någon "taktisk" enhet, utan bildas inom svenska flottan företrädesvis af skolfartyg ("skjutskoleafdelningen", "skeppsgosseafdelningen" o. s. v.). Å fartyg, från hvilket afdelningschef af kommendörkaptens grad utöfvar sitt befäl, föres jämte örlogsvimpeln ett särskildt afdelningschefstecken. Afdelningschef, som är kommendör, för däremot örlogsstandert. 
b) För manskapets yrkesutbildning är sjömanskåren (1903) delad i sex "afdelningar". Se Sjömanskåren. H. W-L. 
3. <i>Tekn.</i> Vid en för trafik öppnad järnvägslinje benämning på den del af järnvägen (sällan öfver 40 km.), hvarå bevakningsbefälet är anförtrodt åt en banmästare. Flera afdelningar bilda en bansektion, och hvarje afdelning omfattar flera bansträckor. Äfven en under byggnad varande järnvägslinje plägar indelas i afdelningar, af olika längd alltefter arbetets art och omfång. Den tekniske ledaren af hvarje sådan afdelning kallas afdelningsingenjör. H. L. 
4. <i>Skogsh.</i> Vid uppmätning och kartläggning af en skog benämning på det område därinom, som till ståndortens (jordmånens och lägets) egenskaper skiljer sig från den kringliggande marken och å kartan särskildt inprickas. Gränserna mellan afdelningarna utgöras därför ofta af kärr, mossar, berg m. m. En afdelning kan bestå af flera till skogens beskaffenhet och ålder olika bestånd, men stundom komma de båda begreppen att sammanfalla. F. L. 
5. Vid Helsingfors universitet äro de studerande efter sin hembygd fördelade i sju "afdelningar", förut (till 1828) kallade "nationer". - Vid Lunds universitet var skånska nationen på sin tid (1833-89) delad i sex afdelningar. 
<b>Afdikning,</b> <i>landtbr.</i> De flesta växter fordra för en sund och riklig utveckling, att den jord, hvari de växa, befrias från öfverflödigt vatten, och en tillfredsställande afdikning är därför en åtgärd för att öka bördigheten hos åker, äng och äfven skogsmark. I en af vatten genomdränkt jord kan nämligen luftens syre ej intränga, och till följd däraf hindras den förmultning och förvittring, genom hvilka näring frigöres åt växterna, och i stället försiggå förruttnelse och bildning af sur mylla samt desoxidationsprocesser, hvarigenom uppstå för växterna skadliga ämnen. Den vattenuppfyllda jorden är dessutom kall till följd af den från densamma fortgående starka afdunstningen, som binder en del af jordens värme. Dylik jord är därför otjänlig för de odlade växterna och de mer fordrande bland de vilda, under det att mindre ömtåliga ogräs och sumpväxter å densamma kunna få en kraftig utveckling. En omsorgsfull afdikning af alltför våt jord är därför det första grundvillkoret för denna jords vidare förbättring; förr än den verkställts, lönar sig föga att vidtaga andra förbättringar, likasom också gödslingens verkan är ringa på jord, som ej fått behöflig afdikning. 
Endast sällan är jord af naturen så torr, att afdikning är obehöflig. Stundom kan på lätt jord en tillfredsställande torrläggning åstadkommas genom uteslutande <i>öppna diken:</i> <i>back-</i> eller <i>laggdiken</i>, <i>afledningsdiken</i>, <i>afskärningsdiken</i> och <i>afloppsdiken</i> (se d. o.). Vanligare är att dessa blott kunna skydda den odlade jorden från öfversvämning af dagvatten och afskära från högre liggande mark kommande källsog, men för grundvattnets sänkning under det djup, till hvilket de odlade växternas rötter nedtränga, fordras så djupa och täta diken, att de ej utan jordens omåttliga sönderstyckning kunna bibehållas öppna. De af öppna diken omgifna åkerfigurerna afdikas då fullständigt genom täckdikning. Se Täckdikning. H. J. DFT. 
<b>Afdrag,</b> <i>boktr.</i>, kallas de första aftrycken på de af sättarna i tryckformen uppsatta typerna. Afdragen tagas, innan den egentliga tryckningen börjar. De användas vid korrekturläsning (korrekturafdrag). Afdrag tagas äfven, då man vill undvika utskrifning af flere exemplar, t. ex. af annonser, kungörelser o. d., till utdelning. 
<b>Afdrift.</b> 1. <i>Krigsv.</i> Den afvikning i sidled ur sin bana, som en spetsprojektil gör, när den skjutes ur ett reffladt eldvapen. Afdriften, som är åt höger vid ett högerreffladt och åt vänster vid ett vänsterreffladt vapen, orsakas af luftmotståndet och projektilens rotation. E. N. 
2. <i>Sjöv.</i> Vinkeln emellan den riktning ett fartyg innehar och den, hvaruti det framgår genom vattnet, hvilken senare angifves af kölvattnet. Afdrift uppkommer alltid vid "bidevindssegling", genom vindens och sjöns verkan att föra fartyget åt "lä", men förekommer, ehuru i mindre hög grad, äfven under andra förhållanden, när fartyg under gång har vinden in på sidan. Under storm, då mycket litet segel kan föras, äfvensom då ett fartyg "ligger bi", kan afdriften bli mycket stor, 45° eller ännu mera. R. N. (H. W-L.) 
<b>Afdriftskvadrant.</b> Se Pejlkvadrant. 
<b>Afdrifva.</b> 1. <i>Metall.</i> <i>kem.</i> Utdraga ädla metaller, såsom guld, platina eller vanligen silfver ur verkbly genom blyets oxidering. Blyet upphettas i en cirkelrund flamugn, hvars botten är beklädd med ett lager märgel och utlakad aska. Öfver det starkt upphettade blyets yta inblåses en kraftig luftström, som syrsätter blyet till blyoxid (silfverglitt, blyglete), hvilken aftappas, allteftersom den bildas. Sedan allt blyet blifvit syrsatt, stannar det rena silfret kvar. - Med afdrifning l. kapellering förstår man äfven ett sätt att utröna halten af guld eller silfver i legeringar, vanligen med koppar. Ett vägdt prof af legeringen sammansmältes 
page_number=123, index= - Afdrifva. 1 Metall. kem.  - Afdrifva. 2. Skogsh. Detsamma som afverka  - Afdrifva. 3. Jaktt. Afdrifva en mark  - Afdunstning l. Evaporation. 1. Fys.  - Afdunstning. 2. Tekn.  - Afdunstningsmätare, Atmidometer, Atmometer eller Evaporometer, meteor. 
med bly i degel och upphettas vid fullt lufttillträde i en muffelugn på en liten lerskål (skärfvel), tills större delen af blyet bortgått, och därpå på en annan skål (test eller kapell) af benaska. Härunder syrsattes blyet till blyoxid och därjämte äfven kopparn till kopparoxid. Oxiderna uppsugas af den porösa benaskan, och de ädla metallerna kvarstanna samt kunna vägas. P. T. C. (G. D.) 
2. <i>Skogsh.</i> Detsamma som afverka. F. L. 
3. <i>Jaktt.</i> <i>Afdrifva en mark</i>, medelst manskap frammota villebråd till de på förhand utställde skyttarna. Denna jaktterm har egentligen haft afseende på förra tiders storartade skallgångar å fullt omsluten mark, men brukas numera äfven om smärre afjagningar. J. W. L.* 
<b>Afdunstning</b> l. Evaporation. 1. <i>Fys.</i> Den ångbildning, som eger rum från en kropps yta (jfr Ånga). Fasta kroppar, såsom is, jod, kamfer, afdunsta också i fria luften, såsom man finner af den förminskning deras volym småningom undergår eller af den egendomliga lukt de sprida omkring sig; men det är hos vätskorna, som afdunstningsfenomenet är mest utprägladt och blifvit noggrant studeradt. Den lätthet, med hvilken olika vätskor afdunsta, är högst olika. Afdunstningen är beroende på att den afdunstande kroppens ånga sprider sig i den omgifvande atmosfären. Förvaras kroppen i ett lufttätt slutet rum, så afger den ånga, ända till dess den i rummet befintliga luften är mättad med denna ånga, hvilket eger rum, då dennas tryck uppnått ett visst värde, maximalspänningen, F. Är denna uppnådd, så eger jämvikt mellan kroppen och dess ånga rum. Är däremot ångtrycket (f) mindre än F, så eger afdunstning rum och detta med en hastighet, som är proportionell mot differensen (F-f), hvilken kallas mättningsdeficit. Afdunstningshastigheten är uppenbarligen beroende på huru fort ångorna bortföras. Den beror också på huru stort motstånd ångan röner vid sin utbredning i rummet. Detta motstånd är proportionellt mot den omgifvande gasens (vanligen luftens) tryck, B. Man har funnit, att afdunstningshastigheten, V, följer formeln: 
V = K.T. (F - f)[**kvadratrot]W:B 
hvari K betyder en konstant, T absoluta temperaturen och W vindens hastighet. Denna formel gäller för en bestämd afdunstningsyta; ökas denna, så växer äfven afdunstningen, men ej så fort som ytan. För att öka afdunstningens hastighet förlägger man den afdunstande kroppen, vanligen en vätska, uti tunna skikt i flata kärl. Man minskar ångspänningen f genom begagnande af torkmedel, såsom i fig., där en afdunstande lösning är gjuten i den öfre flata skålen och koncentrerad svafvelsyra eller klorkalium såsom torkmedel finnes i den nedre. Hastigheten påskyndas ännu mer genom minskning af lufttrycket B. hvarför man gärna sätter klockan, som står öfver skålarna, i förbindelse med luftpumpen. Denna princip begagnas också i vakuumapparaterna vid sockerlösnings indunstning, då den nybildade ångan bortsuges genom luftpump. Vidare är det förmånligt att öka temperaturen, ej blott emedan T då växer, utan ännu mer emedan F starkt tilltar med temperaturen exempelvis i förhållandet 1 till 2, då vatten värmes från 0 till 10° C. Vidare brukar man, för att påskynda afdunstningen, blåsa eller suga en luftström öfver vätskeytan. Vid graderverk, där saltlösningar indunstas, låter man dessa rinna öfver vertikala risknippor, mellan hvilka vinden fritt spelar. Det finnes vätskor, t. ex. vissa feta oljor och glycerin, hvilka, likasom de flesta fasta kroppar, vid vanlig temperatur ej ha något märkbart ångtryck F och därför ej i märkbar grad afdunsta. De sägas därför vara fixa, hvaremot de vätskor, som lätt afdunsta, kallas flyktiga. Afdunstningen ute i fria luften är hastigare vid blåst än i lugnt väder. Detta bekräftas äfven af den dagliga erfarenheten, t. ex. då det är fråga om torkning af våta kläder e. d. - Liksom vid kokning upptages äfven vid afdunstning värme från de omgifvande föremålen och kvarstannar hos den bildade ångan i bundet eller latent tillstånd. Detta värme kallar man afdunstningsvärme (se d. o.). Slår man en droppe eter eller sprit på handen, röner man en känsla af kyla, som uppkommer däraf, att vätskan vid sin hastiga afdunstning beröfvar handen icke obetydligt värme. - Vattengasen eller vattenångan, som alltid förekommer i fria luften, härleder sig från afdunstningen från hafven, sjöarna och den fuktiga marken. Om sommaren är mängden af vattengas i luften störst, emedan afdunstningen främjas af den höga sommartemperaturen. Jfr Afdunstningsmätare. - Afdunstningen skiljer sig från kokning endast därigenom, att vid den förra ångbildningen utgår från vätskans yta och eger rum vid hvilken temperatur som helst, medan den vid kokningen sker från vätskans hela massa och vid en bestämd, af den omgifvande gasens tryck beroende temperatur. R. R. (S. A-S.) 
2. <i>Tekn.</i> Med afdunstning hos en ångpanna menas den mängd ånga, som pannan förmår producera. Den uttryckes vanligen i kg. ånga pr timme och kvm. eldyta. Afdunstningen pr timme och kvm. eldyta uppgår i medeltal för stationära pannor till 20 kg. ånga och för lokomotivpannor till 35 à 45 kg. ånga. Afdunstningen kan ock angifvas med hänsyn till huru många kg. ånga, som erhållas af 1 kg. förbrukadt bränsle. Vid eldning med fast bränsle är afdunstningen pr kg. bränsle i medeltal för torf 4 kg. ånga, för svenska stenkol 5 kg. ånga och engelska stenkol 7 kg. ånga. Vid gaseldning är afdunstningen för torf omkr. 5 kg. ånga och för stenkol 9 kg. ånga. G. D. 
<b>Afdunstningsmätare,</b> Atmidometer, Atmometer eller Evaporometer, <i>meteor.</i>, ett meteorologiskt instrument, hvilket tjänar att mäta mängden af det vatten, som på en gifven tid af dunstar i fria luften. Det gifves många olika konstruktioner af detta instrument, men ingen af dem har lyckats tillvinna sig tillräckligt förtroende för att få allmännare användning. Sådana äro konstruerade af Vivenot, Lamont, Prestel och Piche. Oafsedt det intresse för vetenskapen, som observationer med afdunstningsmätare ega, är kännedomen om vattnets afdunstningsförhållanden af särdeles stor vikt för landtbruket och alla arbeten, som röra kanalbyggnader, urtappning af sjöar och kärr m. m. Den med afdunstningsmätare 
page_number=124, index= - Afdunstningsmätare, Atmidometer, Atmometer eller Evaporometer, meteor.  - Afdunstningsvärme, fys.  - Afemi, med. Se Afasi  - Affabel, "som gärna låter tala med sig"  - Affabilitet, vänlighet, tillgänglighet, nedlåtenhet  - Affall. 1. Landtbr.  - Affall. 2. Tekn.  - Affall. 3. Bergsv.  - Affall. 4. Sjöv. Se Affallning 2  - Affall. 5. Skogsh.  - Affall. 6. I urmakeriet  - Affall. 7. I bildlig bemärkelse  - Affallning. 1. Krigsv.  - Affallning. 2. Sjöv.  - Affatta, skogsh.  - Affekt, sinnesrörelse  - Affektation, konstladt, antaget sätt, tillgjordhet  - Affektera, gifva sig sken af  - Affektion, öfver hufvud en förändring i själens eller kroppens tillstånd  - Affektionerad, tillgifven, bevågen  - Affektionsvärde, jur.  - Affenthal, by i Baden  - Affettuoso, it., mus.  - Affiche, fr. Se Affisch  - Afficiera, göra intryck på  - Affidavit, i eng. rättsspråket: skriftlig handling, hvars innehåll är edligen bekräftadt  - Affiliation (lat.). Se Affiliera 
uppmätta årliga afdunstningen uppgår för Petersburg till 30 cm. Den är för mellersta Sverige ungefär lika stor, för London 38 cm., Astrakan 74 cm. och Peking 97 cm. Den växer i allmänhet mot ekvatorn. Störst är den i torra trakter och öknar, exempelvis i Kimberley i Syd-Afrika 247, i Alice Springs i det inre af Syd-Australien 258 cm. Jfr Siccimeter. R. R. (S. A-S.) 
<b>Afdunstningsvärme,</b> <i>fys.</i>, det värme, som bindes, när en vätska öfvergår till ånga, och som åter frigöres, när ångan kondenseras. Det kallas ock ångans <i>latenta värme</i> (se Värme), emedan det ej bidrager till temperaturens höjande vid ångbildningen. Afdunstningsvärmet sjunker i allmänhet med stigande temperatur, och vid den kritiska temperaturen blir det noll. 
Afkyles ångan, så kondenseras den till vätska (eller fast kropp), och man återfår då det latenta värmet frigjordt. Denna omständighet användes vid kokning med ånga, då man från ett kokkärl (ångpanna), däri ånga bildas, leder denna in i motsvarande vätska, vanligen vatten, som förvaras i ett annat kärl. Dettas innehåll uppvärmes då genom det vid ångans kondensation frigjorda latenta värmet, och slutligen försättes detta i kokning. Se vidare Latent. S. A-S. 
<b>Afemi</b> (af grek. nekande <i>a</i> och <i>feme</i>, tal), <i>med.</i> Se Afasi. 
<b>Affabel</b> (fr. <i>affable</i>, af lat. <i>affari</i>, tilltala), "som gärna låter tala med sig", vänlig, tillgänglig, nedlåtande. 
<b>Affabilitet</b> (jfr Affabel), vänlighet, tillgänglighet, nedlåtenhet. 
<b>Affall.</b> 1. <i>Landtbr.</i> Sluttning, aflopp för rinnande vatten. Se Aflopp. 
2. <i>Tekn.</i> Afskräde, hvad som faller bort såsom obrukbart, t. ex. vid ett ämnes beredning i en fabrik o. s. v. 
3. <i>Bergsv.</i> En malmart säges lida affall i grufvan eller gången, när den blir svagare och mindre rikhaltig. Vid mekanisk eller magnetisk anrikning benämnes allt det för affall, som bortgår ur verket och anses fritt från värderika malmbeståndsdelar. G. D. 
4. <i>Sjöv.</i> Se Affallning 2. 
5. <i>Skogsh.</i> Affall benämnas de på marken i en skog liggande barr, löf, kvistar eller smärre grenar, som nedfallit från träden och vid sin förmultning bilda mylla. Ymnigt oförmultnadt affall tyder på att träden stå för tätt och att skogen behöfver gallras. Ett godt fröår hos gran bebådas ofta af en riklig mängd å marken liggande, smärre kvistar, som afbitits af djur, vanligast ekorren, för att åtkomma blomknopparna. F. L. 
6. I <i>urmakeriet</i> betecknar affall dels utväxling, gång, dels den ojämna rörelse, som uppstår, då drifven i ett ur är för liten, så att kuggarna glappa. 
7. I <i>bildlig</i> bemärkelse: öfvergifvande af den person eller sak, som man hållit sig till, tjänat, dyrkat, hyllat o. s. v. <i>Politiskt</i> affall eger rum, då en enskild, ett parti eller ett helt folk lösrycker sig från sin regent, eller då någon öfvergår från det parti, det förbund, han förut tillhört, till ett annat. - I <i>religiös</i> mening betecknar affall öfvergång från en trosbekännelse, en kyrka till en annan. I den första kristna kyrkan kallades detta apostasia. Affall från den rena evangeliska läran straffades enligt 1 kap. 3 § Missgärningsbalken i 1734 års lag med landsförvisning och förlust af arfsrätt inom Sverige. Detta lagstadgande upphäfdes 1860, och numera är sådant affall ej belagdt med straff. Medlem af svenska kyrkan, som vill utträda ur densamma, skall gifva sin afsikt till känna för kyrkoherden i den församling hai tillhör samt uppgifva det trossamfund, hvartill han vill öfvergå. Därefter skall han, sedan minst två månader förflutit, personligen inställa sig hos kyrkoherden och anmäla sig till utträde ur kyrkan. På grund af anmälan, som skett, innan någon fyllt aderton år, må dock ingen anses skild från svenska kyrkan, och före nämnda ålder må ej heller någon i främmande församling upptagas. Innehar den, som anmält sig till utträde ur svenska kyrkan, offentlig tjänst, medför anmälan den påföljd, att den som affallit varder från tjänsten skild, där den ej är af beskaffenhet, att han utan afseende å sin trosbekännelse kunnat till densamma nämnas, samt konungen eller den myndighet, som tjänsten tillsätter, finner skäligt att honom därvid bibehålla. (Jfr k. förordningen 31 okt. 1873.) L. A. 
<b>Affallning.</b> 1. <i>Krigsv.</i> Vid trupp i kolonn- eller linjeformering öfvergången till en annan formering med mindre frontlängd. C. O. N. 
2. <i>Sjöv.</i> Ett fartygs rörelse, hvarigenom förskeppet aflägsnar sig från vindens riktning, så att vinden blåser mera akterifrån. Denna rörelse kan ega rum utan den manövrerandes eller styrandes afsikt. I samma betydelse nyttjas äfven affall. "Stött för affall!", en befallning till rormannen att med roret söka förekomma fartygets affallning. R. N.* 
<b>Affatta,</b> <i>skogsh.</i>, vid skogsmätning upprita å karta alla olikheter å mark eller skogsbestånd. F. L. 
<b>Affekt</b> (lat. <i>affectus</i>, af <i>afficere</i>, göra intryck på), sinnesrörelse, en häftig, plötsligt påkommande, men också hastigt öfvergående, sinnlig känsla, som förtager besinning och lugn eftertanke. Exempel på affekter äro häftig fruktan, sorg, glädje, vrede o. s. v. 
<b>Affektation</b> (jfr Affekt), konstladt, antaget sätt, tillgjordhet. 
<b>Affektera</b> (jfr Affekt), gifva sig sken af, låtsa, hyckla. - Affekterad, konstlad, tillgjord, onaturlig. 
<b>Affektion</b> (jfr Affekt), öfver hufvud en förändring i själens eller kroppens tillstånd; sinnesrörelse, tillgifvenhet, ömhet; sjuklig retning på kroppen, sjukligt tillstånd i något organ. 
<b>Affektionerad</b> (fr. <i>affectionné</i>). tillgifven, bevågen. 
<b>Affektionsvärde,</b> <i>jur.</i>, det särskilda värde en sak har för en person till följd af en eller annan af penningvärdet oberoende anledning, t. ex. om den är ett minne af en frände eller vän. Det motsatta begreppet är gångbart värde, värde i handel och vandel. Jfr Värde. 
<b>Affenthal,</b> by i Baden, nära staden Bühl, bekant för sitt goda rödvin (Affenthaler). 
<b>Affettuoso</b> (Affettuosamente l. Con affetto, förk. affett.), it., <i>mus.</i>, känslofullt, med starkt och lifligt uttryck. 
<b>Affiche</b> [-fi'*], fr. Se Affisch. 
<b>Afficiera</b> (lat. <i>afficere</i>), göra intryck på, verka på; angripa; röra, smärta. Jfr Affekt. 
<b>Affidavit</b> (äfidei'vit: eg;. 3:e pers. sing;. perf. akt. af nylat. <i>affidare</i>, edligen försäkra), i <i>eng. rättsspråket:</i> skriftlig handling, hvars innehåll är edligen bekräftadt. 
<b>Affiliation</b> (lat.). Se Affiliera. 
page_number=125, index= - Affiliera, "upptaga såsom barn"  - Affin, besläktad. Se Affinitet  - Affinering l. Affinage, kem. tekn.  - Affinitet, fränskap. 1. Fys. och kem.  - Affinitet. 2. Bot. och zool.  - Affinitet. 3. Mat.  - Affirmation, stadfästelse, bekräftelse  - Affirmativ, jakande, bekräftande  - Affirmera, jaka  - Affisch, anslag eller tillkännagifvande om konstföreställningar o. d. 
<b>Affiliera</b> (mlat. <i>affiliare</i>, af lat. <i>ad</i>, till, och <i>filius</i>, son), "upptaga såsom barn"; göra till en filial. Inom frimureriet kallas en loge affilierad, då den ansluter sig till en större, och en enskild frimurare är affilierad, när han upptagits i en annan än sin ursprungliga loge. Med affilierade politiska sällskap betecknas filialafdelningar af en större moderförening. Subst.: Affiliation. 
<b>Affin</b> (lat. <i>affinis</i>, gränsande till), besläktad. Se Affinitet. 
<b>Affinering</b> l. Affinage (afina*; af fr. <i>affiner</i>, af <i>fin</i>, fin), <i>kem.</i> <i>tekn.</i>, egentl. rening; ädla metallers skiljande, på våta vägen, från hvarandra eller från blandningar med oädla metaller. Till affinering af silfver eller för att skilja silfver från guld nyttjades förr salpetersyra - hvars namn skedvatten (af det tyska <i>scheiden</i>, skilja) härleder sig från denna användning -, men numera koncentrerad svafvelsyra, som upplöser silfver, men icke angriper guld. P. T. C. (G. D.) 
<b>Affinitet</b> (lat. <i>affinitas</i>, af <i>affinis</i>, gränsande till), frändskap. 1. <i>Fys.</i> och <i>kem.</i> Den förmodade kraft, som förorsakar ämnens kemiska inverkan på hvarandra (reaktion). Denna kraft mätes genom det arbete, som pr gramekvivalent åtgår för att bringa den ifrågavarande reaktionen att förlöpa i omvänd riktning. Endast i jämförelsevis få fall är det möjligt att på ett praktiskt sätt uppmäta affiniteten. Ett sådant fall är den reaktion, hvarigenom vätgas och syrgas förenas till vatten. Vatten kan nämligen af en elektrisk ström sönderdelas i dessa bägge gaser. Man kan mycket lätt genom uppmätande af den för en dylik sönderdelningsprocess nödiga elektromotoriska kraften (1,08 volt) få ett mått på det arbete, som åtgår för att sönderdela en gramekvivalent (9 gram) vatten. Detta arbete utgör nämligen, uttryckt i gramkalorier, 22,940.1,08 = 24,775, som alltså är ett mått på affiniteten mellan syrgas och vätgas, då vatten bildas vid vanlig temperatur. Affiniteten mätes således alls icke af den värmemängd, som utvecklas vid bildandet af vatten ur syrgas och vätgas, hvilken för 9 gram vatten utgör 34,200 kalorier. Den mekaniska värmeteorien lär också, att, om värme utvecklas vid en reaktion, affiniteten minskas vid stigande temperatur, medan däremot affiniteten ökas, om värme absorberas. Det är därför icke ovanligt, att kemiska processer, som förlöpa i en riktning vid vanlig temperatur, vid högre temperaturer försiggå i motsatt led. Affiniteten har då sjunkit så långt, att den blifvit negativ. Så t. ex. sönderdelas vatten vid hvitglödgningshetta delvis uti vätgas och syrgas, men vid vanlig (låg) temperatur förenas vätgas och syrgas till vatten (uti de s. k. gaselementen) eller genom förpuffning medelst en gnista. Vidare lär den mekaniska värmeteorien, att vid den s. k. absoluta nollpunkten (-273° C.) alla reaktioner förlöpa så, att värme därvid utvecklas. Vid vanlig temperatur, hvilken är att beteckna såsom jämförelsevis låg, försiggå de flesta kemiska processer så, att värme därvid utvecklas, en erfarenhet, som förledt termokemisterna, med Berthelot i spetsen, att antaga, att det vid en reaktion utvecklade värmet utgör ett mått på affiniteten. Man visste likväl, att en hel mängd processer försiggår under värmeabsorption, men man förklarade dem vara undantag. 
En åsikt, som räknar anor från 18:e årh., är den, att affiniteten vid en kemisk reaktion mätes af den hastighet, hvarmed reaktionen utvecklar sig. Såsom exempel må anföras följande. Rörsocker och vatten förena sig under bildning af s. k. invertsocker, men denna process försiggår vid vanlig temperatur oändligt långsamt, såvida ej ett ferment eller en syra tillsättes. Reaktionshastigheten är mycket olika alltefter syrans art. Så t. ex. bildas på en timme vid närvaro af saltsyra en lika stor mängd invertsocker som på 250 timmar vid närvaro af ättiksyra (båda i s. k. halfnormal lösning). På grund af detta förhållande sades saltsyrans affinitet l. affinitetskoefficient vara 250 gånger så stor som ättiksyrans (Ostwald). Detta beteckningssätt är ganska olämpligt, ty vid den ifrågavarande processen omsattes alls icke den tillsatta syran. Denna process motsvaras fullkomligt af följande mekaniska analogi. En tung kropp ligger på ett sluttande plan och skulle således på grund af tyngdkraften glida nedför detsamma. Att den ej gör det beror därpå att kroppen lider friktion mot underlaget. Bestrykes detta med ett smörjmedel, glider kroppen ned, men detta beror ej på någon i smörjmedlet befintlig kraft, utan uteslutande på tyngdkraften. Den vid invertsockerbildning tillsatta syran verkar på alldeles samma sätt som ett smörjmedel, och reaktionen förorsakas icke af någon kraft (affinitet) hos syran, utan endast af affiniteten mellan rörsocker och vatten, hvilken är oberoende af den tillsatta syrans natur. 
Den bekante fysikern Pietet har genom försök visat, att de kemiska processer, som vid vanlig temperatur förlöpa med den största våldsamhet, t. ex. upplösning af natrium i syror, vid låga temperaturer (under ung. -80° C.) icke komma till stånd (i nämnvärd grad). På grund däraf slöt han, att den kemiska kraften, affiniteten, försvinner vid låga temperaturer. Denna slutsats är, såsom man inser af det föregående, oriktig; det är endast reaktionshastigheten, som sjunker ned till omätbart små värden. Affiniteten bör vid -80° C. vara större än vid vanlig temperatur för de af Pietet undersökta processerna, vid hvilkas förlopp värme blir fritt. S. A-S. 
2. <i>Bot.</i> och <i>zool.</i> "Öfverensstämmelse i grundform eller de väsentligaste delarna, i motsats till analogi, tillfällig öfverensstämmelse, förenad med väsentliga olikheter och uppkommen därigenom att motsvarande bildningar vanligen återkomma i andra serier. Hvalfisken är sålunda affin med de andra däggdjuren, men analog med fiskarna" (E. Fries). A-N.* 
3. <i>Mat.</i> Den art af kollineation mellan två geometriska system, vid hvilken oändligt aflägsna element i det ena systemet motsvaras af oändligt aflägsna element i det andra. 
<b>Affirmation</b> (jfr Affirmera), stadfästelse, bekräftelse. 
<b>Affirmativ</b> (jfr Affirmera), jakande, bekräftande. 
<b>Affirmera</b> (lat. <i>affirmare</i>, af <i>firmus</i>, fast), jaka, bestyrka, stadfästa, sanna. 
<b>Affisch</b> (fr. <i>affiche</i>, af lat. <i>affigere</i>, fästa vid), anslag eller tillkännagifvande om konstföreställningar o. d. De uppslås (däraf namnet) vanligen på offentliga ställen. - I sammanhang med litografiens utveckling uppkom under förra hälften af 1800-talet bruket af illustrerade eller s. k. konstnärliga affischer icke blott om teaterföreställningar och 
Tryckt den 25/6 03 
1 b. 8 
page_number=126, index= - Affisch, anslag eller tillkännagifvande om konstföreställningar o. d.  - Affischera l. Affisjera, anslå  - Affischör l. Affisjör, kringbärare, uppklistrare af affischer  - Affix, språkv.  - Affiktiva straff, benämning på vissa slags straff  - Affnaholm. Se Agneholm  - Afforma. Se Gjutning  - Affricino, it. Se Africus  - Affrico, it. Se Africus  - Affrikata, språkv.  - Affront, fr., förolämpning, skymf, skam  - Affånga (ty. abfangen), jaktv.  - Affär, handelsföretag, uppgörelse om köp eller försäljning; göromål  - Affärsbyrå, inrättning för ombesörjande af köp, försäljningar  - Affärsministär. Se Expeditionsministär  - Afförande medel, med.  - Afganistan (Afghanistan), d. v. s. "afganernas land" 
andra folknöjen, utan efter hand äfven om industriella eller merkantila etablissemang, utställningar, tekniska, fabrikat, litteraturalster o. s. v. Sådana affischer voro länge hållna i en enda ton, svart, och de franska kunde man finna signerade af så framstående tecknare som Bertail, Daumier, Gavarni, Gigoux, Grandville, Raffet, H. Vernet. Efter 1860-talet, då man lärde sig använda kromolitografien för tryckning af affischer, har den i färger tryckta affischen utvecklat sig till en art af konstindustri eller dekorativ konst, hvars hållning bestämmes af dess uppgift att med all makt draga till sig blicken. Bland utöfvarna af denna konst märkas fransmännen Chéret - konstartens egentlige förnyare -, Boutet de Monvel, Forain, Steinlen, Willette och Grasset, belgierna Donnay, Rysselberghe och Rassenfosse, tyskarna Stuck, Unger, Th. Th. Heine, Sattler, engelsmännen Aubrey Beardsley och Walter Crane (den engelska riktningen igenkännes på öfverrik ornamentik, arkaiserande figurer och tjocka svarta konturlinjer), nordamerikanerna Bradley och Rhead, svenskarna Rich. Bergh, V. Andrén, O. Björck, G. Ankarcrona, N. Kreuger. G. Wennerberg, E. Küsel m. fl. Särskilda expositioner af konstnärliga affischer ha föranstaltats, bl. a. i Stockholm (1898; affischer af Steinlen, Grasset och Unger inköptes då af Nationalmuseum). Jfr E. Maindron, "Les affiches illustrées" (1896), vidare "Les affiches étrangères illustrées" (s. å.), och J. L. Sponsel, "Das moderne plakat" (1897, praktverk). G-G N. 
<b>Affischera</b> (jfr Affisch) l. Affisjera, anslå, tillkännagifva genom anslag; pråla med, låta påskina. 
<b>Affischör</b> (jfr Affisch) l. Affisjör, kringbärare, uppklistrare af affischer. 
<b>Affix</b> (lat. <i>affixus</i>, vidfäst), <i>språkv.</i>, den gemensamma termen för hvarje fonem (språkljudskvantum), som endast i förening med ett annat fonem eger någon och detta vanligen en modifierande betydelse. Alltefter sin plats före, inuti eller efter det genom affixet modifierade fonemet kallas affixet för prefix, infix eller suffix. Exempel på prefix äro <i>be-hålla</i>, <i>er-känsla</i>, <i>an-söka</i>, <i>miss-tag</i>, <i>dis-harmoni</i>, <i>ko-operativ</i>, <i>kosmo-politisk</i>. Ännu vanligare äro suffix, t. ex. <i>flicka-s</i>, <i>kalla-r</i>, <i>lott-er</i>, <i>båt-ar</i>, <i>rik-a,-t,-are,-ast</i>, <i>god-het</i>, <i>egen-dom</i>, <i>del-bar</i>, <i>vän-skap</i>, <i>sann-ing</i>, <i>stick-ling</i>, <i>bete-ende</i>, <i>åka-nde</i>, <i>köp-te</i>, <i>tro-dde</i>, <i>rektor-ska</i>, <i>furst-inna</i>, <i>baron-essa</i>, <i>Vilhelm-ina</i>, <i>paradis-isk</i>, <i>Italien-are</i>, <i>Emil-ia</i>. Sällsynta äro däremot infix, t. ex. i norrländska dialekter <i>be-int-höfs</i> i stället för "behöfs inte", i gotiskan <i>ga-u-laubjats</i> ("tron I?"), där <i>-u-</i> betyder "månne?" AD. N-N. 
<b>Affliktiva straff</b> (fr. <i>peines afflictives</i>, af lat. <i>affligere</i>, slå till), benämning på vissa slags straff, särskildt de s. k. kroppsstraffen. 
<b>Affnaholm.</b> Se Agneholm. 
<b>Afforma.</b> Se Gjutning. 
<b>Affricino</b> [-tjinå], it. Se Africus. 
<b>Affrico</b> [-kå], it. Se Africus. 
<b>Affrikata</b> (af lat. <i>ad</i>, till, och <i>fricare</i>, gnida), <i>språkv.</i>, en förbindelse af en explosiva och en homorgan frikativa. Se Konsonant. 
<b>Affront</b> [franskt uttal: afrå'], fr., förolämpning, skymf, skam. 
<b>Affangå</b> (ty. <i>abfangen</i>), <i>jaktv.</i>, uppskära halspulsådern på under jakt fälldt högdjur. Numera brukas vanligen det svenska ordet sticka. J. W. L.* 
<b>Affär</b> (fr. <i>affaire</i>, af <i>à faire</i>, att göra), handelsföretag, uppgörelse om köp eller försäljning; göromål, angelägenhet; tilldragelse, händelse; tvist; i plur. förmögenhetsvillkor, ekonomisk ställning. - <i>Krigsv.</i>, mindre drabbning. 
<b>Affärsbyrå</b> (jfr Affär), inrättning för ombesörjande af köp, försäljningar, rättegångars utförande, uppsättande af bref, kontrakt och andra handlingar o. s. v. 
<b>Affärsministär.</b> Se Expeditionsministär. 
<b>Afförande medel</b> (lat. <i>remedia laxantia</i>, <i>purgantia</i>, <i>drastica</i>), <i>med.</i>, kallar man de läkemedel, hvilka förorsaka ett förstärkande af tarmkanalens peristaltiska (ormlikt slingrande) rörelse samt äfven i åtskilliga fall ett ökadt tillflöde till tarmen af de vätskor, som afsöndras dels af tarmslemhinnans egna körtlar, dels af lefvern och bukspottkörteln. Därigenom åstadkommas ökade och tunntlytande uttömningar genom stolgången. Dessa afförande medel kunna skarpt reta tarmkanalen och sålunda framkalla en mycket häftig verkan (drastiska medel), såsom krotonolja, gummigutta, kolokvint, jalappa o. s. v., eller ock verka mildare, t. ex. de feta oljorna, förnämligast ricinolja, vidare rabarber, frangula, senna, aloe m. fl. De förökade peristaltiska rörelser hos tarmen, hvilka sådana medel framkalla, påskynda tarminnehållets passage så, att detta icke hinner i groftarmen genom dennas uppsugande af vatten bringas till fastare konsistens. Vattnet i de lösa afföringarna har till stor del inkommit med dryck och föda; blott vid inverkan af mycket häftigt retande och tarmslemhinnans epitel förstörande ämnen härstammar det i större mängd direkt från blodet (jfr Arsenikförgiftning). Vissa oorganiska salter, särskildt glaubersalt (svafvelsyradt natron) och engelskt salt (svafvelsyrad magnesia) verka, när de intagits tillsammans med riklig mängd vatten, afförande, i det att dessa salter dels själfva blott i ringa grad uppsugas ur tarmen, dels likasom binda vattnet så, att ej heller detta uppsuges på vanligt sätt. Glaubersalt är den afförande beståndsdelen i <i>karlsbadervatten</i> och <i>karlsbadersalt</i>, engelskt salt det verksamma i <i>bittervatten</i>. C. G. S. 
<b>Afganistan</b> (Afghanistan), d. v. s. "afganernas land", det persiska, nu allmänt antagna namnet på ett rike i Asien. Det ligger till störe delen på Iranplatån, men sträcker sig i sitt nordöstra hörn upp på Pamir. Det ligger emellan det ryska väldet och det engelska Indien, och detta farliga grannskap har ej varit utan betydelse för landets gränser. En engelsk gränskommission bestämde dessa 1870 i n. till 37 1/2° n. br. (till Amu Darja), i ö. till 75° ö. l., i s. till 29° n. br. och i v. till 61° ö. l. Mot det engelska väldet var den östra Sulejmankedjan gräns. Men sedan ha engelsmännen ryckt fram till västra Sulejman, och genom ett engelsk-ryskt fördrag af 1887 fick Ryssland besittningar i norr. I n. ö. var gränsen obestämd, men genom en ny engelsk-rysk konvention af 1895 har A:s besittning på Pamir (en smal landsträcka, som når fram till kinesiska gränsen) förklarats vara neutralt område, dock under A:s öfverhöghet. Hela arealen uppgifves nu till 558,000 kvkm. (d. v. s. något mer än Tyska rikets) och folkmängden till omkr. 5,5 mill. 
A. är ett väldigt alpland, i östlig-västlig riktning något n. om sin midtlinje genomdraget af Hindukusch 
page_number=127, index= - Afganistan (Afghanistan), d. v. s. "afganernas land" 
och dess fortsättning Kuh-i-baba och Sefid-kuh samt en del med dem parallella kedjor längre i norr. Södra delen är fårad af en mängd i riktning från Pamir mot s. v. gående kedjor, till hvilka höra gränsbergen mot Indien, Sulejmankedjorna. Det högsta partiet är dock Hindukusch och dess fortsättning; det förra har en medelhöjd af nära 5,000 m. och en topp, Tirash Mir, af 7,750 m. Det mest använda passet öfver dessa kedjor, Bamian- l. Hadjigak-passet, har en höjd af 3,715 m. Landets lägst del är området norr om dessa berg upp till nordgränsen, Amu Darja, där höjden på sina ställen blott är 360 m. ö. h. Ett vildt alpland är ock området på Pamir, där endast vissa dalar ligga under trädgränsen, som här går i medeltal vid 3,800 m. höjd, medan platåns medelhöjd beräknas till omkr. 4,000 m. Alla dessa berg äro om vintern snötäckta och gifva därigenom upphof åt en mängd floder, af hvilka dock många äro blott periodiska. Hufvudfloden i norr är Amu Darja, som afvattnar största delen af Pamir och landet norr om Hindukusch. En annan från Sefid-kuh åt norr flytande flod är Murghab, som slutligen utsinar i turkmenska öknen. Söder om Sefid-kuh flyter åt v. Heri-rud, och åt s. v. flyter i dalarna mellan de förr nämnda bergsryggarna en mängd små vattendrag, af hvilka de flesta förenas till floden Hilmend, som utgjuter sig i ett afloppslöst saltträsk, Hamun- l. Seistan-bäckenet, hvars storlek mycket varierar på olika årstider, men i medeltal beräknas till 4,000 kvkm. Slutligen flyter från Sefid-kuh åt öster Kabul, som utrinner i Indus. Kabul-dalen är en af landets viktigaste stråkvägar, i det att den genom Kaiber-passet leder ned till Indien, dit man äfven på en sydligare väg kan komma genom Paivar-passet. Från Kabul-dalen går karavanvägen åt v. genom Heri-dalen, i hvars västra del Herat ligger. Därifrån kunna varorna föras antingen söder om bergen till Persien eller öfver dem åt norr genom Murghab-dalen till Merv och vidare till Kiva, Bokhara o. s. v. En annan viktig väg upp till A. leder från Indien genom det engelska Belutsjistan och Bolan-passet till den afganska staden Kandahar. Inga järnvägar finnas, men från trenne håll löpa järnvägslinjer nästan fram till landets gränser: i ö., där det indiska järnvägsnätet är utsträckt till Peshawar vid Kaiber-passets mynning; i s. ö., där den engelska järnvägen genom Belutsjistan från Kodjak-passet hotar Kandahar; och i n., där en grenbana från transkaspiska banan går till Kuschkinsk post vid själfva gränsen 100 km. från Herat. 
Klimatet är utprägladt kontinentalt, med starka motsatser mellan dag och natt och än starkare mellan sommar och vinter. På den delvis 3,000 m. ö. h. liggande sträckan mellan Kabul och Sulejman-bergen. hvilken under tre månader är täckt af snö, sjunker termometern ibland på vintern till - 24° C. och stiger om sommaren till + 40° C. Mesta delen af den obetydliga nederbörden faller höst och vinter. - Växtligheten är mycket olikartad: stora områden upptagas af sandöknar eller stäpper; på andra ställen, särskildt i skyddade dalar, växer vacker skog af barr- och löfträd. I några trakter odlas socker, bomull, citroner, tobak, dadelpalmer samt de vanliga sädesslagen. Dock spelar åkerbruket icke någon viktigare roll annat än i närheten af städerna (fruktbarast och bäst odlad är trakten kring Kandahar), utan boskapsskötseln är folkets hufvudnäring, och afganen är till sin natur nomad. De viktigaste exportvarorna äro därför hästar, får, nötkreatur, kameler (både en- och två-puckliga), hudar o. d. Af åkerbruksalster eger A. två, som vunnit särskildt beröm, aprikoser och körsbär. Af vilda växter är den ekonomiskt viktigaste den planta, som lämnar drogen dyfvelsträck. Metaller finnas, men bearbetas föga, dock exporteras något bly, zink och alun. Af industri förekommer i regel endast husslöjd för eget behof. Blott i de större städerna produceras en del artiklar, som i mindre mängd exporteras, såsom filtar och sidenvaror. Sedan den ryska transkaspiska banan byggdes, ha ryska varor alltmer vunnit inträde i landet, och handeln öfver Bokhara har ökats, medan handeln på Indien minskats, ehuru den senares värde ännu är större än den förras. 
Befolkningen är sammansatt af flera stammar. De egentlige afganerna äro arier och kalla sig själfva "puchtun" (pachtun) samt tala ett språk, "puchto" (pachto), som härstammar från en gammal baktrisk dialekt, i hvilken dock de ariska elementen tidigt uppblandats med arabiska. Skriften är som vanligt hos muhammedanska folk arabisk, ehuru denna endast dåligt lämpar sig för att återgifva de ariska språkljuden. Folket är för öfrigt starkt blandadt med persiska, indiska och semitiska beståndsdelar. Afganen har en hög ståtlig växt med mager figur, långt ansikte och energiska drag samt rikligt svart hår och skägg; brunt, och mer sällan rödt, hår förekommer också. I västra delen af landet är hudfärgen ljusare än i den östra; äfven äro de västra stammarna icke så kraftigt byggda som de östra. Kvinnorna prisas af somliga resande för sin skönhet, andra hafva funnit dem fula. Nationaldräkten, särskildt hos bergstammarna, utgöres af en lång skjorta, vida svarta byxor och en som kappa använd fårpäls jämte en brokig mössa och läderstöflar. Afganerna äro sällskapliga, nyfikna, ceremoniösa och misstänksamma. Kvinnans ställning tyckes vara friare och bättre än hos andra asiatiska muhammedaner. Åtminstone i städerna kunna de högre klasserna, äfven deras kvinnor, läsa och skrifva, två konster, som jämte annan kunskap meddelas i de i landet kringströdda högskolorna, "medreser". Afganerna äro delade i en stor mängd stammar, dessa i klaner och underklaner. Hvar stam styres af en <i>kan</i>, som utnämnes af emiren. Den största stammen, till hvilken också dynastien hör, är durani-stammen, som innehar en stor del af södra A., den fruktbaraste landsdelen. Durani äro dels åkerbrukare, dels herdar och utgöra den mest civiliserade stammen, med en gammal adel, som för ett patriarkaliskt regemente. Öster om dem, på högslätten samt i dalarna i n. ö., bor den näst största stammen, ghilsai, som är delad i två hufvudafdelningar, ibrahim och turan, den förra delad i 13, den senare i 3 "keils" (klaner). En annan stam är povinda, som säges ega 12,000 köpmän och 35,000 kameler. Den bebor passen ned till Indus samt idkar handel och plundring i nordvästra Indien, hvarvid den på egna kameler för de på sådant sätt skaffade varorna till Herat eller Bokhara. Afganernas antal uppgifves (1901) till 3,2 mill. De bebo dock knappt halfva landet. I norra delen bodde fordom baktrierna. hvilka dock mestadels försvunno, då under Dsjingis-kan den mongoliska folkfloden frambröt. De turkmenske osbekerna inneha 
page_number=128, index= - Afganistan (Afghanistan), d. v. s. "afganernas land" 
nu öfre Amu-området, och längre i söder bo de rent mongoliske hazarerna (kring öfre Heri-rud) samt aimakerna väster om dern i Sefid-kuh. I sydöstra delen bo belutsjer och i den sydvästra (i Hamun-området) tadjiker (1 mill.), båda arier. Slutligen finnas indier (500,000) och judar, utom flera smärre folkslag. 
Religionen är den sunnitiska islam, och menige man är fanatisk fiende ej endast till de kristne, utan äfven till de sjiitiske perserna. Regeringssättet är ej mycket fast ordnadt; landets regent bär titeln "emir" och har ett årligt anslag af England (Indien), men hans makt beror uteslutande på hans förmåga att injaga respekt hos stammarna. Landet är deladt i fem provinser: Kabul, Kandahar, Herat, Turkestan och Badaksjan (de båda senare norr om Hindukusch), till hvilken sistnämnda hör äfven området längs Vachan på Pamir. De viktigaste städerna äro Kabul, emirens residensort, Herat, Kandahar samt (i Amu-området) Masar-i-sjerif. 
Historia. I forntiden hörde den del af nordvästra A., som ligger norr om Hindukusch, till landskapet Baktriana, hvars fordom berömda stad Baktra nu är en liten by, Balch; landet söder om nämnda berg utgjorde landskapen Areia (numera Heri-rud), Drangiana och Arachosia l. Paktyike, hvilket senare namn är en grekisk form för det namn, hvarmed afganerna ännu benämna sig själfva, "pachtun". I detta land grundade Alexander den store Alexandria Arachoton, det nuv. Kandahar. Befolkningen var nära släkt med de medisk-persiska stammarna och hade samma religion som dessa. Hvad som alltid utgjort A:s svaghet, söndringen mellan stammarna, hindrade folket att spela någon större politisk roll, ehuru dess kraft och krigsduglighet samt landets ypperliga läge, med utfallsvägar åt alla riktningar, väl kunde hafva möjliggjort en sådan. I stället blef A. ofta - åtminstone till namnet - införlifvadt i främmande stater. Det hörde efter hvartannat till persiska väldet samt till Alexanders och seleukidernas riken, tills det från seleukiderna omkr. år 255 f. Kr. affallna baktriska riket eröfrade äfven den öfriga delen af nuv. A., och äfven sedan det egentliga Baktrien omkr. 140 f. Kr. öfversvämmats af parterna, bibehöll sig någon tid det baktriska väldet i A., men föll slutligen omkr. år 90 f. Kr. för sakerna, som i sin ordning fingo vika för de "hvite" hunnerna. Längre fram kom den arabiska eröfringen, som nådde dessa trakter under sultanen Velid (705-745), och med den infördes Muhammeds lära. Emellertid föll äfven det muhammedanska riket sönder, i det att kraftiga höfdingar ryckte till sig stycken däraf och bildade dynastier af längre eller kortare varaktighet. Så uppstod i dessa trakter en ghasnavidisk dynasti, hvars rike utbredde sig icke blott öfver hela Iran, utan äfven till Indien (976-1154), men föll därigenom att de turkiske seldsjukerna eröfrade dess västliga delar, medan en ny afgansk dynasti, ghoriderna, 1154 bemäktigade sig de östra delarna, däribland A., och regerade till 1208. Några år efter denna ätts utslocknande kom den mongoliska eröfringen under Dsjingis-kan (1220), och då efter hans död (1227) hans rike delades, kom östra delen af A. till kanatet Dsjagatai och den västra till Il-kans rike (se Persien, historia). Ungefär hundra år senare började de mongoliska rikena sönderfalla genom tronstridigheter, och på detta sätt bildades bl. a. ett rike Herat under kertidernas dynasti samt i södra A. ett litet rike Seistan. Dessa och andra småstater blefvo ett lätt byte för Timur, som t. o. m. utbredde sin makt öfver riket Delhi i Indien. Timur insatte 1405 sina söner till själfständiga härskare i olika delar af riket; så kom en gren att regera i Herat, och där vann sultanen Huséin (1487-1506) ett berömdt namn för sitt lysande hof, där skalder och lärde funno ett hemvist. Detta rike eröfrades snart därefter af en annan Timur-ättling, den berömde Babur, grundläggaren af Stor-Moguls rike i Indien. Hans residensstad var i början Kabul. A. var därefter i något öfver hundra år en del af detta indiska rike, men vid midten af 1600-talet började mellan Persien och Stor-Mogul våldsamma krig om besittningen af landet. Härunder gjorde sig de afganska stammarna i verkligheten oberoende af båda, ja ghilsai-stammens höfding Mahmud t. o. m. tvang den persiske sjahen att själf kröna honom till sjah öfver Persien (1722). Emellertid förjagades afganerna snart af Nadir Kuli (1730), hvilken 1736 själf besteg Persiens tron. Under honom eröfrades hela A. i sin ordning af perserna. Af den oreda, som 1747, efter Nadirs död, uppstod i Persien, begagnade sig en afgansk höfding Ahmed-kan till att befria sitt land. Han tog sitt residens i Kandahar, antog titeln sjah och lät kalla sig Durr-i-durân ("tidsålderns pärla"), hvarefter hans stam fick namnet "durani". Genom glänsande vapenbragder vann han en stor del af Persien, eröfrade i Indien Kaschmir och hela Punjab med Lahore (1752), plundrade Delhi (1756 och 1760) samt besegrade maratterna i slaget vid Panipat (1761). Efter hans död (1773) utbröto tronstrider, hvarunder riket alltmer försvagades och en mängd af Ahmed sjahs eröfringar gingo förlorade. Då den regerande emiren (1818) lät mörda rikets mäktigaste storman, Fateh-kan, af den med furstehuset besläktade barakzai-stammen, förjagade dennes söner mördaren. En af sönerna, Dost Muhammed, blef härskare i Kabul, och den gamla durani-dynastien lyckades bevara sitt välde endast öfver Herat. Sikherna, hvilkas välde konsoliderats i Punjab under Ranjit Singh, fråntogo under den rådande förvirringen afganerna det ena området efter det andra: Kaschmir intogs 1819, Peshawar blef skattskyldigt 1823 och eröfrades fullständigt 1833. En landsflyktig ättling af det forna furstehuset, Sjah Sjuja, som redan 1809 ingått förbund med engelsmännen, hade funnit skydd hos Ranjit Singh och med dennes hjälp 1833 gjort ett misslyckadt försök att störta Dost Muhammed samt sökte därefter den anglo-indiska regeringens gunst. Oroad af ryssarnas framträngande i Central-Asien - hvilket tagit form i ett af ryska sändebudet i Teheran tillskyndadt persiskt anfall på Herat, som dock (1838) afvärjts genom en engelsk truppdemonstration på Persiens sydkust - sökte generalguvernören i Indien, lord Auckland, vinna Dost Muhammed och sände Burnes med rika löften till Kabul, där äfven ett ryskt sändebud uppehöll sig. Dost begärde emellertid som pris för sin vänskap rätt att få återtaga Peshawar, och i sin ifver att motverka ryssarna beslöt då lord Auckland att fördrifva Dost Muhammed och på tronen uppsätta den svage Sjah Sjuja, som kunde väntas blifva ett villigt redskap i engelsmännens hand. En brittisk här intog Kandahar och Ghasna samt återinsatte (1839) Sjah Sjuja på tronen i Kabul. Dost flydde, men råkade snart i 
page_number=129, index= - Afganistan (Afghanistan), d. v. s. "afganernas land" 
engelsk fångenskap. Sjujas välde blef ej långvarigt. Afganerna reste sig redan 1841 under ledning af Dosts son Akbar. 
Resningen, som inleddes genom mordet på Burnes, utbröt så plötsligt, att engelsmännen i hast måste innesluta sig i sitt dåligt befästa läger, där de voro afskurna från all undsättning. Efter ett fördrag med Akbar fick den i Kabul inneslutna engelska styrkan (4,000 man reguljära trupper och deras till 12,000 uppgående följeslagare) fritt aftåga ur landet, men föll nästan till sista man ett offer för kölden och de vilda stammar, som på vägen till Indus från alla sidor angrepo densamma. En ny engelsk här inträngde i A., förstörde städerna Ghasna och Kabul och sprängde Akbars skaror, men drog sig därefter, förtröstande på landets hjälplöshet, tillbaka till Indus, hvarefter under nära fyratio år England sökte undvika inblandning i A:s angelägenheter. Dost Muhammed lössläpptes, återvände till sitt rike och befäste ånyo sitt välde. Han slöt nu förbund med sina forne fiender sikherna, hvilka i sina strider mot engelsmännen flera gånger fingo understöd af afganska hjälptrupper, men efter Punjabs eröfring af engelsmännen ändrade han politik och sökte Englands vänskap, egentligen för att på detta sätt vinna ett stöd mot Persien, som började kasta sina blickar på västra A. Där var Herat fortfarande ett eget rike, som redan stod i beroende af perserna, men som dessa ville helt och hållet införlifva i sitt land, då fursteätten utslocknat. Äfven Dost sökte emellertid förvärfva Herat och slöt fördenskull ett fördrag med England (i Peshawar 30 mars 1855). I Herat insatte dock perserna på rysk anstiftan en lydfurste Jusuf. Denna motgång för Dost uppvägdes delvis af de eröfringar han gjorde norr om Hindukusch, där han vann hela provinsen Turkestan. Under seapoys-upproret 1857-58 iakttog Dost Muhammed troget förbundsbestämmelserna och höll sig strängt neutral, men begagnade sig af engelsmännens svårigheter till att åt sig utverka ökadt understöd i penningar och mot deras vilja utvidga sitt välde åt söder till Kandahar och mot väster, där Herat nu kom i fullständigt beroende af A. Dost Muhammed dog 1863. Hans efterträdare, sonen Sjir Ali, måste i flera år kämpa med sin broder Asim och sin brorson Abd-ar-rahman, men segrade 1869 hufvudsakligen genom sin son Jakubs tapperhet och förjagade Abd-ar-rahman, som flydde till Bokhara, hvilket land 1868 blifvit ryskt lydrike. Den engelska regeringen, som fann sig ej längre kunna vidhålla non-interventionspolitiken (jfr Lawrence och Mayo), erkände Sjir Ali som emir, gaf honom stora penningesummor och sände honom vapen. 1870 intog han Herat, men måste sedan bekämpa ett uppror af sonen Jakub och det gammalnationella partiet, för hvilket hans reformsträfvanden voro förhatliga. Ehuru det 1872-73 aftalades mellan England och Ryssland, att A. skulle vara ett neutralt bälte, dock närmast hörande under engelskt inflytande, sände Ryssland sommaren 1878 en beskickning till Kabul, hvilken af Sjir Ali mottogs på ett ostentativt förekommande sätt. Då den brittiske vicekonungen i Indien kort därefter sände en beskickning till Kabul, men denna på ett förolämpande sätt tillbakavisades vid gränsen, utrustade England trupper för att häfda sitt inflytande. I nov. 1878 ryckte tre engelska härafdelningar (tills. 41,000 man) in i A. samt trängde fram mot Kabul och Kandahar, hvarefter Sjir Ali flydde till Turkestan och dog där i febr. 1879. Sonen Jakub, som han insatt till regent, slöt 19 maj s. å. fred i Gandamak, där han förband sig att icke underhålla några förbindelser med andra makter, att mottaga en engelsk resident i Kabul samt afstå några mindre områden jämte de tre östra hufvudingångarna till A. (Kaiber- och Paivarpassen samt Pisjindalen), den s. k. "vetenskapliga gränsen", som enligt Beaconsfield är nödvändig för Indiens säkerhet. Dessa områden skulle dock betraktas endast såsom af brittiska hären med emirens medgifvande besatta, hvarför öfverskottet af inkomsterna därifrån skulle tillfalla emiren, som dessutom tillförsäkrades omkr. 100,000 pd st. i årliga subsidier. Sedan den brittiske residenten Cavagnari emellertid af afganska krigare, som voro upphetsade af prästerna, redan s. å. blifvit mördad, inryckte en engelsk här under Roberts och intog Kabul, hvarefter Jakub fördes som fånge till Indien. Sedan afganerna blifvit slagna i flera blodiga strider, var Englands myndighet tryggad i största delen af A. Den 22 juli 1880 blef Jakubs kusin Abd-ar-rahman insatt som emir, och för att stärka hans makt uppgaf England sin rätt att hålla en resident vid hans hof och lofvade honom betydande penningmedel. Han måste dock först kämpa mot Jakubs broder Ejub, som innehade Herat och som t. o. m. vågade ett angrepp på engelska trupper och hotade Kandahar. Efter en ilmarsch af Roberts blef denna plats undsatt och Ejub i grund slagen, men då Ejub efter engelsmännens aftåg 1881 förnyade striden med Abd-ar-rahman, blef han i sept. slagen af denne, hvarefter Herat intogs, Ejub flydde till Persien och Abd-ar-rahman var herre öfver hela A. under Englands beskydd, men hotad af Ryssland, som 1884 intagit Merv, underkufvat turkmenerna och nordvästra A.; de t. o. m. började besätta Herirud-dalen. Dessa ryska anfall mot A. höllo på att framkalla ett krig mellan England och Ryssland (1885), men tvisten bilades genom ett fördrag, enligt hvilket gränsen skulle fixeras af en engelsk-rysk gränskommission. Genom det slutliga fördraget 22 juli 1887 erhöll Ryssland några områden vid öfre Murghab, men afstod från andra anspråk. Härmed hade dock Ryssland ej uppgifvit planerna på ytterligare landförvärf från A. I augusti 1891 visade sig 600 man "forskningstruppcr" på Pamir, och det kom t. o. m. 1893 till en strid med afganerna, hvari dessa besegrades. Dessa tvister bilades genom ett fördrag 1894, hvari A. till Ryssland afträdde större delen af Pamir, efter en gräns, som reglerades 1895 af en engelsk-rysk gränskommission. Engelsmännen sökte sig en ersättning för dessa ryska landvinningar dels genom att flytta sin gräns till den västra Sulejman-kedjan, dels genom att förklara Kafiristan för engelskt område. Detta berglands eröfring uppdrogs åt emiren Abd-ar-rahman, som lyckligt genomförde den 1896. Ehuru emiren sökte stå på god fot med engelsmännen, ansågs han icke utan skäl opålitlig. Han afled 1 okt. 1901 och efterträddes af sin son Habib-ullah-kan, hvilken ovanligt nog icke ens behöfde bekämpa några om makten konkurrerande rivaler, utan öfvertog en genom faderns kraft skapad stark regeringsmakt. Hans regering har ännu ej (1903) utmärkts af några i ögonen fallande händelser, om också befolkningens muhammedanska fanatism vid ett par tillfällen gjort hans ställning svår. Litt.: Curzon, "Russia in Central 
page_number=130, index= - Afganistan (Afghanistan), d. v. s. "afganernas land"  - Afgjutning, en genom gjutning i form åstadkommen afbildning af ett föremål. Se Gjutning  - Afgrening. Se Elektriska ledningar  - Afguderi, dyrkan eller hyllning  - Afgångsbetyg. Se Betyg  - Afgångsexamen. Se Examen  - Afgångsprocent, hand.  - Afgäld, kam.  - Afgärdaby (fsv. afgærdhis byr), på gammal bys mark afgärdad, genom gärdesgård afstängd, nyare by  - Afhandling. 1. Skrift, som söker på vetenskapligt sätt utreda ett ämne  - Afhandling. 2. Statsr. Öfverenskommelse, fördrag  - Afhysa, kam.  - Afhåll, sjöv.  - Afhållning, sjöv.  - Afhållsamhetssaken. Se Nykterhetsrörelsen  - Afifi, etnogr. Se Acka  - Afinger, Bernhard  - Afium-kara-hisar ("opium-svart-borg"), turkisk stad  - Afkamma, krigsv.  - Afklapp, boktr. Se Afklappning  - Afklappning, boktr. 1. (Afklapp) Aftryck  - Afklappning. 2. Förfärdigandet af matriser vid stereotypering  - Afklatschning, boktr.  - Afknipning, trädg.  - Afknytning, med.  - Afknäckning, tekn. 
Asia" (1889), Forbes, "The afghan wars 1839-42 and 1878-80" (1892), Roberts, "Forty-nine years in India" (1897), samt "The life of Abdur-Rahman, amir of Afghanistan" (2 bd, 1900). Se för öfrigt om nyare litteratur Immanuel, "Afghanistan" (Geogr. zeitschrift, 1902). J. F. N. 
<b>Afgjutning,</b> en genom gjutning i form åstadkommen afbildning af ett föremål. Se Gjutning. 
<b>Afgrening.</b> Se Elektriska ledningar. 
<b>Afguderi,</b> dyrkan eller hyllning, som sätter något annat föremål i stället för den ende, andlige guden. Närmast afses därmed dels den framförallt af Israels profetiska religion beifrade tillbedjan af gudabilder eller andra föremål, som hade något med gudomen att skaffa, dels kult af främmande gudar i allmänhet. I öfverflyttad bemärkelse användes afguderi om en sådan hjärtats förtröstan, som ytterst hvilar på någonting annat än på Gud. Se vidare Bilddyrkan, Fetischism, Hedendom, Monoteism, Naturreligion och Polyteism. N. S. 
<b>Afgångsbetyg.</b> Se Betyg. 
<b>Afgångsexamen.</b> Se Examen. 
<b>Afgångsprocent,</b> <i>hand.</i>, den summa, som en redogörare i en affär har rätt att afföra ur räkenskaperna såsom genom missräkning, slitning, spillning eller på annat sätt uppkommen förlust. Den utgör en viss procent af värdet på kapitalet, inventarierna, varulagret o. s. v. 
<b>Afgäld,</b> <i>kam.</i>, afgift, särskildt afgift (årlig), som innehafvare af afsöndrad jord, i någon lämplig räntepersedel (t. ex. spannmål), erläjrger till innehafvaren af den lägenhet, hvarifrån jorden afsöndrats; jur., afkastning; inkomst, som har sin grund i en viss rättighet. KBG. 
<b>Afgärdaby</b> (fsv. <i>afgærdhis byr</i>), på gammal bys mark afgärdad, genom gärdesgård afstängd, nyare by. I motsats till afgärdaby kallas äldre by i landslagen och 1734 års lag <i>bolby</i> eller <i>odalby</i>. Vid skifte af skogsmarken njuter afgärdaby hälften mindre lott än bolby i förhållande till hvarderas hemmantal eller efter annan delningsgrund. E. P.* 
<b>Afhandling.</b> 1. Skrift, som söker på vetenskapligt sätt utreda ett ämne, särskildt vetenskaplig skrift, utgifven för vinnande af lärdomsgrad (akademisk afhandling) eller erhållande af lärarebefattning eller för pastoralexamen o. s. v. Se vidare Disputation och Dissertation. - 2. <i>Statsr.</i> Öfverenskommelse, fördrag. 
<b>Afhysa,</b> <i>kam.</i>, <i>Afhysa ett hemman</i>, uppsäga åbon, borttaga åbyggnaderna och bruka jorden under ett annat hemman, hvilket därefter ansvarar äfven för det afhysta hemmanets räntor och besvär. Sådana åtgärder hafva endast sällan tillåtits, emedan de anses skadliga för det allmänna såsom ledande till folkbrist, egotvister och dålig häfd. - <i>Afhysa en åbo</i>, skilja honom från åborätten till ett hemman eller en lägenhet. Jfr Vräkning. KBG. 
<b>Afhåll,</b> <i>sjöv.</i>, den återhållande kraft (friktion), hvilken uppstår därigenom att man lägger ett tåg e. d., som firas eller halas, om en beläggningsnagel, ett krysshult e. d. Genom att "taga till af-håll" l. "lägga till afhåll" kan den hastighet, med hvilken tåget vill utlöpa, lätt regleras eller upphäfvas. R. N. (H. W-L.) 
<b>Afhållning,</b> <i>sjöv.</i>, en fartygsmanöver, hvarigenom förskeppet bringas att falla från vinden, så att vinden blåser mera akterligt. R. N. (H. W-L.) 
<b>Afhållsamhetssaken.</b> Se Nykterhetsrörelsen. 
<b>Afifi.</b> <i>etnogr.</i> Se Acka. 
<b>Afinger,</b> Bernhard, tysk bildhuggare, f. 1813 i Nürnberg, d. 1882 i Berlin, var i sin ungdom bleckslagare, sökte sedan utdana sig till bildhuggare efter de nürnbergska mästerverken från medeltiden och fick efter 1840 på Rauchs ateljé i Berlin göra bekantskap med antikens konstformer. A. skapade flere goda verk af religiöst innehåll, men lyckades bäst i porträttbyster och porträttmedaljonger (Rauch, Humboldt m. fl.). Bland hans monumentala arbeten må nämnas Arndts staty i Bonn samt det gotiska monument, som universitetet i Greifswald 1856 lät resa till minne af sin 400-åriga tillvaro. 
<b>Afium-kara-hisar</b> ("opium-svart-borg"), turkisk stad i det inre af Mindre Asien, s. ö. om Kutahia, med omkr. 20,000 inv. En hufvudplats för handeln med opium (turk. <i>afium</i> l. <i>afiun</i>), som i stor mängd skördas i omgifningarna. 
<b>Afkamma,</b> <i>krigsv.</i> Man säges "afkamma" ett bröstvärn, då man bortskjuter den öfverst på detsamma hopade jorden, så att bröstvärnet blir lägre och ger mindre skydd åt bakom varande pjäser med servismanskap. Jfr Broslagning. E. N. 
<b>Afklapp,</b> <i>boktr.</i> Se Afklappning. 
<b>Afklappning,</b> <i>boktr.</i> 1. (Afklapp) Aftryck, som erhålles genom klappning med en därtill afsedd borste (afklappningsborste) å ett öfver den med färg inrifna tryckformen lagdt papper. Numera brukas dock i stället merendels en rulle, som föres öfver papperet. - 2. Förfärdigandet af matriser vid stereotypering. 
<b>Afklatschning,</b> <i>boktr.</i>, ett numera föråldradt sätt att tillverka stora boktryckeristilar genom att nedtrycka (klatscha ned) matrisen i smält stilmetall; sigill-aftryck i dylik metall. 
<b>Afknipning</b> (af skott eller knoppar), <i>trädg.</i>, en operation, som ofta företages för att hindra utbildning af ett skott, som sitter obekvämt eller genom hvars fortkomst vegetationstiden förkortas. Så kan man genom att tidigt afknipa spetsen af en krukväxt förmå den att antaga ett mera buskartadt utseende. Blomman borttages, t. ex. hos smultron, för att hindra en alltför ymnig och utmattande fruktsättning. Resedan, som egentligen är en kortlifvad ört, kan därigenom göras till en länge blommande, mycket grenig halfbuske. A-N.* 
<b>Afknytning,</b> <i>med.</i>, en förr ofta använd metod att aflägsna tumörer genom användning af en slynga af silke, hamptråd eller järntråd. J. E. J-N. 
<b>Afknäckning,</b> <i>tekn.</i>, den art af påkänning, som hos en staf, hvars längd betydligt öfverstiger dess tvärsnittsdimensioner, uppträder om stafven belastas från änden. Vore stafven kort, skulle en sådan belastning söka sammantrycka densamma, och i stafven skulle uppträda tryckpåkänning, Åverkas en lång staf, pelare e. d. af belastning från änden, så icke blott sammantryckes stafven (pelaren), utan börjar äfven böja sig, och den kombination af tryck- och böjningspåkänning, som då uppträder hos stafven, benämnes afknäckningspåkänning. En kropps hållfasthet mot afknäckning beror enligt Euler icke blott på dess dimensioner, utan äfven på elasticitetsmodulen hos det material, hvaraf den är förfärdigad, samt på det sätt, hvarpå dess ändar äro förbundna med stödplanen. G. D. 
page_number=131, index= - Afkok. Se Dekokt  - Afkoppla l. Frånkoppla ("slå ifrån"). 1. Tekn. Frigöra maskindelar  - Afkoppla. 2. Elektrot.  - Afkoppla. 3. Sjötekn. Frigöra sidohjul eller propeller från maskinaxeln  - Afkortadt anfall, krigsv.  - Afkortning, kam.  - Afkortningslängd, kam.  - Afkortningsting, kam.  - Afkylning, fys.  - Aflagring, geol.  - Aflagringsbassäng 
<b>Afkok.</b> Se Dekokt. 
<b>Afkoppla</b> l. Frånkoppla ("slå ifrån"). 1. <i>Tekn.</i> Frigöra maskindelar från hvarandra, t. ex. en arbetsmaskin från en drifaxel. Jfr Axelkoppling. - 2. <i>Elektrot.</i> Afbryta sambandet mellan en elektrisk strömkrets och andra dylika. - 3. <i>Sjötekn.</i> Frigöra sidohjul eller propeller från maskinaxeln, så att de oberoende af maskinen kunna "gå rund", då fartyget endast seglar. - Afkopplings-hjul och -muff, anordning för detta ändamål (se fig.). 
<b>Afkortadt anfall,</b> <i>krigsv.</i>, ett af general Bauer m. fl. mot en fästning förordnadt anfallssätt, hufvudsakligen bestående i ett samtidigt framryckande mot flere fronter, tystande af försvararens eld genom användandet af grofva kastpjäser och genombrytande af fortmellanrummen. Mot en väl försvarad modern fästning torde emellertid det afkortade anfallet ha föga utsikt att lyckas. L. W:SON M. 
<b>Afkortning,</b> <i>kam.</i>, den åtgärd, hvarigenom ett skattebelopp, som på grund af allmän lag och författning blifvit debiteradt, men ej influtit, afföres från räkenskapen. Afkortning af ränta och tionde ("ordinarie afkortning") har numera nästan alldeles upphört, sedan alla anordningar därå blifvit emot kontant ersättning till statsverket indragna. Afkortning af <i>personella</i> utskylder däremot ("extra ordinarie afkortning") förekommer i ganska stor utsträckning. Sådan kan ega rum för dödsfall, när den skattskyldige aflidit före 1 maj det år, för hvilket afgiften debiterats, för fattigdom, för oriktig debitering m. m. <i>Böter</i> blifva jämväl afkortade - i några få fall utan, eljest med förvandling till fängelsestraff. KBG. 
<b>Afkortningslängd,</b> <i>kam.</i>, förteckning på de utskylder, hvilka vid anställd uppbörd inom en viss kommun icke influtit och i hvilka afkortning kan ifrågakomma. Konungens befallningshafvande i länen och öfverståthållareämbetet i Stockholm meddela s. k. afkortningsresolutioner. KBG. 
<b>Afkortningsting</b> (se Afkortning), <i>kam.</i>, för undersökning af ödesmål, höllos på prästerskapets begäran i sammanhang med ordinarie hösteting under en följd af år efter Karl XII:s krig. KBG. 
<b>Afkylning,</b> <i>fys.</i> En kropp, hvars temperatur är högre än omgifningens, förlorar småningom sitt värmeöfverskott dels genom att direkt meddela värme åt de kallare kroppar, med hvilka den är i omedelbar beröring, dels genom att utstråla värme till kallare aflägsnare föremål. Mekaniska värmeteoriens andra hufvudsats utsäger, att värme af sig själf endast öfvergår från en varmare till en kallare kropp. Newton antog, att den hastighet, med hvilken afkylninsen sker, d. v. s. den temperatursänkning kroppen hinner undergå på en sekund, är proportionell med kroppens öfverskott af temperatur öfver omgifningens. Den är dessutom dess större, ju större kroppens yta och ju mindre kroppens värmekapacitet (produkten af massa och specifikt värme) är. Dulong och Petit, hvilka utfört noggranna försök öfver afkylningshastigheten, hafva dock visat, att denna s. k. "Newtons afkylningslag" endast gäller, när temperaturskillnaden mellan kroppen och omgifningen ej öfverstiger 15° eller 20°. För större temperaturskillnader sker afkylningen hastigare. I öfrigt är denna hastighet beroende af kroppens natur, dess ytas beskaffenhet och storlek samt af de omgifvande kropparnas beskaffenhet och temperatur. Dulong och Petit hafva ock genom experiment ådagalagt, att afkylningshastigheten är mindre, när kroppen är skild från omgifningen genom ett lufttomt rum, än då mellanrummet är fylldt med luft eller någon gasart, emedan i senare fallet värmet bortföres både genom ledning och strålning, i förra fallet endast genom strålning. Vid afkylning spelar också ofta afdunstningen en stor roll, hvarvid latent värme bindes. Jfr Afdunstning, Köldblandning, Värme och Värmestrålning. R. R.* 
<b>Aflagring,</b> <i>geol.</i>, småningom skeende afsättning af i vatten (haf, sjöar och floder) uppslammade jordartade beståndsdelar. Äfven sammanfattningen af en mängd på nämnda sätt bildade jord- eller berglager kallas en aflagring. Det finnes således marina och sötvattensaflagringar, litorala och djuphafsaflagringar. Man talar äfven om en leraflagring, en sandaflagring, en aflagring af sandsten o. s. v. Jfr Aflagringsbassäng. E. E. 
<b>Aflagringsbassäng,</b> bassäng, hvari mekaniskt inblandadt slam afskiljes genom fällning; sådana bassänger användas för rening af såväl vattenlednings- som kloakvatten. Under vattenledningsteknikens barndom ansågs denna process vara till fyllest för att göra ett flodvatten användbart, och ännu så sent som 1892 fick Hamburg genom en fruktansvärd koleraepidemi plikta för sitt lättsinne att använda Elbe-vatten, som renats uteslutande genom aflagring. Numera användas konstgjorda aflagringsbassänger endast i syfte att underlätta den efterföljande filtreringen genom utfällning af gröfre slam. Detta sker antingen så, att vattnet får stå alldeles stilla i en bassäng, som sedan försiktigt aftappas och på nytt fylles, eller (hvilket är bättre) så att vattnet långsamt får strömma genom bassängen. Dennas dimensioner väljas då så, att den genomströmmas på en tid af minst 6 timmar med en hastighet af ett par mm. i sekunden. För erhållande af jämn omsättning af vattenmassan, måste först och främst in- och utloppen fördelas utefter bassängens hela bredd och vidare strömmen i bassängens längdriktning ledas nedåt eller uppåt, alltefter vattnets temperatur. Sommartiden blir nämligen vattnet i bassängen småningom afkyldt, hvilket har till följd att det inströmmande varmare vattnet, som är specifikt lättare, flyter fram öfver ytan, i stället för att blandas med de djupare lagren; för att förhindra detta anordnas framför utloppsmynningarna en skärm, under hvilken vattnet måste passera. Vintertiden eger ett motsatt förhållande rum: det inträdande kalla vattnet sjunker ned till bottnen och måste genom skärmen ledas uppåt. 
Till aflagringsbassänger kan man tydligen äfven räkna naturliga sjöar och sådana konstgjorda vattensamlingar, som i nyare tider bildats genom uppförande af höga reservoardammar. Där verkar naturligtvis aflagringcn på ett mera effektivt sätt än i de små bassänger, som kunna byggas vid vattenverk, i det att äfven bakterierna småningom nedsjunka till bottnen och temperaturen i de djupare vattenlagren utjämnas. I undantagsfall kan verkligen ett sådant vatten anses hygieniskt fullgodt äfven utan filtrering, ehuru åtskilliga exempel redan visat, att denna aflagrings betydelse blifvit betydligt öfverskattad. Se vidare Vattenledning. 
page_number=132, index= - Aflagringsbassäng  - Aflat l. Indulgens (lat. indulgentia)  - Afledande medel, med., äfven kallade Derivantia 
 Vid rening af kloakvatten användas aflagringsbassänger af flera slag, hvilka i allmänhet äro så inrättade, att vattnet hålles i oafbruten, men långsam rörelse. Den mekaniska reningens effekt kan förstärkas genom kemiska eller biologiska processer. I förra fallet tillmättas vissa ämnen, såsom kalk, svafvelsyrad lerjord, järnvitriol m. fl., hvilka dels äro bakteriedödande och dels åstadkomma organiska ämnens sönderdelning och ombildning till oskadliga produkter; i senare fallet sker under inverkan af bakterier den sönderdelning af kväfvehaltiga ämnen, som i dagligt tal benämnes förruttnelse. J. G. R. 
<b>Aflat</b> l. Indulgens (lat. <i>indulgentia</i>) betecknade urspr. minskning i eller efterskänkande af de straff och botöfningar (penitenser), som kyrkan ålade exkommunicerade medlemmar och genom hvilka dessa skulle ådagalägga sin ånger, innan de kunde återupptagas i församlingens gemenskap. Den nytestamentliga förebilden härtill var Paulus' förfarande med syndaren i Korint. Fornkyrkans stränga botdisciplin gjorde det i många fall, såsom sjukdom, dödsfara i förföljelsetider m. m., nödvändigt att förkorta de ålagda straffen, och i mån som kyrkans botpraxis mildrades, stod det penitenten öppet att utbyta strängare botverk mot lättare, såsom böner, allmosor, frigifvande af lifegna och (sedermera) vallfärder, eller att förvandla straffen i penninggåfvor till kyrkan. Dessa inom den äldre medeltidskyrkan vanliga utbyten, hvilka särskildt befordrades genom de angelsaxiska botböckernas tabellariska anvisningar för kyrkostraffens förvandling, beredde väg för aflaten. hvilken i 11:e årh. sattes i system, ehuru till en början med sparsamhet tillämpad. Vid öfvergången från 12:e till 13:e årh. undergick aflaten en väsentlig utvidgning. Enligt redan då gängse teologisk åskådning befrias syndaren genom boten från syndaskuld och eviga straff, men icke från de timliga syndastraffen, bland hvilka skärselden är det svåraste. Ett lösköpande från dessa senare stod syndaren till buds i aflaten, som sålunda kom att innebära ett efterskänkande icke blott af kyrkostraffen, utan äfven af gudomliga syndastraff. Den teoretiska grundvalen för denna åskådning lades af Alexander af Hales (d. 1245) och de store skolastikerna, hvilka dogmatiskt utbildade läran, att Kristus, Guds moder och helgonen förvärfvat en outtömlig skatt af öfverskjutande förtjänster inför Gud, och att kyrkan vore förvaltarinna af dessa öfverloppsgärningar (<i>thesaurus operum supererogationis</i>). Påflig bekräftelse erhöll aflatsläran först genom Klemens VI:s bulla "Unigenitus" af åt 1343. Men redan innan dess hade densamma vunnit rik utbildning. Bland aflatens arter är sådan aflat, som knytes till vissa personer och samfund - de katolska ordnarna ega hvar sina aflater - eller till särskilda platser, t. ex. en kyrka, en vallfartsort, eller till bestämda saker, såsom ett krucifix, en rosenkrans. En annan indelning göres efter omfattningen. Redan Innocentius III förordnade sålunda på fjärde laterankonciliet 1215, att utdelande af fullkomlig aflat (<i>indulgentiæ plenariæ</i> - ett obetingadt efterskänkande af straffskulden) skulle förbehållas åt påfven ensam och att öfriga biskopar skulle få meddela endast ofullkomlig aflat (<i>ind. partiales</i>) för högst 40 dagar. Med en dylik 40 dagars aflat förstås efterskänkande af en så stor part af de timliga straffen, som enligt fornkyrkans botpraxis hade bort försonas med en kyrkobot, som varade i 40 dagar. Plenar-aflaten utbildades redan under indulgensens tidigaste historia, i det Urban II år 1095 åt alla korsfarare, som drogo ut att befria det heliga landet, och åt dem, som med penningar understödde krigsföretaget, utlofvade fullständig befrielse från alla botverk, under förutsättning af ånger och syndabekännelse. Denna korstågsaflat utöfvade under tvenne århundraden en storartad eggelse till kamp mot den romerska kristenhetens fiender. Andra former af plenar-aflat voro den genom Bonifacius VIII år 1300 införda jubileums-aflaten och den mot medeltidens slut uppträdande s. k. <i>indulgentia a poena et a culpa</i>, hvilken sistnämnda betecknar aflatens förfall ända till ett lösköpande från syndens <i>skuld</i>. De store skolastikerna hade utan undantag betonat syndaförlåtelsen såsom förutsättning för aflatens tillegnande. Nu däremot tillhandahölls för penningar icke blott befrielse från de timliga straffen, utan äfven den till botsakramentet hörande syndaförlåtelsen. Den oerhörda fräckhet, med hvilken aflatshandeln på denna grundval bedrefs af en Tetzel i Tyskland, en Samson i Schweiz, en Arcimboldi i Norden, hvilka t. o. m. sålde aflat för framtida synder, blef en af de yttre anledningarna till reformationen. Luthers bekanta 95 teser af år 1517 voro väl närmast riktade mot aflatens missbruk, men snart därefter lärde han offentligen, att hela institutionen vore förkastlig såsom stridande mot bibelns lära om den fria nåden i Kristus. Tridentinska mötet, som återförde aflaten till en mera ideell öfverensstämmelse med det katolska trossystemet, belade däremot med kyrkans bann hvar och en, som djärfdes neka, att kyrkan i kraft af nycklarnas ämbete (Matt. 16: 19) eger rätt att förlåta synder (jfr Aflösning), och stadgade, att syndaren fortfarande kunde genom fromma verk lösa sig från timliga straff. Den katolsk-dogmatiska utbildningen af aflatsläran, sådan den ännu i dag tillämpas inom romerska kyrkan, kan med sammanfattning af här antydda moment återgifvas så, att aflaten är en eftergift under vissa villkor af de timliga straff, som människan antingen i denna värld eller i skärselden skall undergå för sina redan uppriktigt ångrade, biktade och förlåtna synder. I kraft af nycklarnas ämbete och såsom förvaltarinna af thesaurus operum supererogationis tillmäter sig katolska kyrkan rätt att eftergifva dessa botstraff genom att ur den outtömliga skatten af Kristi tillfyllestgörelse och i anseende till de heliges samfund godtgöra och försona den gudomliga rättvisan. En dylik godtgörelse utsträckes äfven till de redan aflidne, då kyrkan medels den af prästen förrättade själamässan framträder förebedjande för de döde och af Kristi och helgonens förtjänst hembjuder Gud en den eftersträfvade aflaten motsvarande del. Se Franz Beringer, "Die ablässe, ihr wesen und gebrauch" (11:e uppl. 1895). och Th. Briegers uppsats i Haucks Real-enc. f. protestant. teologie u. kirche, IX. J. HDR. 
<b>Afledande medel,</b> <i>med.</i>, äfven kallade Derivantia (af lat. <i>derivare</i>, afleda), benämner man de medel, hvilka användas för att leda blod och från detta afsöndrad vätska (<i>plasma</i>, väfnadssaft) bort från inre organ, hvarest till följd af någon sjuklig retning öfverflöd af blod och väfnadssaft förefinnes eller är på väg att uppkomma. En sådan afledning (derivation) användes ofta vid hotande eller redan inträdda, inflammationer i t. ex. lungsäckarna, lungorna, hjärtsäcken, bukhålans organ o. s. v. samt emot lokala 
page_number=133, index= - Afledande medel, med., äfven kallade Derivantia  - Afledare l. Afvisare, skpsb.  - Afledning. 1. Gramm.  - Afledning. 2. Tekn. Elektricitetens läckning  - Afledningsdike, landtbr.  - Aflelse, teol. 1. Kristi syndfria aflelse  - Aflelse. 2. Jungfru Marie obefläckade aflelse  - Aflinge, jur.  - Afljud (ty. ablaut), språkv.  - Aflopp, landtbr. 
smärtor i bröstkorgen ("håll") eller andra delar af bålen eller lemmarna. Man åstadkommer dylik afledning vanligast genom anbringandet å huden af skarpa ämnen, som reta densamma och därigenom föranleda ett ökadt blodtillopp till den retade delen af huden, hvarigenom blodtilloppet till innanför eller ock på längre afstånd befintliga organ antages blifva minskadt. Allmänt för detta ändamål begagnade medel äro senapsdegar (af malen eller stött senap, utrörd med ljumt vatten), senapssprit, terpentinolja, kamfersprit, peppar och brännvin o. d. En ännu starkare och långvarigare atledning åstadkommes genom flerehanda blåsdragande medel, såsom spanska flugor o. s. v. Genom användning af retande och afförande lavemanger kan blodträngning till hufvudet och andra organ afledas. Lokala bloduttömningar medelst koppning och blodiglar äfvensom allmän bloduttömning genom åderlåtning kunna likaledes räknas till afledande medel. Slutligen kan genom lämpliga rörelser, hörande inom den s. k. sjukgymnastikens område, blodströmningen till en viss grad ledas från ett organ, som har benägenhet för blodöfverfyllnad, till de delar, som påverkas af de gymnastiska rörelserna, hvarigenom sålunda äfven dessa kunnn göra tjänst såsom afledande medel. Afledande behandling i och för sig användes numera mindre än förr. O. T. S. (C. G. S.) 
<b>Afledare</b> l. Afvisare, <i>skpsb.</i>, balkar (a), hvilka från hjulhusens nedre hörn gå diagonalt och horisontellt till fartygssidan. R. N. (J. F-M.) 
<b>Afledning.</b> 1. <i>Gramm.</i> Dels den ordbildningsprocess, hvarigenom skapas ett afledt ord. hvilket vanligen sker därigenom att till en redan befintlig ordstam fogas ett affix; dels detta afledda ord; dels detta affix. Redigare är att för dessa tre begrepp använda uttrycken 1) afledning, 2) afledt ord och 3) affix (eller afledningselement). Afledning sker icke blott, såsom oftast, genom tillfogande af ett eller flere affix (t. ex. <i>be</i>-håll-<i>ning</i>, <i>o-be</i>-slut-<i>sam-het</i>), utan äfven genom ljudväxling (med eller utan samtidigt vidfogande af affix), t. ex. <i>uppehäll-e</i> af <i>uppehålla</i>, <i>hynd-a</i> af <i>hund</i>, <i>sörj-a</i> af <i>sorg</i>, <i>väl-ja</i> af <i>val</i>, <i>yst-a</i> af <i>ost</i>, <i>yng-el</i> af <i>ung</i> m. m., <i>gåfva</i> af <i>gifva</i>, <i>bett</i> af <i>bita</i>, <i>brott</i> af <i>bryta</i>, <i>band</i> af <i>binda</i>, <i>bår</i> af <i>bära</i>, <i>stöld</i> af <i>stjäla</i>, <i>skofvor</i> af <i>skafva</i> m. m., <i>sy-n</i> af <i>se</i>, <i>löj-e</i> af <i>le</i>, <i>tjugu</i> af <i>tio</i>, <i>lägg</i> af <i>lår</i>, <i>slag-a</i> af <i>slå</i>, <i>fång</i> af <i>få</i> m. m., <i>förmåg-a</i> af <i>må</i>, <i>viss</i> af <i>veta</i>, <i>bes-k</i> af <i>bita</i>. <i>vagga</i> af <i>väga</i>, <i>spån-ad</i> af <i>spinna</i> o. s. v. AD. N-N. 
2. <i>Tekn.</i> Elektricitetens läckning från en elektrisk ledning på grund af fel i isoleringen. Sker sådan läckning samtidigt från de olika polerna i ett system, uppstår s. k. kortslutning. Afledning från ett ledningssystem till ett annat kallas öfverledning. Om vid korsning eller farlig närhet mellan olika ledningar sådan öfverledning uppstår och skada däraf orsakas, är i svensk lag stadgad ersättningsskyldighet för den, som genom vårdslöshet vid sin anläggnings utförande eller skötsel varit vållande till skadan, eventuellt för båda intressenterna. A. E-M. 
<b>Afledningsdike,</b> <i>landtbr.</i>, öppet dike, som afleder vattnet från laggdikena till floddiket. Jfr Afdikning. J. A.* 
<b>Aflelse,</b> <i>teol.</i> 1. Kristi syndfria aflelse af den Helige Ande. Läran därom är upptagen i andra artikeln af den allmänna kristna trosbekännelsen (jfr Inkarnation). - 2. <i>Jungfru Marie obefläckade aflelse</i> (<i>conceptio immaculata</i>), en af katolska kyrkans dogmer, enligt hvilken äfven frälsarens moder blifvit vid sin skapelse på grund af Kristi försoning bevarad för arfsyndens fläck. Denna lära, som i medeltiden var föremål för skarpa strider, i det att scotister och franciskaner försvarade densamma mot tomister och dominikaner, blef först af påfven Pius IX upphöjd till trosdogm genom bullan <i>Ineffabilis Deus</i> af 10 dec. 1854. Firandet af <i>Jungfru Marie obefläckade aflelses fest</i>, som i romerska kyrkan infaller 8 dec., kan spåras tillbaka ända till 7:e årh. I grekiska kyrkan firas motsvarande fest 9 sept. under benämningen <i>den heliga Annas</i> (jungfru Marie moders) <i>obefläckade aflelses fest</i>. Se Passaglia, "Commentarius de immaculato . . . conceptu" (Romæ, 1854-55). (J. HDR.) 
<b>Aflinge,</b> <i>jur.</i>, förvärfd egendom, fast eller lös. - Aflingejord, förvärfd jord på landet eller i staden, i motsats till arfvejord (se d. o.). 
<b>Afljud</b> (ty. <i>ablaut</i>), <i>språkv.</i>, kallas alla de fall af (besläktade ords) vokalväxling inom indo-europeiska språk, som icke kunna förklaras ur de särskilda språkens lagar, utan måste anses härstamma från det indoeuropeiska urspråket. Sådana fall äro t. ex. lat. <i>ago</i> : <i>egi</i> : <i>amb-ages</i>; grek. <i>pheygo</i> : <i>ephygon</i>. Sin största betydelse har afljudet i den germanska språkfamiljen, där det fått den oursprungliga rollen att utgöra vissa verbs väsentligaste böjningsmärke vid ternpusbildningen. Dessa s. k. "starka" verb indelas alltefter afljudets beskaffenhet i sex s. k. afljuds-klasser: typerna 1) <i>bita-bet-beto-bitit</i> (ty. <i>beissen-biss-gebissen</i>); 2) <i>bryta-bröt-bröto-brutit</i> (<i>bieten-bot-geboten</i>); 3) <i>binda-band-bundo-bundit</i> (<i>binden-band-gebunden</i>); 4) <i>bära-bar-buro-burit</i> (<i>stehlen-stahl-gestohlen</i>); 5) <i>gifva-gaf-gåfvo-gifvit</i> (<i>geben-gab-gegeben</i>); 6) <i>fara-for-foro-farit</i> (<i>fahren-fuhr-gefahren</i>). De ursprungliga orsakerna till afljudet äro väsentligen höljda i mörker, men att det åtminstone delvis beror på accentväxlingar, torde få anses såsom visst. AD. N-N. 
<b>Aflopp,</b> <i>landtbr.</i>, kunna vara af två slag, naturliga och konstgjorda. Af dessa lägga de förra genom de oregelbundenheter, som de förete, i de flesta fall hinder i vägen för ett ekonomiskt fördelaktigt tillgodogörande vare sig af själfva vattendraget eller af den detsamma omgifvande marken. Dessa olägenheter undanrödjas antingen på det sätt, att man reglerar det förut befintliga naturliga afloppet, eller ock därigenom att man helt och hållet frångår detta och upptager ett nytt. I båda fallen bör det konstgjorda afloppet vara i tekniskt afseende riktigt planlagdt. Man bör jämväl tillse, att planens 
page_number=134, index= - Aflopp, landtbr.  - Afloppsdike l. Floddike, landtbr.  - Afloppsgas, metall.  - Aflossning, geol.  - Aflägg, trädg. Se Afläggare  - Aflägga, boktr.  - Afläggare (Aflägg), trädg.  - Afläggning. 1. Boktr. Se Aflägga. -- 2. Se Bi  - Aflöpning l. Sjösättning, skpsb.  - Aflösning. 1. Teol.  - Aflösning. 2. Krigsv. 
utförande ej möter hinder hvarken af vattnets eller markens rättsinnehavare. 
För en riktig planläggning undersökas de på afloppets riktning och dimensioner inverkande omständigheterna, nämligen yt- och höjdförhållandena hos den mark, genom hvilken afloppet skall gå, samt den framrinnande vattenmängden. För detta ändamål kartlägges och afväges fältet, å kartan inläggas afvägningskurvor, profiler uppritas såväl längs efter vattendraget, längdprofiler, som ock tvärs öfver detsamma, tvärprofiler, hvarjämte man medelst ett hydrometriskt instrument bestämmer vattnets hastighet i en eller flere tvärprofiler. Se vidare Afdikning och Vattenafledning. J. H. F. (H. J. DFT.) 
<b>Afloppsdike</b> l. Floddike, <i>landtbr.</i>, kallar man de större öppna diken, hvilka skola upptaga och afföra allt det vatten, som på ett odladt fält samlas från lagg-, aflednings- och afskärningsdiken. Afloppsdiket för en odling anlägges å fältets lägsta del samt bör göras så bredt och djupt, att det bekvämligen kan afföra både det vatten, som härrör från ymnigare nederbörd, och det som uppkommer genom snösmältningen under vårtiden. Detta dike bör först upptagas på hvarje odling. Saknar ett fält tillräckligt fall för anläggning af erforderligt afloppsdike, kan det icke brukas såsom åkerjord, så framt det ej eger slukor (såsom stundom de under matjorden liggande kalkklipporna på Gottland) eller ock, på ej för stort djup under matjorden, sand- eller gruslager, i hvilka dagvattnet kan nedsläppas genom för detta ändamål särskildt upptagna sughål eller sugbrunnar. J. A.* 
<b>Afloppsgas,</b> <i>metall.</i>, sådan gas, som bildas vid de metallurgiska processerna och afgår ur ugnen. Den viktigaste afloppsgasen är masugnsgasen (se d. o.). O. D. 
<b>Aflossning,</b> <i>geol.</i> Då ett lager af malm eller annan bergart icke är fullkomligt hopvuxet med den omgifvande bergarten eller sidostenen, utan lätt lossnar och afskiljer sig därifrån, säger man, att där finnes en aflossning eller "släppa". E. E. 
<b>Aflägg,</b> <i>trädg.</i> Se Afläggare. 
<b>Aflägga,</b> <i>boktr.</i>, åtgärden att, sedan tryckning försiggått, i sättkastens olika fack återlägga de därur uppsatta och vid tryckning nyttjade typerna och på sina platser återskaffa all den öfriga materiel, som tillhör en tryckform. - Afläggning l. Afläggningsform kallas en tryckform, sedan tryckningen med densamma är afslutad. 
<b>Afläggare</b> (Aflägg), <i>trädg.</i>, gren eller kvist, som blifvit nedböjd i jorden för att där skjuta rötter och sedan tagas upp ur jorden, skäras lös från moderväxten och planteras ut såsom själfständigt exemplar. Af en ranka eller ett annat långt skott kan man få flere plantor. Man nedlägger den på marken utefter dess längd, pålägger jord på flere ställen och afskär de ofvan jordytan uppböjda delarna af rankan, sedan de undre delarna skjutit rötter. Denna rotbildning beror därpå, att barkcellerna lätt föröka sig, när de blottas och komma i beröring med vatten eller fuktighet. På sådana växter, som ega en trögare rotbildning, måste man därför vidtaga vissa operationer för att söka inifrån frambringa en svällning af cellväfnaden, hvarigenom birötter lätt växa ut. Denna förökning kan ske hela den tid jorden bearbetas, och den anses såsom det säkraste förökningssättet. Krusbärs- och vinbärsbuskar slå rot samma år grenarna nedläggas; andra växter tarfva flere år. Af lind tagas ofta afläggare för att erhålla buskformer. Till afläggare användas både årsskott och äldre kvistar. A-N.* 
<b>Afläggning.</b> 1. <i>Boktr.</i> Se Aflägga. - 2. Se Bi. 
<b>Aflöpning</b> l. Sjösättning, <i>skpsb.</i>, ett fartygs förflyttning från stapeln, eller byggnadsplatsen på land, ut i sjön. - Aflöpningsbädd, det träplan, hvarpå fartyget glider ut i sjön. - Aflöpningssläde, en under och till fartyget fäst, lös tirnmerbyggnad, på hvilken fartyget vid aflöpning hvilar mot bädden. Se vidare Skeppsbyggeri. J. F-M. 
<b>Aflösning.</b> 1. <i>Teol.</i> I den äldre kristna kyrkan betydde aflösning (absolution) en för svåra synder exkommunicerad, men ångerfull syndares återupptagande i kyrkogemenskapen, hvilket skedde efter fullgörandet af en föreskrifven botöfning. Syndarens försoning med Gud, eller syndaförlåtelsen, skulle således vara ett villkor för absolutionens meddelande. Men då människans gemenskap med Gud började anses såsom ovillkorligen beroende af gemenskapen med kyrkan, ansågs aflösningen redan tidigt såsom ett medel till vinnande af syndaförlåtelse. Småningom utbyttes den offentliga syndabekännelsen mot en enskild inför prästen, hvilken föreskref bestämda botgärningar och därpå meddelade aflösning. I medeltiden utsträcktes detta förfaringssätt till alla synder, och på det fjärde lateranska mötet (1215) föreskrefs privatbikten genom lag. Aflösning betecknade ej blott, såsom förut, tillgift å kyrkans sida, utan äfven förlåtelse inför Gud. I öfverensstämmelse med de hierarkiska grundsatserna stod, att den gamla s. k. deprekativa absolutionsformeln: <i>Deus absolvat te</i> (Gud förlåte dig) eller: <i>Deus tribuat tibi absolutionem et remissionem</i> (Gud gifve dig aflösning och förlåtelse) utbyttes mot den s. k. exhibitiva: <i>Ego absolvo te</i> (jag förlåter dig). Då prästen här framstod såsom en nödvändig medlare mellan människan och Gud, blef hela denna anordning af största vikt för hierarkiens utveckling. Den bekräftades på det tridentinska mötet och är ännu gällande i den katolska kyrkan. - I den protestantiska kyrkan har aflösningen fått en helt annan betydelse. Privatbikten är öfverlämnad åt hvars och ens fria val och innebär ingen förpliktelse att bekänna alla synder. Aflösning är liktydig med tillförsäkran af syndernas förlåtelse åt den botfärdige, eller ett tillämpande på den enskilde af evangelii allmänna nådelöften. Båda äro bibehållna icke såsom nödvändiga för saligheten, utan såsom kraftiga medel att trösta bekymrade samveten och särskildt såsom en lämplig beredelse till den heliga nattvardens begående. Aflösningen är under förutsättning af verklig ånger <i>deklarativ</i> och <i>real</i> : "Jag förkunnar dig dina synders förlåtelse". Emellertid hafva den enskilda syndabekännelsen och aflösningen, ehuru kraftigt förordade åtminstone i den lutherska kyrkans bekännelseskrifter, alltmera kommit ur bruk och lämnat rum för den allmänna. Denna afkunnas hos oss vid slutet af skriftermålet. E. J. Ö.* 
2. <i>Krigsv.</i> Vid vaktgöring (äfven vid fältvakt eller motsvarande) beteckning för såväl ombytet af posterna som de afdelningar, hvilka hvarje gång därtill användas. Det till postning afsedda manskapet indelas vanligen i tre aflösningar, 1:a, 2:a och 3:e. Aflösningen verkställes af särskilda <i>aflösningsbefälhafvare</i>, korpraler e. d. C. O. N. 
page_number=135, index= - Afmagnetisering. Se Magnetisering  - Afmagringskur. Se Fettsot  - Afmarsch, krigsv.  - Afmönstring, sjöv. Se Mönstring  - Afnötning, tekn.  - Afnötningsmätare, järnv.  - Af- och tillträdesdag, dets. som fardag (se d. o.)  - Af- och tillträdessyn, jur. Se Husesyn  - À fond, fr., i grunden, till botten  - Afoni, med., den högsta graden af heshet  - Aforism, lösryckt sats  - Aforistisk, afbruten, lösryckt  - Afplattning, Jordens  - Afpollettera, sjöv.  - Afprickning, skogsh.  - Afrad. 1. Årlig afgift  - Afrad. 2. Afkastning  - Afrad. 3. I flere svenska landskapsmål  - Afragola, stad i Italien  - Afrancesados ("förfranskade") l. Josefinos 
<b>Afmagnetisering.</b> Se Magnetisering. 
<b>Afmagringskur.</b> Se Fettsot. 
<b>Afmarsch,</b> <i>krigsv.</i>, den minsta afdelningen inom kavalleriet. Den utgöres af 3 eller 4 rotar, i Sverige 4, och har till ändamål att möjliggöra vändning åt sidan eller bakåt, <i>afmarschvändning</i>, på ringa utrymme af kavalleri i sluten ordning. Vändningen sker då ledvis kring den ytterste ryttaren åt vändnings-sidan i hvarje <i>afmarschled</i>. C. O. N. 
<b>Afmönstring,</b> <i>sjöv.</i> Se Mönstring. 
<b>Afnötning,</b> <i>tekn.</i>, uppstår å en kropp, då ett föremål (ej nödvändigt hårdare) under friktion föres fram öfver densamma. Ju hårdare kroppen är, dess mindre blir den åvägabragta afnöttningen. Olika materials motståndsförmåga mot afnötning är af vikt att känna vid val af golfbeläggning, trappstegsmaterial o. d. Undersökningar i detta hänseende anställas vanligen enligt Bauschingers metod, hvarvid det prof, som skall undersökas, pressas med ett visst tryck mot en med smärgel beströdd järnskifva. Genom vägning af profstycket före och efter försöket kan såväl vikten som volymen af den afnötta substansen fastställas. Enligt undersökningar å svenska material afnötas på samma tid och med samma tryck af granit 1 volymsdel, af marmor 10, af trottoarklinker 2 och af cementplattor 10 à 12. G. D. 
<b>Afnötningsmätare,</b> <i>järnv.</i>, apparat för bestämmande af afnötningen på skenorna och fordonens hjulringar, efter det dessa tagits i bruk under olika trafikförhållanden. Då det ur teknisk-statistisk synpunkt är synnerligen viktigt, att dessa mätningar kunna ske noggrant, måste apparaterna i fråga medgifva en mätning intill 1/10 mm. samt vid olika tider noga kunna anpassas på samma ställe. Apparater af detta slag finnas beskrifna i tidskriften "Organ für die fortschritte des eisenbahnwesens". H. L. 
<b>Af- och tillträdesdag,</b> dets. som fardag (se d. o.). 
<b>Af- och tillträdessyn,</b> <i>jur.</i> Se Husesyn. 
<b>À fond</b> [afå'], fr., i grunden, till botten. 
<b>Afoni</b> (af grek. nekande <i>a</i> och <i>fone</i>, ljud), med., den högsta graden af heshet, uppkommen därigenom att stämbanden af en eller annan orsak icke kunna försättas i de för tonbildningen nödvändiga svängningarna. Afoni kan förekomma vid flere olika sjukdomar, såsom strupkatarr, sår på stämbanden (t. ex. vid lungsot), polyper i struphufvudet, förlamning af struphufvudets muskler eller nerver. Förloppet och utgången äro växlande efter den betingande sjukdomens art. Under det t. ex. afonien vid en katarr i luftstrupen småningom upphör, då katarren går tillbaka, är däremot afonien vid lungsot, då den beror på sårbildning å stämbanden, nästan alltid obotlig. P. W.* 
<b>Aforism</b> (grek. <i>aforismos</i>, af <i>aforizein</i>, afskilja), lösryckt sats; lärosats ur en vetenskap. 
<b>Aforistisk</b> (jfr Aforism), afbruten, lösryckt, affattad i korta, sammanträngda lärosatser. 
<b>Afplattning,</b> Jordens. Under de gradmätningar, som Jean Picard 1668-70 företog i norra Frankrike och vid hvilka äfven pendelobservationer anställdes, trodde sig Picard finna, att jorden icke vore ett klot. På hans och Giov. Cassinis förslag afsände därför franska vetenskapsakademien 1671 Jean Richer att göra pendelobservationer i Cayenne. Richer återkom 1672 med det beskedet, att jorden icke var klotrund, utan måste vara en vid polerna afplattad rotationssfäroid, ty sekundpendeln från Paris gick i Cayenne långsammare och måste förkortas för att gå riktigt. Häraf framgick att attraktionskraften var mindre vid ekvatorn och att sålunda afståndet till medelpunkten där måste vara större än vid polerna. Då sedermera tvifvelsmål framställdes om detta påstående, beslöt akademien att låta verkställa gradmätningar i Lappland och under ekvatorn, för att på detta sätt få frågan afgjord. Till det förra stället sändes 1736 Maupertuis, hvilken där fann afståndet mellan två breddgrader vara 57,437 toises. Samtidigt verkställde Bouguer, la Condamine och Godin en liknande mätning på Quitos högslätt och funno där gradens längd vara 56,753 toises, sålunda betydligt mindre än i Lappland. Härmed var det afgjordt att jorden är tillplattad mot polen; dock voro mätningarna ej så pålitliga, att man kunde säkert veta, hur stor afplattningen var. Senare mätningar, särskildt den ryska (1817-55), hafva gifvit exaktare resultat, med stöd af hvilka man beräknat afplattningen till 1/299 af den största diametern. Med andra ord, diametern vid ekvatorn, den s. k. "storaxeln", är 12,754,8 km., diametern mellan polerna, "lill-axeln", eller hvad man vanligen kallar jordaxeln, är 12,712,2 km.; skillnaden är alltså 42,6 km. På en glob med 1 m. diameter skulle en dylik afplattning (knappt 2 mm. vid hvardera polen) vara omärklig för ögat. J. F. N. 
<b>Afpollettera</b> (jfr Pollett), <i>sjöv.</i>, före afmönstring eller före sjöexpeditions slut, på grund af laga skäl, från örlogsfartyg afskeda inmönstrad person: <i>krigsv.</i>, till sjukhus afsända sjuka af manskapet vid en trupp. - Afpolletteringssedel, ett vanligen af läkare underskridet intyg, som den afpolletterade skall medföra till sin bestämmelseort. R. N. (H. W-L.) 
<b>Afprickning,</b> <i>skogsh.</i>, afskiljandet å karta af de olika afdelningarna, bestånden m. m. inom skogen. F. L. 
<b>Afrad.</b> 1. Årlig afgift, afgäld som af landbo (arrendator) erlägges till jordegaren. - 2. Afkastning. - 3. I flere svenska landskapsmål: hvad som växer på åker och äng, sedan säden och höet äro bärgade. - Afradsdag, viss fastställd dag, Tome dag (21 dec.), då afrad bör erläggas. - Afradsgill kallas en vara, som är så beskaffad, att den författningsenligt vid afrads erläggande bör godkännas såsom fullgiltig. - Afradskarl, enligt äldre språkbruket liktydigt med "landbo". - Afradsland, i Jämtland och Härjedalen bruklig benämning på jord, som före afvittringen ej tillhört by eller hemman, men innehafts af hemmansegare mot särskild afrad till kronan, enligt jordeboken. - Afradsmål, ett slags löst och struket mål, som nyttjas vid leverering af afrads- och tiondespannmål. Det innehåller 32 kappar på tunnan och därjämte i stället för råga eller skakning 4 kappar till hvarje tunna spannmål och 6 kappar till hvarje tunna malt. E. P. (KBG.) 
<b>Afragola,</b> stad i Italien, prov. Neapel, n. ö. om Casoria. Betydlig vinodling och tillverkning af stråhattar. 22,438 inv. (1901). 
<b>Afrancesados</b> ("förfranskade") l. Josefinos kallades de spanjorer, hvilka slöto sig till den af kejsar Napoleon 1808 på Spaniens tron uppsatte Josef Bonaparte. Förföljda af sina landsmän efter 
page_number=136, index= - Afrancesados ("förfranskade") l. Josefinos  - Afranius, Lucius  - Africano, italiensk benämning på en af de marmorarter  - Africus, "den afrikanska", sydvästvinden. Se Vind  - Afrifning, med våta lakan, med.  - Afrigga l. Aftackla, sjöv.  - Afrika 
Josefs fall 1813, måste de utvandra till Frankrike och förlorade 1814 genom Ferdinand VII:s påbud egendom, ämbeten och värdigheter, hvilka de dock återfingo 1820 genom cortes' beslut. 
<b>Afranius,</b> Lucius, romersk komediförfattare, f. omkr. 150 f. Kr. Med den grekiske lustspelsförfattaren Menander som förebild behandlade han romerska motiv och anses vara den förnämste representanten för <i>fabula togata</i>. De bevarade fragmenten af A:s verk äro utgifna af Ribbeck i "Comicorum romanorum fragmenta" (3:e uppl. 1898). 
<b>Africano,</b> italiensk benämning på en af de marmorarter, som användas inom byggnadskonsten i Italien E. E. 
<b>Africus</b> (lat.), "den afrikanska" (näml. vinden, it. <i>affrico</i> l. <i>affricino</i>), sydvästvinden. Se Vind. 
<b>Afrifning,</b> med våta lakan, <i>med.</i>, en af de enklaste och oftast använda af kallvattenkurens badformer. Den består däri, att kroppen, i stående ställning, hastigt inhöljes i ett genomblött, mer eller mindre urvridet, groft lakan (omkr. 2 m. långt), under starkare eller svagare gnidning af hela kroppen. Som verkan af denna operation är högst olika, alltefter utförandet, må man märka, att en <i>stärkande</i>, <i>lifvande</i> och <i>retande</i> verkan åstadkommas, om lakanet blifvit doppadt i mycket kallt vatten ( + 6° à + 10° C.), blifvit <i>väl</i> urvridet och anbringas bakifrån under kraftig och liflig gnidning af bål och lemmar, såväl af medhjälparen som patienten själf; däremot ernås en <i>lugnande</i> och <i>nedstämmande</i> inverkan, om lakanet blötes i måttligt kallt vatten ( + 17° à + 25° C.) och <i>utan urvridning</i> hastigt kastas omkring kroppen framifrån och tryrkes så tätt som möjligt intill kroppens alla delar, genom ett slags klappning med händerna utan någon gnidning samt får kvarblifva några minuter, tills det blifvit varmt. Hufvudsaken därvid är, att patienten förhåller sig passiv och att kroppen så mycket som möjligt skyddas för allt lufttillträde. I båda fallen bör man förut vara väl varm och efteråt taga sig en kraftig promenad, helst i fria luften, eller också tillbringa omkr. tio minuter i den varma bädden. - Afrifningarna kunna upprepas t. o. m. flere gånger på dagen. C.* 
<b>Afrigga</b> l. Aftackla, <i>sjöv.</i>, nedtaga ett fartygs segel, tackling, stänger, rår, bommar, gafflar m. m. R. N. (H. W-L.) 
<b>Afrika,</b> sydvästra delen af Gamla världen, forntidens Libyen och Etiopien, är den tredje i ordningen af världsdelarna till såväl storlek som folkmängd. Namnet A., för hvilket man ej funnit någon antaglig tydning, betecknade ursprungligen hos romarna före andra puniska kriget (218-201 f. Kr.) endast trakten omkring Kartago och utsträcktes först under kejsartiden till att omfatta allt hvad romarna kände af denna världsdel. A:s inre var länge okändt för européerna; det osunda och heta klimatet, bristen på hamnar och segelbara floder samt befolkningens hållning lade stora hinder i vägen för forskningen, hinder, som för stora områden ännu icke blifvit öfvervunna. 
Storlek, läge, gränser. Den samlade massan af A:s fastland, de obetydliga kustöarna inberäknade, skattas till 29,207,100 kvkm. (däraf omkr. 2/3 n. och 1/3 s. om ekvatorn), eller med inräkning af oceanöarna 29,818,964 kvkm. A., som sammanhänger med Asien genom det blott 115 km. breda, nu af en kanal genomskurna näset vid Sues, skiljes från Europa genom det 14 km. breda sundet vid Gibraltar och genom Medelhafvet samt sköljes i v. af Atlantiska hafvet och i ö. af Indiska hafvet och Röda hafvet. Världsdelen har icke alltid varit skild från Europa, ty Sierra Nevada i södra Spanien stod en gång i förbindelse med Atlas, och ännu i den pliocena tiden hängde Tunisien samman med Sicilien orh Italien. A. sträcker sig från 37° 20' n. br. (Ras Engela 11 km. v. om Kap Blanco) till 34° 51' s. br. (Kap Agulhas) och från 17° 34' v. lgd (Kap Verde) till 51° 28' ö. lgd fr. Greenw. (Meduddu l. Ras Hafun s. om Kap Guardafui). Dess längd i n. och s. utgör omkr. 8,000 km., dess största bredd i ö. och v. omkr. 7,500 km. Den allra största delen af dess område (22,5 mill. kvkm.) ligger inom tropikerna, så att A. är den varmaste af världsdelarna. 
Naturbeskaffenhet. A:s kuster äro mindre inskurna än någon annan världsdels, och bristen på halföar af någon betydenhet är påfallande. Somalilandets stora horn sammanhänger genom en så bred bas med A:s hufvudmassa, att det knappast kan betecknas som halfö. Detsamma gäller om de i Nord-Afrika framspringande utbuktningarna Barka, Tunisien och Tanger. Af alla kontinenter är det endast Syd-Amerika, som i lika hög grad som A. saknar halföbildningar. Antalet vikar och bukter är likaledes ringa. Medelhafvet bildar blott en enda stor bukt med två förgreningar: Stora Syrten (Sidraviken) och Lilla Syrten (Gabesviken). Atlantiska hafvet bildar likaledes blott en bukt, (Guinea-bukten, med Benin- och Biafra-vikarna. Mindre vikar på västkusten äro Walfischbay och Angra Pequena bay samt längre ned S:t Helena bay och Taffelviken. Indiska hafvet bildar bl. a. Algoa- och Delagoavikarna samt Sofalabukten; vid Adenbukten märkes Tedjuraviken och i Röda hafvet Annesleyviken. Kusterna hafva endast få hamnar, och långa sträckor äro alldeles blottade på sådana. Äfven på annat sätt lägga de ofta hinder i vägen för trafik. I sydvästra A. uppträda på långa sträckor låga sandkuster utan alla hamnar eller ankarplatser, men vanligen insvepta i tät dimma, då hafvet utanför dem är ovanligt svalt. Likaså ofta på Saharas kust. Andra ställen, särskildt på Guineakusten, upptagas af sumpiga mangroveskogar, hvilka under flodtid öfversvämmas, men vid ebb äro torrlagda och från hvilka de miasmer utströmma, hvilka bringa sjukdom och död åt såväl infödingar som än mer främlingar. Vid många västafrikanska kuststräckor ökas farorna, vid landningen genom den våldsamma bränning, som där förekommer, och som portugiserna kalla <i>calema</i>. Hela kustlängden utgör endast 28,000 km. (1 km. kust på 1,057 kvkm. land, i Europa 1 km. kust på. 278 kvkm. land), hvaraf på Medelhafvet 5,400 km., på Atlantiska hafvet 11,000 km., på Indiska hafvet: 8,700 km. och på Röda hafvet 2,900 km. På öar är A. jämte Syd-Amerika den fattigaste kontinenten. Medräknar man de oceaniska öarna, kommer blott 1/48 af världsdelen l. 625,262 kvkm. på öarna. Till A. räknas följande öar och ögrupper: i Indiska, hafvet Sokotra, Sansibargruppen, Seychellerna, Amiranterna, Comoro-öarna, Madagaskar, Maskarenerna. (Réunion, Mauritius, Rodriguez) samt längst i s. ö. de obebodda vulkanöarna Nya Amsterdam och S:t Paul, Prins Edward-, Crozet-, Kerguelen- och Mac Donald-öarna; i Atlantiska hafvet Madeiragruppen, Kanarieöarna, Kap-Verde-öarna och 
page_number=137, index= - Afrika 
 
page_number=138, index= - Afrika 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table>AFRIKA 
FLOD- OCH BERGSSYSTEM. 
Skala 1:38 000 000 
Kilometer 
Höjder och djup i meter: 
     0 -   200  öfver hafvet    Landdepressioner  200 -   500      »                      0 -  200 under hafvet  500 -  1000     »                  200 - 2000     » 1000 - 2000     »                2000 - 4000     » 2000 - 3000     »                4000 - 6000     » 3000 - 5000 (Toppar öfv. 5000 m. hafva hvit färg) Segelbara floder 
page_number=139, index= - Afrika 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> Bibliographsches Institute in Leipzig. &lt;/i&gt; Afrika&lt;/i&gt; 
page_number=140, index= - Afrika 
 
page_number=141, index= - Afrika 
Guinea-öarna (Fernando Po, Principe, S:t Thomé.  Annobom), Ascension, S:t Helena och Tristan da Cunha. 
Höjdförhållanden. Utmärkande för A:s terrängförhållanden är dess enformighet. A. saknar visserligen hvarken snötäckta berg eller lågland, men inga mäktiga bergssystem eller vidsträckta lågslätter finnas, ej heller den omväxling af hög- och lågland, som utmärker Europa, Asien och Amerika. A. är,  sedt i stort, en högslätt, betydligt högre i sydöstra  delen, s. om en linje frän Kongos mynning till Sauakin.  Med den nyare tidens kännedom om A:s höjdförhållanden har man försökt beräkna landets medelhöjd,  och ett medeltal af beräkningarna har gifvit 630 m.  Nästan alla de höga bergen i A. ligga ö. om 25°  ö. lgd; i v. nå endast Kamerunberget och Atlasbergens  högsta toppar 4,000 m. Karakteristiska för A. äro  randbergen, som gå parallellt med kusten och äro  högre än de inre högslätternas medelhöjd. Några  egentliga stora lågland har ej A., men väl flere  depressioner (sänkor under hafsspegeln), af hvilka  de viktigaste äro: saltträsken (sjotten) i Algeriet (Sjott  el Melrir, 31 m. under hafvet, Sjott Gharsa, 21 m.  u. h.), flere oaser i norra delen af Libyska öknen  (Aradsch, 70 m. u. h., Siwah, 30 m. u. h., Uttiah,  20 m. u. h.), sjön Sittra, 25 m. u. h., Birket el  Kerun i Fajum, 40 m. u. h., Bahr Assal, 174 m.  u. h., sjön Alalebadd samt saltstäppen Deghed,  61 m. u. h., vid östranden af Abessinien. 
Vid beskrifningen af de orografiska förhållandena börja vi norrifrån med Atlas, som ej betecknar en  sammanhängande bergskedja, utan ett system af högslätter och isolerade berggrupper, som sträcker sig  från Kap Nun till Kap Bon. Hufvudkedjan,  marokkanska Atlas l. Höga A. (Idrar-n-deren), sträcker  sig från Ras Uferni (Kap Ghir) vid Atlanten mot  ö.-n.-ö. till Djebel Ajaschi och består af en 30 km. bred hufvudkedja och flere mindre kedjor.  Öster om Djebel Ajaschi öfvergår denna del af  bergssystemet i en 80-170 km. bred högslätt, som  fortsätter mot n. ö. och hvars norra sluttning i  Algeriet är en med saltträsk (sjott) betäckt högstäpp,  som i n. öfvergår i tell, vidsträckta, bördiga sträckor vid Medelhafvet. Hufvudkedjan har en höjd af  1,000-2,000 m.; högsta berget är Dj. Ajaschi (4,500 m.)  vid Mulujas källor; en annan topp, Tamdjurt, är  4,420 m. Söder om hufvudkedjan och parallellt  med den går den enl. Thomson 3,000-3,400 m.  höga Anti-Atlas, som genombrytes af Wadi Draa.  Atlasbergens södra sida i Marokko har en genomgående  ökenlik karaktär, med några oaser här och  där. Atlassystemet i Algeriet sönderfaller i tre  delar: Lilla Atlas l. Tell A. mot n., högstäpperna  med saltträsk och Stora l. Sahara Atlas. De till  stor del med halfgräs bevuxna och delvis med  saltträsk (sjott) betäckta högstäpperna, hvilka saknas  såväl i Marokko - utom tätt vid Algeriets gräns -  som i Tunisien, hafva en höjd af 800-1,100 m.  På deras södra rand ligger i Stora Atlas mot ö. Djebel  Aures, hvars högsta toppar äro Chelia (2,328 m.)  och Mahmel (2,306 m.). De norra randbergen, Lilla  Atlas, sönderfalla i en rad mindre berggrupper, af  hvilka tvenne äro lika höga som Djebel Aures. Det vilda berglandet Rif i norra Marokko utgör västra delen af Lilla Atlas. Söder om Stora Atlas, i östra Algeriet och Tunisien, ligger en rad stora sjott, som närma sig Gabesviken och delvis ligga lägre än hafvet (se ofvan). Tunisiska Atlas går mot ö. i tvenne  600-800 m. höga kedjor, som sluta i Kap Blanco och  Kap Bon. Dess högsta toppar nå icke öfver  1,600 m. 
Sahara-öknen är ingen enformig sandslätt med sanddyner, utan erbjuder en rik växling, än isolerade bergpartier eller mäktiga berggrupper, än  sanddyner och sandytor, än nakna, stenbetäckta trakter ("hamadas" och "serir"), än stäpper och torra grästrakter eller oaser och odlingsbar jord. Ungefär midt i öknen ligga tre stora bergssystem: tuaregernas bergland (Ahaggar), alplandet Air l. Asben och Tibesti l. Tu. Väster om tuaregernas land intill Atlanten, Senegal och Niger har Sahara karaktären af  en "hamada" med sanddyner här och där. Midt i denna del af Sahara finnes ett lågland, bestående af ett på salt rikt sandfält af 100 m. höjd. Vid hamadans västrand ligger berglandet Adrar, bestående af  flere höjdsträckningar med mellanliggande breda, af  sanddyner fyllda dalar, samt berglandet Taganet.  Sanddynerna äro sällan öfver 100-150 m. höga, undantagsvis i Areg-regionen 200-250 m., med en bas  af 4-6 km. De stenplatåer, som från Syrterna sträcka  sig öfver Fessan till Tibesti, samt Tibestikedjorna och deras förgreningar skilja västra Sahara från Libyska öknen. Denna höjer sig jämnt från Medelhafvet  söderut, så att t. ex. Kufra-oasen ligger 400 m. högt.  Vid nordranden af Libyska öknen ligga de ofvannämnda depressionerna och n. v. om denna trakt  Barkaplatån (400-600 m.). Sydöstra delen af  Libyska öknen är en vidsträckt, stenig högslätt, med  flere oaser s. om 28°. 
Söder om Sahara utbreda sig Sudans bördiga  högslätter från Atlantiska hafvet till Röda hafvet.  Genom Tsadsjöns bäcken delas Sudan i en östlig och  en västlig del. I den östra, i Dar-For, finnas högre berg (Djebel Marrah, 1,830 m.), af vulkaniskt ursprung. Söder om Tsadsjön når Mendifberget (10° n. br.) en höjd af 2,000 m. och det västligare Saranda 2,100 m. I västligaste delen af Sudan ligger berglandet Futa Djallon, hvars toppar nå en höjd af  1,500 m. Söder om Sudan sträcker sig till A:s sydspets det s. k. södra Hög-Afrika, som genom vattendelaren mellan Kongo och Sambesi delas i den  central- och den syd-afrikanska högslätten. Den förstnämndas högsta berg ligga i trakten af de stora sjöarna: det snötäckta Ruvenzori (omkr. 5,600 m.), Gambaragara l. Gordon-Bennettberget (4,600 m.),  Elgon l. Ligonjeberget (4,300 m.), det snötäckta  Likakisera (af okänd höjd), Mfumbiro (4,000 m.) samt  mellan Victoria Njansa och kusten de snötäckta Kilimandjaro (6,010 m.) och Kenia (5,600 m.). Söderut  till Sambesi har platån en höjd af omkr. 1,000 m.,  med berg, som flerstädes nå öfver 2,000 m., såsom  Livingstonebergen n. om Njassa (2,400 m.), Rubeho-kedjan  (2,100 m.), Milandschibergen (2,440 m.) s.  om Sjirvasjön och Lokingabergen s. om Bangveolosjön.  Högslättens västra rand från Biafraviken till  Kuanza bildas af med kusten parallella, till 1,800  m. höga randberg. Vid nämnda vik ligger det omkr.  4,000 m. höga Kamerun. Den sydafrikanska  högslätten har en medelhöjd af 1,200 m. och faller  i afsatser ned mot hafvet i v., s. och ö. Tre randkedjor  begränsa lika många terrasser. Ofvanför den  nedersta, 80-100 m höga terrassen ligga de båda  andra: lilla och stora Karroo (den hårda jorden).  Deras ockrafärgade jord, som består af sand och lera, 
page_number=142, index= - Afrika 
är om sommaren hård som tegel, men efter regn och särskildt under regntiden smyckas den nakna karroon med blommor och förvandlas till böljande gräshaf. Vid nordranden af stora karroon ligga 1,500-1,800 m. höga kedjor (Roggeveld, Nieuweveld och Snieuwbergen med det 2,600 m. höga Kompassberget). Östligare ligga flere kedjor, af hvilka den högsta, Drakbergen (med Champagne Castle, 3,160 m., och Mont aux sources, 3,400 m.), når fram till Limpopofloden; i Drakbergens nordligaste utlöpare når Mauchspitze en höjd af 2,660 m. Västranden af sydafrikanska högslätten bildas likaledes af terrasser och randberg, ehuru icke så utpräglade som på södra och sydöstra kusten; i västra delen af Damara- och Hererolandet finnas bergstoppar af mer än 2,000 m. höjd. Kalahari innanför är icke, som den ofta kallas, en öken, utan en stäpp med endast få sandbetäckta ställen. 
Vid östra randen af den central-afrikanska högslätten ligger Abessiniens alpland, som mot ö. stupar med branta klippväggar, medan sluttningen mot v. är långsträckt. De högsta topparna ligga i midten af höglandet eller närmare västra sidan (Ras Dasjen, 4,620 m., Buahit, 4,529 m.). Mot s. fortsättes det abessinska höglandet i berglandet Kaffa, med en medelhöjd af 2-3 tusen meter. De sparsamma undersökningarna omedelbart s. om Kaffa synas konstatera, att utlöpare därifrån sträcka sig till trakten af Rudolfsjön och sammanhänga med bergen kring de stora sjöarna. Äfven mot ö., vid Somal-halföns nordrand, fortsätter höglandet i en tämligen betydlig höjd bort mot Kap Guardafui. Norr om det abessinska höglandet längs Röda hafvets kust sträcker sig ända mot deltat ett af djupa klyftor och torra flodbäddar genomskuret randberg, hvars högsta topp är Djebel Soturba (2,100 m.) under 22° n. br. A. W-G.* 
Geologiska förhållanden. Själfva grundstommen af Afrika utgöres af de till urformationen hörande kristalliniskt skiffriga bergarterna gnejs, glimmerskiffer, hornbländeskiffer m. fl. jämte granit inom de centrala delarna. På urformationen hvila inom stora områden paleozoiska lager, hufvudsakligen siluriska och devoniska systemens sandstenar, skiffrar och kalkstenar, såsom i Senegambien, Marokko och mellanliggande trakter, inom mellersta delen af Sahara samt i tyska Öst-Afrika, Kaplandet, Transvaal, Damaraland m. fl. st. De sydafrikanska paleozoiska bildningarna hafva dock icke alla kunnat säkert inpassas i nämnda system (där finnas nämligen äfven till karbon- och permiska systemen hörande lager), utan sammanföras under benämningen "Kap-formationen". Denna öfverlagras af "karrooformationen", som har stor utbredning inom Kaplandet, Oranjeflodskolonien, Kongostaten och Sudan samt för öfrigt uppträder inom kustområdena i Öfre Guinea och Sansibar. Den utgöres till stor del af gråa och röda sandstenar, hvilka på grund af sin bibehållna horisontala lagring i viss mån förläna en utpräglad slättlandsnatur åt de trakter, där den är rådande. Karrooformationen tillhör triassystemet, är således af mesozoisk ålder, utom den af ett groft konglomerat med räfflade stenar bestående nedersta delen, hvilken anses tillhöra permiska systemet. Flerstädes genomsättes formationen af de eruptiva bergarterna diabas och melafyr; i Kaplandet bilda dessa i följd af sin större hårdhet ett antal bergstoppar. Jura-aflagringar äro iakttagna i Algeriet och Abessinien, kritformationer i östra och norra Sahara samt här och där inom kustområdena. Tertiära bildningar förekomma, hufvudsakligen i Algeriet och norra Egypten. Emedan hufvudparten af de paleozoiska bildningarna liksom urberget är veckad, men karrooformationens lager ligga horisontalt, har man dragit den slutsatsen att Central- och Syd-Afrika sedan karbontidens slut icke varit utsatta för bergskedjetryck, hvilket för öfrigt äfven är fallet med Sahara-området. Kvartära bildningar, de s. k. lösa jordaflagringarna, äro, frånsedt de verkliga sandöknarna, utbredda vid flodmynningarna, kring Kongos och Nilens mellersta lopp samt flerstädes inom södra och nordvästra Afrika. Mycket stor utbredning har hvad man kallar laterit, en tegelröd eller brunröd, lerartad, i luften småningom hårdnande massa, bildad genom omvandling af vittringsprodukterna efter gnejs och andra bergarter. 49 proc. af världsdelens yta täckas däraf. Stora vulkanområden förekomma i Abessinien, hvarest flera ännu verksamma vulkaner finnas, samt i trakterna öster om Victoria Njansa, hvarest de slocknade vulkankäglorna Kilima-ndjaro och Kenia, den förra nu glaciärbärande, bilda världsdelens båda högsta toppar. Vulkaniska bergarter finnas dessutom i Sudan ock Sahara samt i Kamerun, där det 4,000 m. höga Kamerunberget helt och hållet utgöres af sen-tertiär basalt. På nyttiga och värdefulla mineral är norra och centrala A. mycket fattigt. Utom järnmalmer, som bearbetas af njamnjam, fan, balunda o. a., äfvensom kopparmalm i Katanga, är salt den viktigaste produkten, ehuru långt ifrån allmän. Vid Ambriz på västkusten n. om Loanda finnes kopparmalm; distriktet Kassongo i Angola eger rika järnmalmslager. I Stora Namalandet har anträffats tenn, bly, järn och koppar samt guld, men hittills ej i brytningsvärda mängder; däremot äro koppargrufvorna i Lilla Namalandet i Kapkolonien utomordentligt rika. Guld har förr vunnits vid nedre Sambesi, och från 1890 hafva stora guldförekomster i det sydligare Mashonalandet och Matabeles rike bearbetats. Det egentliga guldlandet, jämförligt med Kalifornien, är dock Transvaal. Dessutom hyser Transvaal järn- och kopparmalmer och Natal betydande stenkolslager. Diamanter träffades i Afrika först 1867, nämligen i floden Vaals sand- och grusaflagringar inom området Väst-Griqualandet norr om Kaplandet, hvarefter år 1871 de rika förekomsterna i en vulkanisk bergart vid Kimberley upptäcktes, från hvilka numera 90 proc. af hela jordens diamantproduktion vinnas. E. E. 
Sjöar och floder i A. äro mycket ojämnt fördelade. Den n. om ekvatorn belägna delen har endast få insjöar att uppvisa, nämligen utom sjotten i Atlasländerna och Fajum i Egypten den grunda, till stor del träsklika Tsadsjön i Sudan, hvilken upptager Sjari och Komadugu (Waube) och saknar aflopp, men likväl har sött vatten; den mycket mindre Fitri-sjön, i hvilken Batha mynnar ut; s. om Tsad det af Vogel upptäckta, mellan Sjari och Binue belägna Tuburiträsket, som under regntiden sväller ut till sjö; Tsana l. Tana i Abessinien på 1,755 m. höjd, genomfluten af Abai l. Blå Nilen; Assal l. Abhebadd-sjön v. om Tedjura-viken och Alalebadd-sjön nära Röda hafvet i en vulkanisk omgifning. Söder om Kaffa ligga. Drottning-Margherita-sjön. Rudolfsjön och Stefanie-sjön, alla utan aflopp. Nilkällorna äro Victoriasjön, Albert-Edvardsjön och Albertsjön. Till Kongos 
page_number=143, index= - Afrika 
system höra Kivo, Tanganika, Bangveolo, Moero, Upamba, Kissale, Landsji, Leopold II:s sjö och Mantumbasjön m. fl. Njassasjön sänder Sjire till Sambesi. Nära dess sydände ligger Sjirvasjön, vid dess norra ände Rikva. I Syd-Afrika är Ngamisjön (890 m. höjd) den enda nämnvärda återstoden af ett större vattenbäcken. Utom denna och några saltsjöar har Syd.-A. ytterst få och högst obetydliga, stillastående vatten. 
Till följd af regnets fördelning upprinna nästan alla större floder i bältet mellan 15° n. och 15° s. br. Gemensamt för många af A:s större floder är att deras mellersta lopp är segelbart och deras nedre afbrutet af katarakter, där de måste genombryta platålandets randberg. Denna egenskap försvårar i hög grad uppkomsten af kommunikationer. - De mellan tropikerna upprinnande floderna svälla starkt på bestämda tider, motsvarande regnperioderna, en företeelse, för hvilken Nilen varit bekant sedan forntiden. Många af de afrikanska flodbäddarna hafva intet vatten under den torra årstiden eller fyllas endast tillfälligt genom häftiga regn. Dylika regnbäddar träffar man icke endast i Sahara, Kalahari och öfriga torra landsdelar, utan mångenstädes inom de tropiska regnens bälte. Dessa regnbäddar, "wadi", bilda flerstädes, genom det under jordytan kvarstannande vattnet, yppigt grönskande oaser, som utgöra en egendomlighet för det afrikanska landskapet. Stora sådana regnbäddar äro Draa, Saura, Igharghar i norra Sahara, Nosob i Kalahari och Stora Fiskfloden i Stora Namalandet. 
Klimat. Beläget till största delen mellan tropikerna, har A. ett varmt klimat, ytterligare skärpt genom världsdelens slutna form, dess nästan fullständiga brist på bukter, dess egendomliga terrängförhållanden och läge s. v. om Asiens stora öken- och stäppland, hvilket allt bidrager att utestänga hafvets tempererande och utjämnande inflytande. På grund af dessa omständigheter är A:s klimat starkt kontinentalt med stora ytterligheter. Med afseende på vind- och regnförhållandena visar A. en större regelbundenhet än någon annan världsdel. Den tropiska zonens förhärskande luftströmningar, passaderna, behärska nämligen större delen af kontinenten (30° n.-30° s. br.), och nästan hela A. har därför antingen tropiska regn eller nästan alls intet regn; endast de nordliga kustländerna och en mindre del af Kaplandet stå under en annan regnregim, i det vinterregn där äro förhärskande. Men bortsedt från dessa undantag sammanfaller regnet öfverallt med solens zenitstånd. Linjen för den högsta årstemperaturen - den meteorologiska ekvatorn - skär A. ungefär under 5° n. br. På bägge sidor om ekvatorn, i det s. k. stilla bältet, inträffar därför två gånger om året regntid, som sammanfaller med solens två zenitstånd. Längre mot s. och n. inskränkes däremot regnet till sommarhalfåret, och året delas där i en regntid och en torr tid. Omkring vändkretsarna, där passaderna blåsa mest konstant och med största kraft, blir nederbörden sparsam eller uteblir t. o. m. alldeles, och där, mellan 17° och 30°, ligga ock de stora öken- och stäppländerna Sahara och Kalahari. Efter regnets fördelning under året indelas således A. i 5 klimatiska bälten: 1. vinterregnbältet längs Medelhafvet, 2. det norra regnlösa bältet (Sahara), 3. tropiska regnbältet, 4. södra regnfattiga bältet (Kalahari) och 5. södra vinterregnbältet. 
Det norra vinterregnbältet eller Medelhafszonen, landsträckorna n. om 30°, har ett klimat, som starkt påminner om Syd-Europas: en relativt hög vintervärme, en varm regnlös sommar med öfvervägande nordliga vindar, ringa luftfuktighet och en djupblå, molnlös himmel. Typiskt utveckladt är detta s. k. Medelhafsklimat emellertid blott i kusttrakterna. Längre in i landet, på högslätterna och i Atlasbergen, modifieras klimatet i öfverensstämmelse med den tilltagande höjden på flere sätt. Den årliga medelvärmen ligger mellan 17° och 21,5° C. (Oran och Kairo), och skillnaden mellan sommar och vinter är omkr. 13°. De inre högslätterna (sjottregionen) utmärka sig däremot genom stora svängningar i temperaturen. Termometern stiger om sommaren till inemot 50° C., men faller vintertiden under noll (stundom till -12° C.). Snö är därför tämligen vanlig. Regnet är i Nord-Afrika starkt beroende af de förhärskande vindarna. Under sommaren upphettas Sahara och Sudan starkt, och under inflytande däraf blåsa denna årstid öfver Medelhafstrakterna kraftiga torra nordanvindar. Sommaren blir därför mer eller mindre regnfattig, mer ju längre man kommer österut. Luften är samtidigt ovanligt torr och genomskinlig, och en molnlös, präktigt blå himmel hvälfver sig öfver det varma landskapet. Endast längst ut mot v. är luften fuktig, och starka dimmor från hafvet äro vanliga. Om vintern däremot faller nederbörd, beroende på det låga lufttryck, som denna tid bildar sig. öfver Medelhafvet. Men förhållandet är långt ifrån lika gynnsamt på alla ställen, och särskildt aftager regnet starkt mot ö. Regnmängden är i Alger 710 mm., i Alexandria 220 mm., men redan något sydligare, i Kairo, knappt 30 mm. Östligare, längs Röda hafvet, uteblir regnet stundom alldeles flere år. Regnet faller i Nord-Afrika öfverallt i korta skurar, och den tid det verkligen regnar är därför endast ringa. Medelhafskusten hemsökes ofta af torra stoftförande och brännande heta ökenvindar (sirocko, samum, chamsin), oftast kanske under tiden från febr. till juni. Få trakter på jorden egna sig bättre än Sahara och Libyska öknen att åskådiiggöra den oerhörda betydelse, som klimatet har för ett lands utseende. Sahara är nämligen icke, såsom man förr antagit, en gammal hafsbotten, utan en meteorologisk bildning, hvars hela ökenlika karaktär, hvars sanddyner och kulturfientliga jord äro resultat uteslutande af dess egendomliga klimat och framför allt af dess nästan totala brist på regn. Om sommaren hvilar ett lågt lufttryck öfver Sudan; öfver Sahara blåser därför en kraftig nordöstpassad, som förhindrar bildning af de små cykloner med uppstigande luft, hvilka äro villkor för regn i dessa, trakter. Icke heller vinterregnen norrifrån förmå i regeln tränga in i Sahara, ty om vintern ligger öfver öknen ett högt lufttryck, och i den centrala delen inträffa denna årstid antingen vindstilla eller svaga vindar, som mot s. efter hand öfvergå i nordöst-passaden. Då lufttrycket alltså icke under någon årstid gynnar den uppstigande luftens rörelse, hvaraf nederbörd är beroende, blir följden att Sahara är ytterst regnfattigt, ehuru icke, som man förr antog, fullkomligt regnlöst. Söderifrån tränga de tropiska regnen tillfälligtvis fram till Tibesti och Air, medan omvändt Tassilis och Ahaggars bergländer stundom indragas i vinterregnbältet i n. Luften är ytterst torr, och då det skyddande hölje af vattenånga, som eljest reglerar jordens uppvärmning, saknas, är 
page_number=144, index= - Afrika 
solstrålarnas verkan sommartiden oerhördt stor, medan omvändt utstrålningen om vinternätterna kommer termometern att falla djupt. Dagvärmen stiger sommartiden till öfver 50° i skuggan, sanden upphettas till bortåt 70°, men nätterna utmärka sig för en uppfriskande svalka, och om vintern sjunker natt-temperaturen stundom under -5°, och bäckarna i oaserna täckas af en tunn isskorpa. 
Ungefär under Bornus breddgrad ligger sydgränsen för den egentliga öknen, och den stora stäppen vidtager, genom hvilken öfvergången sker till Sudans mimosaskogar och därmed till de tropiska regnens zon, bestående af ett nordligt och ett sydligt sommarregnbälte och ett mellan dessa liggande område med helårsregn. Det förstnämnda, ungefär mellan 17° och 5° n. br., synes i sina regn- och vindförhållanden hafva en utprägladt monsunartad karaktär. Vintertiden ligger det lägsta lufttrycket ungefär under 5° n. br., och under denna tid - Sudans torra tid - blåsa öfverallt nordöstliga torra passadvindar. Men efter hand som solen närmar sig norra vändkretsen, flyttar linjen för det lägsta lufttrycket sig mot n. (till omkr. 17°), passaden upphör och aflöses af sydvästliga monsunvindar, som från Guineabukten blåsa in öfver land och nå fram ända till Abessinien. I norra Senegambien blåser nordöstpassaden ännu åtta månader af året, men ju längre man kommer mot s., dess svagare och kortare blir dess makt, och i södra Senegambien spårar man den endast då och då under de fyra vintermånaderna. Hela den öfriga tiden härskar sydväst-monsunen, som medför regn. I Gorée (14 1/2° n. br.) börjar regntiden omkr. 1 juli, sydligare inträden den tidigare, i Sierra Leone (8° n. br.) redan i början af april. På samma sätt växer också nederbörden (från 1/2 m. i n. till 3 m. och däröfver i s.). Äfven inne i landet faller denna tid mycket regn, och öfver hufvud hela det inre A. liknar denna tid en fullständig park med utomordentligt rikt växt- och djurlif, men är i hög grad osundt. Den högsta temperaturen inträffar i regeln före regntiden. Trakterna mellan 12° och 16° n. br. äro i det hela mycket varma. Medeltemperaturen ligger mellan 33° och 37°, och maxima på inemot 50° förekomma icke sällan, ja, längs kusten af Röda hafvet stiger lufttemperaturen stundom till 56° C. Dessa trakter höra ock till de varmaste på jorden. - Trakterna s. om 5° n. br. hafva dubbel regntid eller rättare helårsregn med maxima omkring de tider, då solen är i zenit. Vår kunskap om dessa trakters klimatiska förhållanden är i många hänseenden högst ofullständig, dock synes detta bälte innefatta på västsidan Öfre och Nedre Guinea till inemot Kongos mynning, på östsidan Somalkusten, de engelska och tyska besittningarna till något s. om Sansibar och i det inre Kongoflodens mellersta lopp samt trakterna kring de stora sjöarna. På västkusten äro i regeln sydvästliga vindar förhärskande, dock blåser icke sällan mellan nov. och mars harmattan, en ytterst torr och stoftförande östan vind. I Gabun under ekvatorn är tiden från juni till midten af september den torraste tiden, därefter börjar den stora regntiden, som i jan. och febr. får ett mindre afbrott. Från mars till slutet af maj infaller den lilla regntiden, men ingen månad är fullt regnlös. Höga temperaturmaxima förekomma sällan, men luftens stora fuktighet gör t. o. m. en värme på 30° ytterst tryckande. Regnmängden är i Gabun omkr. 2,7 m., men aftager starkt mot s. Trakterna omkring Kongos mellersta lopp hafva betydlig nederbörd, men högslätten omkring de stora sjöarna mindre. I öfverensstämmelse med den betydliga höjden är temperaturen icke hög, och skillnaden mellan den varmaste och den kallaste månaden är blott 2 grader (aug. 20°, mars 22°). Men skillnaden mellan dag- och natt-temperaturen är ingalunda ringa (i juli mellan 34,5° och 10°). Längs östkusten hafva vindarna närmast en monsunartad karaktär. Regntidens början sammanfaller i Sansibar med solens zenitafstånd (4 mars och 9 okt.). Under den stora regntiden (mars-maj) blåser sydöstmonsunen, under den lilla (okt.-jan.) nordöstmonsunen. Mellantiden karakteriseras af skiftande vindar. Årets medelvärme är 26,5°, regnmängden mycket varierande (1,2-4 m.). Söder om ekvatorn blir vinterhalfåret efter hand mer och mer regnlöst, och redan något s. om Sansibar befinna vi oss i det södra sommarregnets bälte. Detta område når på östkusten ända ned till A:s sydspets, på västkusten däremot blott till Kap Frio (19° s. br.). Söder därom blir kusten nästan alldeles regnlös, och först på andra sidan om Oranje-floden kommer regnet åter, men tillhör där vintertiden. Skälet till denna olikhet mellan öst- och västkusten ligger dels i de förhärskande vindarna, dels i de längs kusten gående hafsströmmarna. Längs östkusten går den varma Kap- l. Mosambik-strömmen. Den varma fuktiga luften föres af de året igenom förhärskande östanvindarna in öfver landet, och då kusten på de flesta ställen är hög, blir nederbörden betydlig och klimatet mycket jämnt. Efter att sålunda hafva afgifvit sin mesta fuktighet till kustbergen förmå vindarna i de inre delarna af landet framkalla endast en sparsam nederbörd. Luften blir mycket torr, och temperaturförhållandena få i öfverensstämmelse därmed en kontinental prägel med stora ytterligheter i värme och köld. Längs västkusten härska öfverallt från Kap till Sierra Leone sydvästliga vindar. Genom att blåsa öfver den kalla Benguelaströmmen längs kusten afkylas de starkt, gifva anledning till dimmor, men bringa intet regn öfver landet. Kusten blir därför i synnerhet mot s. nästan fullständigt regnlös, och där, mellan 17° och 30°, träffas det mot Sahara svarande södra regnfattiga bältet (Damaraland, Stora Namaland och Kalahari). När regn någon gång faller, är det nästan alltid förenadt med åskbyar från öster. - Längst i s. v. afslutas A. af ett vinterregnbälte, omfattande västra Kaplandet och Lilla Namalandet. Såväl vind- som regnförhållanden behärskas af det öfver det södra Atlantiska hafvet hvilande höga lufttrycket. Om sommaren ligger detta långt mot s. (under omkr. 40°). Denna årstid blåsa i Kap kraftiga sydöst-vindar, men då dessa afgifvit all sin fuktighet till sydöstkustens berg, förmå de icke bringa regn. Vintertiden förändras lufttrycksförhållandena öfver Atlantiska hafvet, det barometriska högtrycket skjuter sig mot n., och Kaplandet bestrykes denna årstid af nordvästvindar, som bringa fuktig luft. Nederbörden är i Kapstaden 650 mm., nordligare, i Lilla Namalandet, aftager regnmängden starkt (200-300 mm.), och detsamma gäller också när man öfver Zwarteveld stiger upp på Karroo (340 mm.). Under inflytande af västkustens kalla ström får Kapstaden en tämligen kylig sommar (jan. + 20,6°), medan omvändt nordvästvindarna om vintern hindra temperaturen att 
page_number=145, index= - Afrika 
sjunka djupt (juli + 12,6°). I landets inre förekomma i öfverensstämmelse med den torra luften stora svängningar i temperaturen. Sommartiden stiger värmen på karroo till 49°, medan omvändt stillastående vatten vintertiden täckas med is och de högre bergstopparna äro snöklädda. Men klimatet är utomordentligt sundt, lungsot synes okänd, och engelska läkare sända bröstsvaga patienter till Kaplandet med förvånande resultat. 
Växtvärlden. I öfverensstämmelse med de klimatiska zonerna kan A. delas i 5 vegetationsbälten: 1. de ständigt gröna trädens zon i Nord-A.; 2. norra öken- och stäppbältet i Sahara, Libyska och Nubiska öknen samt Kordofan och Somali-landet; 3. tropiska regnens område (ungefär till 17° och 24° s. br.); 4. södra öken- och stäppområdet samt 5. de ständigt gröna trädens zon i Kaplandet. Norra A. utgör icke något afslutadt helt, utan bildar tillsammans med de europeiska och asiatiska Medelhafsländerna ett växtgeografiskt rike, som i klimatiskt hänseende karakteriseras af en lång, varm, regnlös eller nästan regnlös sommar och en mild vinterregntid. I öfverensstämmelse därmed har vegetationen en framträdande torrhetsprägel. Karakteristisk för Nord-A, såväl som för Syd-Europa är småskog, hufvudsakligen sammansatt af ständigt gröna buskväxter, med styfva, läderartade, ofta glänsande blad, såsom myrten, lager, oliv, ek, buxbom, cistusarter, arbutus, terebinter m. fl. Af barrträd äro aleppotallen och en cederart (<i>Cedrus atlantica</i>) de märkligaste. Mellan norra och södra hufvudkedjan af Atlas ligger en stäppregion med styfva stäppörter, bl. a. espartogräset, artemisia-arter och chenopodiacéer. - Vidsträckta, alldeles vegetationslösa områden finnas i Sahara, men äfven en öfverraskande rik flora; i synnerhet på dalbottnarnas kanter uppträda icke sällan snår af <i>Astragalus</i>, <i>Nitraria</i>, <i>Calotropis</i> och en mängd gräs. Säf och tamarisker nå stundom högt öfver kamelryttarens hufvud. Karakteristiska äro vidare bladlösa ginstbuskar, chenopodiacéen <i>Traganum</i>, kolokvinten, flere från norra Sudan inträngande akasia-arter m. m. Många ökenväxter utmärka sig genom kort lifslängd, andra genom meterdjupt i marken nedträngande rötter; många skydda sig mot faran att förtorka genom reduktion af bladytorna eller genom utbildning af köttiga väfnadsdelar, många äfven genom afsöndring af hygroskopiskt salt. Oasernas mest karakteristiska träd är dadelpalmen, hvars sydgräns sammanfaller ungefär med Saharas. Utom denna tränger blott en enda palmart (<i>Hyphæne Argun</i>) från tropikerna in i Nubiska öknen. Sporadiskt förekommer i enstaka oaser eufrat-poppeln. - Till ökenzonen ansluta sig i s. i Kordofan grässtäpper med rikare element af den tropiska skogs- och savannfloran, såsom framförallt den gaffelgreniga dumpalmen. Äfven på den östafrikanska kusten, i Somaliländerna, utveckla sig, ofvanför den torftiga strandvegetationen, i synnerhet på bergsterrasserna, ökenstäppens egendomliga vegetationsformer, köttiga, kandelaberlika euforbiacéer, aloe- och akasia-arter m. fl. 
Det afrikanska tropiska bältet utmärker sig framför Asiens och Amerikas tropiska trakter genom högre temperatur och mindre nederbörd, hvarför vegetationen synes mindre rik och omväxlande. Skogar af äkta tropisk prägel uppträda företrädesvis i det centrala sjöområdet äfvensom i Guinea och i norra Kongo-området. Med enstaka träd, såsom i synnerhet baobab och andra bombacéer, bevuxna savanner äro utmärkande för Sudan, södra Kongo-området och Sambesis flodområde. Baobab l. apebrödsträdet, som till habitus liknar en jättestor ek, tillhör området mellan 17° n. br. och 18-24° s. br., men saknas i de tropiska skogarna. Till en del åtföljes det af den äfven i södra Asien utbredda palmyrapalmen, som ej går så långt söderut som baobab. Karakteristisk för Guinea är oljepalmen, hvars utbredningsområde går österut till vattenskillnaden mellan Niger och Kongo och söderut till Angola. På Loangokusten äro tofsträd bestämmande för landskapets utseende. Längre in växer den af negrerna utomordentligt högt skattade kolanöten. Vid öfre Nilen, i Nigerområdet och vid Kongo växa <i>Papyrus</i> och det för sin lätta ved utmärkta ambakträdet. Galleriskogar kanta ofta vattendragen, vidsträckta savanner och sumptrakter åtskilja de slutna skogsbestånden. De tropiska lianernas och epifyternas prakt är rikast utvecklad i urskogarna i den fuktiga västern i närheten af ekvatorn. De feberalstrande kusterna kantas, liksom öfverallt inom tropikerna, af mangroveskogar. 
Ett öfvergångsområde mellan den tropiska floran och Kaplandets förekommer på östkusten mellan Delagoa- och Algoavikarna, där tropiska former, såsom cykadéer, köttiga euforbiacéer, en dadelpalm (<i>Phoenix reclinata</i>) o. a. blanda sig med karakteristiska Kapväxter (<i>Podocarpus</i>, <i>Widdringtonia</i>, <i>Calodendron</i> o. a.). 
Från baobabens sydgräns (18° s. br. i v. och 24° i ö.) sträcker sig det regnfattiga stäpp- och ökenområdet nästan till A:s sydspets, hvilken åter gynnas af en rikligare nederbörd. Den af södra vändkretsen genomskurna Kalahari-stäppen företer delvis bilden af en dyster ödemark. Endast efter nederbörd betäckes marken af en art vattenmelon (<i>Acanthosicyos horrida</i>), hvars frukter lämna människor och djur en välkommen förfriskning. Kalahari-stäppens vegetation består företrädesvis af taggiga buskar och gräs; en af dess underbaraste växtformer är <i>Welwitschia mirabilis</i>. Rikare gräsmarker, här och där äfven skogsbestånd af akasia-arter, utmärka Oranjeflodskolonien och Transvaal, medan högslätten s. om Oranjefloden frambringar endast en torftig buskvegetation af ljungväxter och evighetsblommor (<i>Helichrysum</i>, <i>Eriocephalus</i> o. a.). En smal landremsa från mynningen af Oranjefloden till Olifantfloden och Zwarteveld, den under den torra årstiden dystra och företrädesvis med taggiga buskar bevuxna karroo, prunkar efter regn i en rik blomsterflora af pelargonier, oxalidéer och en mängd köttiga buskväxter. 
Kaplandets ständigt gröna växtzon är inskränkt till sydvästspetsen af kontinenten och går på östkusten småningom öfver i den tropiska. Timmerskogar med jättestammar af <i>Podocarpus</i>, <i>Elæodendron</i>, <i>Crocoxylon</i>, <i>Curtisia</i> o. a. kläda företrädesvis sydkusten mellan Gauritz- och Krommefloden. Kaplandets öfriga flora utmärker sig genom ett utomordentligt stort antal endast där förekommande proteacéer, ericacéer, pelargonier och Succulentæ, såsom Mesembryanthemum och aloe. Lägre buskgrupper af blågrön färg bestämma landskapets utseende. 
Af öarna har egentligen endast Madagaskar med Maskarenerna och Seychellerna en mera själfständig flora, i det omkr. 100 släkten äro endemiska. För 
Tryckt den 27/7 03 
1 b. 9 
page_number=146, index= - Afrika 
öfrigt visar dess vegetation släktskap såväl med södra och östra A. som med Indien. Réunion och Rodriguez utmärka sig genom stor rikedom på ormbunkar, däribland många trädlika (<i>Cyathea</i>). På Seychellerna finnes en fjäderpalm (<i>Lodoicea sechellearum</i>) med mycket långsamt (på omkr. 10 år) mognande frukter. 
Antalet inhemska kulturväxter synes i A. vara mindre än i Asien. Flere i A. vidt utbredda nyttiga växter, såsom bananer, flere jamsrot-arter, jordnötter o. a., kunna betraktas som införda. Bland sädesslag af afrikanskt ursprung står främst kafferkorn. I Abessinien odlas såsom brödfrukt teff. Huruvida negerhirs och dagussa äro af inhemskt ursprung är ovisst. Däremot äro jordbönan och kaffebusken säkert ursprungliga alster af den afrikanska jorden. 
Djurvärlden. Den afrikanska kontinenten med dess öar tillhör tvenne skilda djurgeografiska regioner, den palearktiska och den etiopiska. Till den förra och närmast till Medelhafsregionen, som i Europa omfattar länderna s. om Pyrenéerna, Alperna och Balkan samt västra Asien, höra de till Medelhafvet gränsande delarna af Nord-Afrika ungefär till vändkretsen. Faunan visar i sina väsentliga drag stor öfverensstämmelse med sydeuropeiska typer, hvilket låter förklara sig genom en i jämförelsevis sen tid befintlig landförbindelse mellan Spanien och Marokko samt mellan Tripolis och Sicilien jämte Malta. Resterna af denna landbrygga, som tillät fri kommunikation för landdjuren mellan Syd-Europa och Nord-A., spåras ännu i en från Sicilien-Malta samt från Tripolis utgående submarin bank. Karakteristiska däggdjur i Nord-A. äro magoten, svinet, hjorten, dofhjorten, fåret, geten, vissa antiloper, springråttan, piggsvinet, gräflingen, stinkgräflingen, vargen, sjakalen, ökenräfven, sibetkatten, genetten samt några flädermöss och näbbmöss. Bland fåglarna spela några gamarter och ett stort antal vadare och simfåglar, flamingos, ibis, hägrar, träskonäbbar, pelikaner, ormhalsfåglar hufvudrollen. Jämte så afgjordt palearktiska former som de ofvannämnda däggdjuren finnas äfven medlemmar af den etiopiska faunan, såsom lejon, leopard, hvilka kunna hafva invandrat från de ekvatoriala delarna af A., hvarvid man för öfrigt ej får glömma att t. ex. lejonet ännu i historisk tid förekom i Europa, t. ex. i Grekland. - Gränsen mellan de båda regionerna utgöres af Sahara, hvars norra del tillhör den palearktiska och södra den etiopiska. Ehuru i det stora hela samma fysikaliska förhållanden i klimat, terräng och växtlighet råda på stora områden, hvilka förutsätta en mycket vidsträckt utbredning af de enskilda djuren inom den etiopiska regionen, kan man äfven där uppvisa underafdelningar, näml. den öst-, väst- och sydafrikanska samt madagassiska subregionen. Af dessa är den sistnämnda, som omfattar Madagaskar, Maskarenerna, Seychellerna och Comoro-öarna, den bäst begränsade och kan betraktas som en särskild region. Om ock den etiopiska regionen är liten i jämförelse med den palearktiska, eger den dock, hufvudsakligen till följd af den rika vegetationen inom en stor del af området, en större mängd af de mest olikartade stora djur än något annat lika stort område. Synnerligen karakteristiska äro däggdjuren; såsom representanter för den äkta afrikanska faunan kunna af denna klass nämnas den afrikanska elefanten, den afrikanska noshörningen, flodhästen, vårtsvinet, en mängd antiloper, af hvilka speciellt ett antal arter är begränsadt till södra delen, vidare flere buffelarter, giraffen, dromedaren, sebra-former, jordsvinet, af gnagare taggråttan och springharen, af insektätarna snabelmöss och guldmullvadar, en mängd flädermöss, af apor babianer, markattor och framförallt gorillan och sjimpansen. I den tropiska västkustens flodmynningar finnes lamantinen. Det till den etiopiska regionen hörande A. är märkligt genom de däggdjur det eger, men icke mindre utmärkt genom saknaden af eljest vidt utbredda och äfven i det till palearktiska regionen hörande Nord-A. delvis förekommande djurtyper; sådana felande grupper äro björnar, hjortar, getter, får och egentliga svin. Anmärkningsvärd är den mängd, i hvilken vissa arter af däggdjur förekomma, särskildt de stora växtätarna elefanten och flodhästen. Trots alla förföljelser, som visserligen gjort elefanten sällsynt på stora områden, där han förr var allmän, finnes han ännu i stora hjordar i Central-Afrikas skogar, och flodhästen bebor i stort antal alla floder i det ekvatoriala, vattenrika A. Äfven antiloperna och sebrorna förekomma mångenstädes i stora hjordar. Bland A:s fåglar är den afrikanska strutsen en af de märkligaste. Karakteristiska stäppfåglar äro för öfrigt trappar, frankolinhöns, stäpphöns och ormfalkar. Papegojorna äro svagt representerade. Däremot är skogen rik på märkliga sparffåglar; några af dem, såsom bananätarefåglar, musfåglar, trädhärfåglar och oxhackare, finnas endast i A. Papegojorna ersättas delvis af präktigt färgade skäggfåglar, som A. eger i 7 egendomliga släkten, hvilka täfla i färgprakt med glansstararna, och i stället för kolibrierna träda de små, brokiga honingssugarna, och paradisänkan är en ännu mer karakteristisk form. För det öfvervägande flertalet af de europeiska flyttfåglarna är den afrikanska kontinenten vinterkvarter; i allmänhet hålla dessa fåglar till på A:s kustland, och en stor del kommer alls icke öfver Nord-Afrika; icke få tränga dock, såsom Emin pasja visat, långt in i kontinenten och välja ekvatorialländerna till vinterkvarter. - Af A:s reptilier äro ett par pytonormar, den egyptiska glasögonormen, hornormen o. a. karakteristiska för A.; likaså bland ödlorna flere varnödlor, kameleonter och ringödlor. Den farligaste och mest utbredda krokodilen är nilkrokodilen, som bebor sötvattnen från Nilen och Senegal till Kap; i Väst-A. uppträda dessutom den kortnosiga alligatorkrokodilen och pansarkrokodilen. - Af amfibier finnes uteslutande i A. det till groddjuren hörande släktet <i>Dactylethra</i>. Karakteristiska fiskar äro släktena <i>Mormyrus</i> och <i>Gymnarchus</i>, darrmalen och slamfisken. Bland de afrikanska landsnäckorna må nämnas arterna af släktet <i>Achatina</i>, bland de största af alla landsnäckor, närmare 20 cm. långa. Bland insekterna spela termiter och getingar en hufvudroll; tsetseflugan nästan omöjliggör på grund af sina för hästar och hornboskap farliga styng resor genom de trakter, där den uppträder. Bland skalbaggarna märkes den väldige goliat (<i>Goliathus regius</i>). Ett besvärligt plågoris är den från Syd-Amerika till A. införda sandloppan. Af den afrikanska maskfaunan är Guinea- l. Medinamasken mest bekant. 
Befolkning. Statistikernas beräkningar af folkmängdens storlek variera högst betydligt, emedan alla säkra beräkningsgrunder saknas. Den för ett par årtionden sedan antagna slutsiffran på 200 
page_number=147, index= - Afrika 
 
page_number=148, index= - Afrika 
<b>Afrikanska folk</b>. 
1, 2. Mpongve från Gabun. 3. Arab från Marokko. 4. Arab från sydliga Tunis. 5. Fellah. 6, 7. Kopter. 8. Koto från Niger. 9. Fan. 10. Berber. 11. Dar-Fur-neger. 12. Nubier. 13. Kongo-neger. 14. Sulu. 
Nordisk Familjebok. B. I. 
page_number=149, index= - Afrika 
<b>Afrikanska folk</b>. 
15. Bagirmi-gosse. 16. Monbuttu. 17. Njam-njam. 18. Sjuli-neger. 19, 20. Abessinier. 21, 22. Hottentotter. 23. Betsjuana-flicka. 24. Akka. 25, 26 Buschmän. 27. Sakalave från Madagaskar. 28. Suaheli från Sansibar. 29, 30. Somal. 
Bibliographisches Institut. Leipzig. 
page_number=150, index= - Afrika 
 
page_number=151, index= - Afrika 
mill. och därutöfver anses nu allmänt för hög. Vanligen stannar man vid 150-180 mill. De oberörda hednaländerna i Central-A. hafva ännu en stark befolkning, men de muhammedanska länderna i n. äro svagare befolkade, och i de helt eller halft af muhammedanerna kufvade hednaländerna är befolkningen ganska ringa. På gränsen mellan islam och hedendomen möter man folkbrist till följd af slafjakterna, och äfven på de eljest tätt befolkade kusterna af negerländerna har invånareantalet minskats genom den i århundraden bedrifna slafutförseln, hvars storlek kan beräknas till minst 50 mill. Folkmängdstätheten är enligt Wagner-Supan för hela A. 5 pr kvkm., för norra A. 7 (nedre Egypten 241), mellersta Sudan 18, västra Sudan och öfre Guinea 16, brittiska besittningarna 3; Sahara, särskildt Libyska öknen, och sydvästra A. äro svagast befolkade (0,2-0,4 pr kvkm.), delvis alldeles folktomma. 
För att i antropologisk-etnografiskt hänseende kunna noga gruppera A:s folkstammar och språk saknar man ännu tillräcklig kännedom. Ett särskiljande på grund af färg och annan kroppsbeskaffenhet visar sig i enskildheter lika litet tillförlitligt som när språket tages till utgångspunkt. Många folkstammar, i synnerhet i n. ö., hafva utbytt sitt ursprungliga språk mot ett främmande, i allmänhet det arabiska; dessutom hafva de stora folkvandringarna och statshvälfningarna, som egt rum sedan de äldsta tider, haft till följd en stark blandning och ömsesidig inverkan af flere språk, hvilka därigenom nu synas besläktade, ehuru de egentligen ej äro det. 
A:s befolkning tillhör fyra stora folkgrupper l. raser: medelhafsrasen (kaukasiska), negerrasen, hottentotternas och buschmännens samt, på ett ringa område, den malajiska. Medelhafsrasen bebor Nord-A. och en del af östkusten samt sydspetsen och är representerad af alla sina tre stammar: hamiter, semiter och indoeuropéer. Till hamiterna, hvilkas utbredning är inskränkt uteslutande till A., höra egyptierna, berberna jämte de utdöde guancherna, bedsja, somal, danakil och galla. De forne egyptierna representeras nu mer eller mindre rent af bondbefolkningen vid Nilen, fellaherna, renast af städernas kristna befolkning, kopterna. Fellaherna äro muhammedaner och deras språk arabiska, så att de i språkligt hänseende icke längre kunna räknas till hamiterna. Mera typiska exempel på hamiterna äro däremot berber-stammarna, som bebo Atlasbergen och en del af Sahara. De äro alla muhammedaner och hufvudsakligen nomader med hjordar af kameler och får. Bedsja bebo stäpptrakterna mellan den nubiska delen af Nilen och Röda hafvet och äro till största delen nomader. Till dem sluta sig bogos i bergen n. v. om Massaua samt Abessiniens äldsta befolkning agau och falasja. Vid sydvästra kusten af Röda hafvet intill Bab-el-mandeb bo danakil, begränsade mot s. af galla, som bo dels i, dels s. om Abessinien mellan 8° n. br. och 3° s. br. De nordliga galla-stammarna äro muhammedaner eller abessinska kristna, de södra hedningar. I århundraden hafva de legat i fejd med sina grannar somal, hvilka bebo hela den efter dem uppkallade halfön mellan Adenviken och Indiska hafvet från Bab-el-mandeb till Tanafloden. De äro sannolikt ett blandfolk med mycket semitiskt blod i sina ådror. 
Semiterna äro (frånsedt judarna) representerade af araberna och (ehuru mindre rent) af abessinierna. De förre uppträda väl icke i något stort antal, men de hafva dock haft en ofantlig betydelse för hela Nord-A. och en del af Öst-A. därigenom att de påtvingat den äldre befolkningen i dessa trakter sin religion, sin kultur och sitt språk. Om abessiniernas härkomst se Abessinien. 
Den andra stora folkgruppen i A. äro negrerna, hvilka man på grund af språket delat i äkta negrer (Sudan-negrer) och bantunegrer (kafferfolk). De förstnämnde bebo A. s. om Sahara mellan ungefär 5° och 15° n. br., från Atlantiska hafvet i v. t. o. m. Hvita Nilens vattenområde i ö., jämte tvenne från detta bälte åt n. och s. utgående utsprång, af hvilka det förra sträcker sig mellan 12° och 22° ö. lgd från 15° till 25° n. br., det senare intränger mellan 35° och 37° ö. lgd i bantuområdet från 5° n. br. till 5° s. br. På grund af språkets olikhet skilja negrerna sig i en mängd stammar, från hvilka några språkforskare, bl. a. Fr. Müller, vilja afsöndra fulbe samt njamnjam och monbuttu v. om Hvita Nilen, kvafi och masai s. om ekvatorn m. fl. jämte nuba i Nildalen till en särskild språkstam, nuba-rasens (se vidare Negerspråk och Negrer). Bantunegrerna (bantufolken l. kafferfolken) intaga hela A. s. om de af negrerna bebodda områdena med undantag af sydvästra delen. Dit höra bl. a. kustkaffrerna s. om Sambesi (med sulukaffrerna), tsjuanafolken v. och n. v. om de förra, herero v. om de förra, kongofolken vid västra kusten i nedre Guinea, mosambikfolken mellan Njassa och Mosambikkanalen, sansibarfolken n. om de förra samt en mängd stammar i Kongos flodområde och kring de stora sjöarna (se vidare Kaffrer). 
Till de äldsta ursprungliga folken i A. höra hottentotter och buschmän, som fordom innehade hela A. s. om Kunene och Sambesi, men nu äro inskränkta till västra delen af sydspetsen till 19° s. br. Det är ännu oafgjordt huruvida de i det inre af kontinenten af resande anträffade dvärgfolken, som hvarken idka åkerbruk eller boskapsskötsel, utan hufvudsakligen lefva af jakt och tillfälligtvis af fiske, såsom batua vid Sankuru, vambuti vid Ituri, akka s. om Uelle, obongo omkring Ogove m. fl., böra anses för en sprängd ur-ras eller tillhöriga buschmännen. - Till den malajiska rasen höra hova, det viktigaste folket på Madagaskar; däremot räknas sakalava därstädes till bantufolken. 
Ratzel, som uttalat sig för de afrikanska folkens asiatisk-australiska ursprung, påpekar, att klubba, båge och spjut äro gemensamma för båda och att båda öfva träsnideri och tillverkning af lerkärl. Vissa föremål, såsom trummorna med öfver dem spända och genom snören förenade trumskinn, äro t. o. m. ännu på Havaii förvillande lika de afrikanska formerna. Att en stenålder fordom var utbredd öfver hela A. talar likaledes för detta antagande. Kännedomen om järnet har säkerligen med mycket annat tagit vägen från Egypten och västra Asien till södern. Äkta egyptiska urbilder för verktyg, musikinstrument o. a. finna vi hos de sydligaste stammarna i världsdelen, och den materiella och andliga kulturen står högre i det inre än i de mera periferiska landskapen. Se illustration sp. 271-274. 
De enskilda folkens karaktär är utomordentligt olika, om man ock kan urskilja gemensamma grunddrag, som äfven, om ock med mångfaldiga förändringar, gifva sig tillkänna i det yttre, såsom i tatueringen, 
page_number=152, index= - Afrika 
utbrytande eller tillspetsning af tänder, omskärelse, läpparnas och öronens prydande, det barnsliga begäret efter prydnader (halsband af glaspärlor, arm- och benringar, konstfull uppläggning af håret o. s. v.). Byggnadssättet är högre utveckladt endast i Sudan; vanligen bestå boningshusen af halm- och lerhyddor. 
Hvad familjeförhållandena angår, är polygami vanlig öfver nästan hela A.; antalet kvinnor utgör merendels en mätare af mannens rikedom, ty kvinnan köpes och är mannens slafvinna och lastdjur, om också kvinnorna hos några bantufolk intaga en högre ställning. Hos många folk gäller som arfslag att efter en höfdings död icke hans son, utan hans broder eller systerson tager arf efter honom. Slafveri är en urgammal institution; men de fleste slafvarna äro krigsfångar eller röfvade. 
Styrelsesättet är i alla inhemska stater mer eller mindre despotiskt. De flesta riken hafva uppstått genom eröfring. Därför har flerestädes ett privilegieradt stånd och därmed ett feodalsystem utbildat sig, hvilket emellertid ofta förpliktar endast till deltagande i krigståg, som åligger alla fria. Vida utbredt är det sannolikt ursprungliga patriarkaliska styrelsesättet med ärftliga höfdingar öfver små områden; ja, hela landsträckor vid Nilen, i Sudan, i Central-Afrika och längre söderut sakna större statsbildningar. Dock har stundom, såsom hos hottentotter och lundafolken, yttre fara ledt till större statsförbund. Denna splittring har i väsentlig grad underlättat européernas besittningstagande af stora områden. 
Religion. Där icke islam och kristendom vunnit insteg, härskar nästan öfverallt rå fetischdyrkan. Några folk hafva de torftigaste religiösa föreställningar, knappt aning om ett lif efter detta, så t. ex. buschmännen; däremot offra kaffrerna åt sina förfäders andar. I tron på en fortvaro efter döden finna vi en förklaring till många drag af grymhet, slaktande af slafvar, t. o. m. hustrur, gåfvor af mat och dryck åt den döde o. s. v. Föremål för den religiösa tron äro goda och onda andar, hvilka hedras under form af djur och gudabilder af alla slag, och åt hvilka man offrar äfven människor. Prästerna äro tillika läkare, spåmän och trollkarlar, hos kaffrer och hottentotter äfven regnmakare. Hvarje sjukdom, hvarje dödsfall tillskrifves illvilliga fienders häxeri, och gudsdomar afgöra öfver en anklagads skuld eller oskuld. Gentemot denna vilda, grymma hedendom har islam åstadkommit ett väldigt framsteg i negrernas hyfsning och bildning. Islam är utbredd öfver hela Nord-A. samt i Sudan och en stor del af Öst-A. Kristendomen, som före midten af 7:e årh. var utbredd öfver hela Nord-A., men sedan undertrycktes af islam, har fortlefvat endast hos kopterna i Egypten och i Abessinien. Missionen, den katolska såväl som den protestantiska, arbetar öfverallt vid kusterna och äfven i hjärtat af kontinenten. Enligt Grundeman ("Kleine missions-geographie und -statistik") arbetade 1901 på hela kontinenten och öarna i den protestantiska kyrkans tjänst 10 tyska, 13 engelska, 10 amerikanska, 5 oberoende (mest amerikanska), 4 svenska, 2 franska samt 1 holländskt, 1 norskt och 1 finskt missionssällskap. De hade anlagt öfver 1,090 missionsstationer, på hvilka omkr. 1,284 missionärer verkade. Deras 4,719 skolor besöktes af 323,798 lärjungar (hvilken sistnämda siffra dock torde vara alltför lågt tilltagen). Sällskapens utgifter uppgingo till omkr. 35 mill. kr. Därjämte är den katolska missionen verksam i hela A. 
Näringar. Medan några folk, såsom buschmännen och många stammar i det inre, hafva jakten uteslutande till näring, och andra, såsom kaffrer, masai, somal, galla, tuarik, herero och nama, äro nomadiska herdefolk, lefver större delen af jordbruk, som ofta är förenadt med boskapsskötsel, hos några folk dock endast fjäderfäafvel. Olika hirsarter, durra, majs och maniok äro jämte jordnötter de viktigaste och mest utbredda kulturväxter i tropiska A. Endast i s. och n. odlas europeiska sädesslag. Af industrigrenar finna vi nästan öfverallt tillverkning af lerkärl; icke så allmänt utbredd är konsten att garfva hudar, men väl flätning af mattor och korgar. Flerestädes i Sudan förstår befolkningen att på enklaste vis framställa järn och stål. Väfning och färgning äro inskränkta till enskilda trakter. Men ju större framsteg ett afrikanskt folk gjort i yttre civilisation, dess obetydligare blir dess egen produktionsförmåga, ty genom den europeiska industrien kväfves den medfödda efterapningsdriften. A. W-G.* 
Politisk indelning. I äldre tider voro de europeiska besittningarna mestadels bundna vid kusterna; de hade i regel framgått ur handelsfördrag och utgjorde först enstaka faktorier, kring hvilka sedan större nybyggen uppväxte. Men med början af 1880-talet grepos de stora europeiska staterna af kolonifeber och begär att vinna så stora stycken som möjligt af de politiskt maktlösa länderna i A., så att man med rätta kan tala om A:s delning såsom en för århundradets slut epokgörande tilldragelse. Impulsen därtill gafs af flere faktorer, bl. a. behofvet af nya marknader för den europeiska industrien, upprättandet af Tyska riket samt nutidens stora upptäckter i A. Denna A:s delning har gifvit anledning till afslutandet af en följd traktater mellan europeiska regeringar inbördes samt mellan dessa och infödda afrikanska höfdingar öfver större och mindre landsträckor, hvilka sedan som kolonier, protektorat eller intressesfärer blifvit bragta eller med tiden skola bringas under europeiskt maktområde. Vid denna delning hafva särskildt tre makter spelat en viktig roll: Frankrike, England och Tyskland. För tjugo år sedan egde <i>Frankrike</i>, utom några obetydliga landsträckor i Senegambien och på Guineakusten samt några små öar nära Madagaskar, blott Algeriet, som eröfrats 1830-34, ehuru landets fullständiga kufvande kräfde ännu ett par decenniers strider. 1881 begagnade Frankrike sig af en obetydlig anledning till att intränga i Tunisien och ställa landet under sitt protektorat. På nedre Guineakusten egde Frankrike sedan 1842 och 1844 några områden vid Gabun. Dessa utvidgades 1877 och följande år af S. de Brazza genom tillägg af bakom liggande länder, och 1885 tillerkändes Frankrike på Berlin-kongressen hela "Franska Kongo" (570,000 kvkm.). Stödjande sig på nya forskningsresor af Brazza och Mizon, slöt Frankrike 1894 med Tyskland ett fördrag, som sammanband dess besittningar vid Kongo med landet vid Sjari och öster om Tsad-sjön, hvilket blef franskt; härigenom hade det blifvit omöjligt för Tyskland att förena sina områden vid Kamerun med sitt område i Öst-Afrika. S. å. afslöts en traktat med Kongostaten. Denna hade strax förut af England "förpaktat" det s. k. "Lado-området" (vid öfre Nilen norr om engelska Öst-Afrika), för att därigenom afskära för Frankrike möjligheten att 
page_number=153, index= - Afrika 
 
page_number=154, index= - Afrika 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> AFRIKA 
POLITISK ÖFVERSIKT 
Skala 1:38.000 000 
Kilometer (111,3=1°) 
Engelska Statute mil (69,16=1°) 
EUROPEISKA BESITTNINGAR: 
Tyska    Brittiska Franska  Portugisiska Spanska  Italienska Under turkisk öfverhöghet Trafikerade el. under byggnad varande järnbanor Föreslagna järnbanor Ångbåtslinjer Telegrafkablar 
page_number=155, index= - Afrika 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> TYSKA RIKET  I hufvudkartans skala 
KAP VERDE-ÖARNA 
Sydafrikanska unionen  (Union of South Africa) 
Bibliographisches Institut in Leipzig. <i>Afrika</i> 
page_number=156, index= - Afrika 
 
page_number=157, index= - Afrika 
framflytta sin maktsfär till egyptiska Sudan. Men genom nämnda fördrag korsades denna plan, ty Kongostaten måste afstå från rätten att flytta sin gräns öfver 30° ö. lgd, medan Frankrikes bestämdes till 27° ö. lgd. Samtidigt framryckte fransmännen från Senegal - en 1679 grundad koloni. Under 1880-talet började eröfringar åt öster, 1884 nådde man öfre Niger, och genom ett fördrag 1888 med Amadu af Segu kommo Nigerstränderna ända till närheten af Timbuktu i Frankrikes ego. Slutligen eröfrades Timbuktu 1894 af öfverste Bonnier, och de följande striderna med tuaregerna förde s. å. till en fred, i kraft af hvilken fransmännen behöllo staden. Men äfven från öfre Guineakusten var man stadd i framträngande. Först lade öfverste Combes åren 1884 och 1885 Simorys rike (s. ö. om Senegambien) under fransk öfverhöghet, och gränsen fixerades mot det engelska Sierra Leone samt mot negerrepubliken Liberia (1884). Härigenom hade fransmännen ej blott vunnit hela landet kring öfre Nigers sydliga bifloder, utan ock sammanbundit Senegambien med sin 620 km. långa kuststräcka på Elfenbenskusten. Men de egde ock en besittning på Slafkusten i Dahome, som de köpt af Dahomes konung 1878 och som 1883 och 1885 alltmer utvidgades åt norr. Genom ett fördrag 1889 mellan Frankrike, Tyskland och England bestämdes som nordgräns tills vidare för deras kolonier Dahome, Togo och Lagos 9° n. br., och 1892 hade Frankrike, om ock efter förbittrade strider, framträngt så långt. Under de följande åren sökte nu de tre makterna att vinna landet längre i norr. Det uppstod härvid en hetsig kapplöpning mellan särskildt Tyskland och Frankrike, hvilken bilades genom ett fördrag 1897, som fastslog gränsen för Togo i ö. och n. (den senare blef 11° n. br.), men Frankrike fick öppen väg från Dahome till Niger. Äfven med England, som ej gärna såg detta fransmännens framryckande, fördes underhandlingar; 1890 slöts en öfverenskommelse, genom hvilken öfre Niger blef fransk och nedre Niger engelsk samt en demarkationslinje drogs från Say till Tsadsjön; men allt detta var blott provisoriskt. Långvariga förhandlingar afslutades först genom Nigerkonventionen 1898, hvarvid Frankrike till England afstod ett stort stycke vid Niger, men å andra sidan erhöll några mindre viktiga områden i utbyte. Äfven i en annan tvistefråga af stor betydelse fick Frankrike gifva efter. Under seg kamp hade engelsmännen från Egypten ryckt uppför Nilen mot mahdins rike; detta krossades genom Kitcheners seger vid Omdurman 1 sept. 1898. Men samtidigt sände Frankrike en kår under Marchand uppför Kongo mot Nilen för att afskära för engelsmännen vägen mot söder. Denne hade anländt till Fashoda vid Nilen 10 juli 1898, och här möttes i slutet af september Marchand och Kitchener: ingendera ville vika för den andre. Emellertid var den allmänna meningen i England så bestämd för att man ej skulle låta Frankrike rycka en af de viktigaste fördelarna af det långa Sudanfälttåget sig ur händerna, att den engelska regeringen för Fashodas skull ej syntes rygga tillbaka för ett krig. Härigenom tvangs Frankrike att utrymma orten, och genom ett fördrag 1899 bestämdes, att en linje från n. v. till s. ö., hvilken börjar vid den gamla gränsen mellan Vadai och Dar-For och vid 5° n. br. böjer sig utefter vattendelaren mellan Ubangi och Bahr-el-gasal samt når fram till Kongostatens norra gräns, skulle vara gränsen mellan de båda ländernas intressesfärer. Slutligen ockuperade Frankrike 1895 ön Madagaskar, som sedan 1883 stod under dess protektorat och 1896 förklarades för fransk koloni. Genom alla dessa landförvärf hade det franska väldet i Afrika, som 1882 omfattade utom Algeriet (430,000 kvkm.) blott omkr. 253,000 kvkm. (däraf Senegambien utgjorde 250,000), 1902 ett ytinnehåll af 4,717,370 kvkm., en siffra, i hvilken Senegal, Sudan, Guinea, Elfenbenskusten och västra Sahara äro beräknade till 3,7 mill. kvkm. (Juraschek), med en befolkning af 25,5 mill. 
<i>England</i> fick redan vid midten af 1600-talet sina första besittningar i Afrika; de lågo på Guldkusten (Dixkove, Akkra, Cape Coast castle m. fl.); därtill kom 1787 Sierra Leone, som upprättades af ett sällskap för slafhandelns undertryckande. 1807 öfvertog regeringen själf denna koloni och byggde 1809 Freetown. Under guvernören i Sierra Leone ställdes 1821 äfven de ofvan nämnda besittningarna på Guldkusten. 1826 lyckades denne guvernör besegra Asjanti, med hvilket långliga krig förts, och genom ett fördrag af 1831 kom hela området söder om öfre Pra under engelskt skyddsvälde. Först på 1890-talet flyttades gränsen längre inåt, dels genom öfverste Ellis' segrar 1894, dels genom ett fördrag med Frankrike 1895, hvarigenom gränsen definitivt fastställdes. Från Guldkusten bemäktigade sig England 1851 det närbelägna Lagos, som dock först 1861 började på allvar koloniseras och som 1886 gjordes till en själfständig kronkoloni. De många striderna med infödingarna afslutades 1892, hvarefter handeln mycket tilltagit i Nigerområdet. Härtill bidrog väsentligen det år 1886 oktrojerade "Royal Niger Co.", under ledning af Sir George Taubman Goldie, som med hänsynslös beslutsamhet tog ensam i besittning samfärdseln på Niger och i angränsande trakter. Sedan tyskarna slagit sig ned i Kamerun, reglerades gränsen åt detta håll genom ett fördrag 1893, som utsträckte det engelska väldet till Tsadsjön. Gränsen mot det franska området bestämdes först genom den förr nämnda Nigerkonventionen 1898, i hufvudsak såsom England önskade. Utom ett par små öar (Matacong och Los) eger England f. ö. på Guineakusten blott det lilla Gambia, som det förvärfvade 1821, men som först 1888 ordnades som själfständig koloni. 
Den viktigaste af Englands kolonier i Afrika är Kaplandet, hvilket först koloniserats af holländare, men 1795 intogs af engelsmännen, som också behöllo det genom Wien-kongressens beslut 1815. Nu började 1820 en stor invandring från England, hvilken ledde därtill, att de holländske bönderna (boerna) drogo sig undan mot norden och bildade nya stater (Natal, Oranjefristaten och Transvaal), hvarjämte under strider med kaffrerna området ytterligare utvidgades. Till år 1848 hade sålunda Kapkolonien flyttat sin gräns till Oranjefloden, som ända till det sista kriget varit gräns mot Oranjefristaten, medan det väster om denna belägna Väst-Griqualandet 1871 på egen begäran införlifvades med Kapkolonien. Det öster om Oranjefristaten liggande Basutolandet trädde 1868 under engelsk öfverhöghet, 1876 blef Öst-Griqualandet, 1885 Pondoland (vid östra kusten) taget, sedan redan 1878 Walfisch-bay, det viktigaste hamnområdet i Tyska Sydväst-Afrika, besatts. Väl hade Natal 1845 införlifvats med Kap, men det fick 1848 en relativ själfständighet och förklarades 1883 för egen kronkoloni. Med kaffrerna norr om Natal 
page_number=158, index= - Afrika 
fördes förbittrade strider, som 1887 ledde till delning af deras land, så att västra delen tillföll Transvaal, medan den östra (kustområdet) ställdes under brittisk förvaltning och 1897 införlifvades i Natal. 1895 tog England i besittning det öster om Svasiland belägna Tongaland. Uppkomsten af små fribytar-republiker väster om Transvaal förmådde England att 1884 intränga i Betsjuanaland, som 1886 delades i två delar: den södra delen blef som "British Betshuana land" gjord till kronkoloni, men 1895 genom Kap-parlamentets beslut införlifvad i Kapkolonien; den norra delen ställdes under engelskt protektorat och sammanslogs 1891 med det engelska Sambesi-området. Under detta namn blefvo då alla engelska besittningar i Central-Afrika sammanfattade, tillsammans en areal af 1,5 mill. kvkm., från Tanganika och Njassa i norr till Molopofloden i söder. Mellersta delen af detta område, Matabeleriket, hade engelsmännen tagit 1888, sedan guld där upptäckts. Det för tillgodogörande af landets resurser bildade brittiska sydafrikanska kompaniet mötte väl protester från Portugal, mellan hvars kolonier på östra och västra kusten detta land låg; emellertid godkändes bolagets anspråk genom fördrag mellan England och Portugal 1890 och 1891. Sedan 1893 är hela Sambesiområdet under namn af Njassaland eller Brittiska Central-Afrika ställdt under engelsk öfverhöghet. Landet kallas Rhodesia efter Cecil Rhodes, som 1889 bildade sydafrikanska kompaniet, hvilket s. å. genom kungligt skyddsbref fick uteslutande rätt att draga nytta af Sambesiländerna. Bolaget har utöfvat en liflig verksamhet, som medfört dels områdets utvidgande, dels anläggning af järnvägar, telegraflinjer, koloniseringar o. s. v., men också i första hand framkallat kriget mellan England och de sydafrikanska republikerna. Redan i slutet af 1895 sökte en af Rhodos' agenter, d:r Jameson, störta boerväldet i Transvaal genom ett mot all folkrätt stridande infall i detta land. Han blef dock 1 jan. 1896 slagen och hela hans skara tillfångatagen vid Krügersdorp. Men i okt. 1899 utbröt mellan grannstaterna ett krig (se Boer-krigen), som slutade i maj 1902 på det sätt, att både Transvaal (Sydafrikanska republiken) och Oranjefristaten blefvo engelskt land. 
Njassaland stöter till södra delen af Tanganika-sjön, hvars norra ände åter endast är 200 km. aflägsen från Brittiska Öst-Afrika. Detta land lydde urspr. under sultanen af Sansibar och genomströfvades sedan slutet af 1840-talet af engelska och tyska missionärer. 1887 bildades det engelska östafrikanska kompaniet, som s. å. förvärfvade sig Mombasa och angränsande område. 1889 vann det alla hamnplatser vid Tanas mynningsdelta samt några öar. Samtidigt var Tyskland i färd att skaffa sig områden i dessa trakter. Mellan de båda makterna afslöts 1890 det bekanta fördrag, hvarigenom England öfverlämnade Helgoland till Tyskland, men i stället fick en fördelaktig gränsreglering, som tillförsäkrade detsamma öarna Sansibar och Pemba samt öfverhögheten öfver sultanatet Vitu. Under de följande åren sökte England eröfra det bakom liggande landet, framför allt Uganda, och 1890 vann kapten Lugard fördragsmässigt detta land åt kompaniet, hvars samtliga höghetsrättigheter 1893 öfvergingo på den engelska regeringen. Gränsen mot det Tyska Öst-Afrika skär Victoria Njansa utefter 1° s. br.; i v. bildar 30:e längdgraden gräns mot Kongostaten, och i norr bildar 6:e breddgraden samt Jubafloden gräns mot Abessinien. För att förbereda en sammanbindning af detta land med Egypten slöt England 1894 ett fördrag med Kongostaten, enligt hvilket denna öfvertog förvaltningen af Ladoområdet (en del af Egyptiska Sudan), mot det att det själf fick "förpakta" ett stycke land från norra änden af Tanganika till södra delen af Albert Edvard-sjön. Detta fördrag måste dock upphäfvas till följd af protester från Frankrike och Tyskland. 
Äfven Egypten lyder nu faktiskt under England. Man kan räkna detta ifrån 1882, då England sände en armé för att nedslå Arabi pasjas uppror. Sedan den tiden hafva engelsmännen låtit sina trupper stanna i Egypten, obekymrade om Frankrikes, Rysslands och Turkiets protester, och de ha befäst sitt välde genom flera för landet högst gagneliga företag samt genom att återeröfra det genom mahdin från Egypten tagna Sudan. Sistnämnda företag började 1896 under Kitcheners anförande och framgick sakta men säkert: i aug. 1896 intogs Abu Hamed, i okt. s. å. Dongola, i sept. 1897 Berber, och 1 sept. 1898 slogos mahdisterna i grund vid Omdurman, hvarigenom målet var uppnådt. 
I nordöstra Afrika eger slutligen England vid Adenviken en del af Somalikusten med städerna Zeila och Berbera (sedan 1884); genom fördrag 1887 bestämdes områdets gränser mot det franska Obok och 1891 mot det italienska Eritrea. Den närliggande ön Sokotra förklarades 1886 för engelsk koloni. Af de afrikanska öarna eger England Seychellerna (sedan 1794), Mauritius (1810), Admiranterna (1814), Ascension (1815) och S:t Helena (1657). Det engelska kolonialväldet i Afrika har från 1882, då det utgjorde 718,000 kvkm. med 2,6 mill. inv., efter eröfringen af de båda boerrepublikerna 1902 tillväxt så, att det numera utgör 5,037,130 kvkm. med 38,5 mill. inv., Egypten oberäknadt. 
<i>Tyskland</i> beträdde sent kolonialpolitikens väg; när det skedde var det mesta och bästa taget af andra, och det fick därför nöja sig med mestadels mindre värdefulla områden. Dess första koloni var Tyska Sydväst-Afrika, som leder sitt upphof därifrån, att en bremisk köpman Lüderitz 1882 köpte området kring Angra Pequena af infödingarna för 200 gevär och 2,000 mark. Detta område togs 1884 i det Tyska rikets beskydd. Då under tiden Lüderitz äfven bragt landet norrut och söderut i sin ego, förklarades hela området från Oranjefloden till 18° s. br. för tyskt, hvilket af England - icke utan motsägelser - godkändes 1884; dock med undantag af Walfisch-bay (se ofvan). Den norra gränsen reglerades genom ett tysk-portugisiskt fördrag af 1886 så, att Kunene och Kubango under vissa sträckor skulle markera gränsen, som från den senare floden gick öfver till Sambesi vid Katima-Mololofallen. I öster går gränsen från Oranje mot norr först efter 20:e, sedan efter 21:a längdgraden, utom längst i norr, där en smal tunga går fram till Sambesi. Det var äfven år 1884, som tyska regeringen förklarade Kamerunkusten lagd under Tysklands protektorat. Genom strider med infödingarna och fördrag med grannstaterna har sedan landet fått sina nuvarande gränser. Den västra gränsen bestämdes genom tysk-engelska öfverenskommelser 1893, den södra genom en traktat med Frankrike 1885 och den östra genom en ny öfverenskommelse med detta land 1894. I norr sträcker sig kolonien till södra stranden af Tsadsjön. - Togoland på 
page_number=159, index= - Afrika 
<b>Afrikanska kulturföremål.</b> 
1. Hufvudprydnad (Vanjamvesi). 2. Piska (Somali). 3. Pannprydnad (Vasika). 4. Stridsprydnad (Masai). 5. Stridsmask (Vasika). 6, 7. Halsband (Vanajmvesi). 8. Halsband (Somali). 9. Kvinnohalsband (Somali). 10. Knäskramla (Masai). 11. Armband (Suaheli). 12. Klubba (Masai). 13. Benprydnad af aphud (Masai) 14. Väska med snäckskal (Somali). 15. Slef (Suaheli). 16. Vattenkalabass (Suaheli). 17. Målad sköld (Masai). 18. Svärd (Masai). 19.   »   (Vatuta). 20. Vattenflaska (Somali) 21. Kärl för smör (Somali). 22. Flätad korg (Somali). 23. Lock till fat (Uganda). 24, 25. Fetischer (Njassa, Vayao). 26. Peruk (Uganda). 27, 28, 29. Lerkärl (Ujiji). 30. Gryta af lergods (Ugogo). 31. Matskål med lock (Somali.) 32. Matta (Somali). 
Bibliographisches Institut. Leipzig. 
page_number=160, index= - Afrika 
 
page_number=161, index= - Afrika 
Guineakusten blef 1884 förklaradt för tyskt område. Urspr. omfattande blott ett par orter på kusten, har det sedan utvidgats dels genom ett tysk-franskt fördrag 1897, dels genom det tysk-engelska s. k. Samoa-fördraget af 1899. I april 1884, kort före Tysklands besittningstagande af Sydväst-Afrika, bildades "Sällskapet för tysk kolonisation", som utsände en expedition under d:r Peters till Öst-Afrika, där ledigt land ansågs finnas bakom det kustområde, som tillhörde sultanen af Sansibar. Det lyckades Peters att vinna ett område stort som Bajern (Usagara, Useguha m. m.), hvilket 1885 togs i det Tyska rikets skydd. Sultanen af Sansibar protesterade, men tvangs genom en flottdemonstration att gifva efter samt dessutom äfven bortarrendera kusten till det kort förut bildade "Tyska östafrikanska sällskapet". Områdets gränser reglerades dels genom 1886 med England och Portugal ingångna fördrag, dels och hufvudsakligen genom den ofvannämnda öfverenskommelsen med England 1890. Sedan ett svårt negeruppror undertryckts, blef kolonien förvandlad till en tysk rikskoloni. Tysklands kolonier i Afrika ega sammanlagdt en areal af 2,325,860 kvkm. med 11,8 mill. inv. 
<i>Portugal</i> är som kolonialmakt i Afrika äldre än alla andra stater. Dess koloni Angola på västkusten har betraktats som portugisisk ända sedan slutet af 1400-talet, då landet först upptäcktes; endast 1641 -48 var den i holländarnas ego. Några år yngre är kolonien på östra kusten, vanligen kallad Mosambik, ehuru dess officiella namn är "Estado d'Africa Oriental". Men mer än kustremsorna egdes ej af portugiserna, och de användes uteslutande för slafexport samt voro bortglömda och af obestämda gränser, ända tills de förr nämnda stormakterna på 1880-talet började söka nya besittningar i Afrika. Man kastade nu lystna blickar äfven på de portugisiska besittningarna, och Portugal har verkligen tvungits till flera gränsfördrag (se ofvan), som i regel gått emot portugisernas önskningar. Portugal eger dessutom Kap-Verde-öarna samt i Guineaviken San Thomé och Ilha de Principe, alla ända sedan deras upptäckande på 1400-talet, samt ett område på Senegambiens kust, hvarpå det likaledes sedan 1400-talet gjorde anspråk, men som först genom en amerikansk skiljedom af 1870 tillerkändes det gentemot Englands anspråk. Detta område har betydligt utvidgats genom en öfverenskommelse med Frankrike 1886. Äfven Madeira och Azorerna äro portugisiska, alltsedan de upptäcktes på 1400-talet, men räknas ej som kolonier, utan som portugisiska provinser. Hela det portugisiska väldet i Afrika beräknas till 2,129,333 kvkm. med 8 mill. inv. 
<i>Spanien</i> eger sedan äldre tider öarna Fernando Po och Annobom i Guineaviken, båda förvärfvade från Portugal 1778. Vidare ockuperades 1843 ett litet område norr om Kongo, kalladt Rio Muni, hvilket högst väsentligt utvidgades genom ett fördrag med Frankrike 1900. Längre norrut egde Spanien på Saharas västkust sedan gammalt ett från Portugal förvärfvadt fäste, Rio de Oro, och 1887 förklarades hela kusten från Kap Blanco till Kap Bojador för spansk. Områdets gränser mot det franska Sahara uppgjordes genom ett fördrag 1900. Äfven på nordkusten af Marokko har Spanien några punkter, "presidios", af hvilka Ceuta är viktigast. Slutligen tillhöra Kanarieöarna Spanien (sedan 1400-talet), ehuru de nu räknas såsom spansk provins, ej som koloni. Alla dessa besittningar hafva tillsammans en areal af 223,839 kvkm., med 873,500 inv. 
<i>Italien</i> blef afrikansk kolonialmakt, då det 1879 öfvertog den af ångbåtsbolaget Rubattino redan 1870 köpta viken Assab med tillhörande stad vid Röda hafvet; området förklarades för koloni 1882. Snart förvärfvades där nya områden, bl. a. staden Massaua, och 1890 sammanfattades de alla under namnet Eritrea. Annekteringarna väckte misstroende och fiendskap hos abessinierna; redan 1887 angrepo dessa en italiensk trupp, och snart hörde strider med dem till ordningen för dagen och tvungo italienarna att offra mer på denna koloni, än de egentligen hade råd till. Sedan konung Menelik icke utan deras hjälp blifvit herre öfver hela Abessinien, slöts med honom fördraget i Uccialli 1889, som tycktes göra Abessinien till en italiensk skyddsstat. Förenade, lyckades bägge makterna att vid Agordat 1893 i grund slå de från väster anryckande dervischerna. Men snart uppstodo tvister, som framkallade ett krig, hvari italienarna 1896 ledo ett förkrossande nederlag vid Adua, hvilket tvang dem att genom fördraget i Addis-Abeba erkänna Abessiniens oberoende och inskränkte dem till kustområdet vid Röda hafvet. Italiens andra koloni ligger vid Indiska hafvet och utbreder sig från Jub öfver Kap Guardafui till gränsen af det brittiska Somali-landet. Denna koloni kallas det italienska Somali. Redan 1887 ställde sig ett par sultanat här under italiensk öfverhöghet, området utvidgades 1889 och 1893, men det italienska inflytandet sträcker sig i själfva verket ej långt från kusten. Italienarnas besittningar i Afrika beräknas utgöra 247,300 kvkm. med 330,000 inv. 
Ännu en europeisk makt, <i>Turkiet</i>, har stora anspråk i Afrika, anspråk på öfverhögheten öfver Tunisien, Tripolis och Egypten. Men endast i Tripolis tar man någon notis om Turkiet, ty Tunisien behärskas af Frankrike och Egypten af England. Tripolis (med Bengari) anses utgöra 1,033,400 kvkm., med 1 mill. inv. 
Om svenskarnas kolonisationsförsök i A. se Afrikanska kompaniet. 
Afrikas inhemska själfständiga stater af större betydelse äro sålunda blott tre: Abessinien, Marokko och Liberia, tills. 1,437,682 kvkm., samt Kongostaten, hvars tillkomst är en af de intressantaste tilldragelserna i Afrikas nyare historia. Den leder sitt upphof från Stanleys epokgörande resor och skapades genom beslut på en kongress i Berlin 1885 samt ställdes under konungens af Belgien regering såsom neutralt område. Genom en mängd gränstraktater har dess område närmare reglerats. Dess areal är 2,252,780 kvkm. med 14 mill. inv. Utom nämnda stater finnas dock områden utan egare, såsom en stor del af Sahara, samt en mängd större och mindre småstater, hvilka, om de än af européerna lagts inom någon af deras intressesfärer, dock faktiskt äro oberoende. Hela det område, som icke ingår i någon europeisk intressesfär och ej heller tillhör någon af de här ofvan nämnda inhemska staterna, utgör omkr. 10 mill. kvkm. J. F. N. 
Handel och samfärdsmedel. A:s förnämsta produkter på världsmarknaden äro palmolja, palmkärnor, företrädesvis från västkusten, kopra, kautsjuk, hartser, elfenben, kaffe, strutsfjädrar, diamanter och guld (företrädesvis från Syd-Afrika), 
page_number=162, index= - Afrika 
<b>Afrikanska kulturföremål</b> 
1. Amulett hos kaffrerna. 2. Hufvudprydnad för en herero-kvinna 3. Dolk hos marutsefolket. 4. Hufvudbonad hos lattuka-, lango- och sjulifolken. 5. Gördel för en bari-kvinna. 6. Kastvapen af järn hos lurfolket. 7. Amulett från Ubudsjve (jfr fig. 10). 8. Snidadt träfat med lock från Guinea. 
page_number=163, index= - Afrika 
<b>Afrikanska kulturföremål</b> 
9. Prydnadsyxa från Manganja-området. 10. Amulett från Ubudsjve (jfr fig. 7). 11. Snidad klubba från Lunda 12. Svärd i skida från Gabun. 13. Mässingsstaf från Lagos. 14. Kvinnosandal från Kano. 15. Lyxkam från Abessinien. 16. Korgfat från Kuka. 17. Stilett i slida och kastvapen af trä från Dar-For. 
page_number=164, index= - Afrika 
kryddnejlikor (från Sansibar), färg- och andra träd. Kaplandet, Natal, Egypten och Algeriet föra i marknaden i synnerhet ull och bomull, de båda senare äfven spannmål, Mauritius, Réunion, Natal och Egypten socker, Transvaal guld, Kapkolonien diamanter. Om också genom europeiska krigsskepps vaksamhet utförseln af slafvar öfver hafvet från västkusten numera väl är alldeles omöjlig och på östkusten mycket begränsad, fortgår slafhandeln i det inre ännu, och stora landsträckor äro nästan ödelagda genom arabiska slafjägares fördärfbringande verksamhet, hvilka genomresa hela kontinenten. 
Det afrikanska järnvägsnätet utgör (enl. uppgift i "Revue de statistique" 1900) 19,126 km., däraf komma på de engelska besittningarna 6,220 km., på de franska 4,935, på Egypten och egyptiska Sudan 3,358 km., på de då existerande boerrepublikerna Transvaal 1,935 och Oranjefristaten 960, på portugisiska kolonier 793, på Kongostaten 431, på de tyska kolonierna 350 km. och på de italienska 27 km. Det största nätet bland alla afrikanska stater har Kapkolonien (4,487 km.). Det märkligaste af alla afrikanska järnvägsförslag är det af Cecil Rhodes framlagda, att med järnvägar förena Kap och Kairo, ett förslag som säkerligen en gång skall realiseras. För närvarande går järnväg från Kap till Bulavayo i Matabeleland samt från Kairo till Kartum; afståndet mellan Kartum och Bulawayo är emellertid omkr. 3,700 km. Ångbåtar gå nu på flera afrikanska floder och sjöar, såsom på Niger och dess biflod Binue, på Kongo och dess biflod Kassai, på Nilen och på Senegal samt på Tanganika och Victoria Njansa. Telegraflinjerna ha en längd af 160,000 km.; man håller f. n på att draga en linje genom hela kontinenten från Kap till Kairo. De viktigaste hamnarna besökas regelbundet af ångfartyg. Men i det inre äro mestadels samfärdsmedlen primitiva. I Nord-A. till Sudan användes kamelen som rid- och lastdjur, i Syd-A. är den tunga oxvagnen det bepröfvade transportmedlet. Hästar och mulor användas i Syd-A. nästan endast för postvagnen. I västra A. är ridoxen ett ganska mycket begagnadt resemedel; i nordöstra A., i Somali- och Gallalanden möjliggöras resor genom hästar och kameler, i mellersta Öst-A. ersättas dessa af åsnor. I Lunda och Loango begagnas bärstol, men packning och varor måste där såsom i större delen af det centrala tropiska A. föras af långsamt marscherande, dyrbara bärarekaravaner. Penningsorter och bytesmedel äro egendomliga. På västkusten och långt in i Sudan samt i Sansibar gäller den i Österrike präglade Maria-Teresia-thalern med årtalet 1780, på hela östkusten och i Abessinien den indiska rupien och i tyska Öst-A, den af Tyska östafrikanska sällskapet slagna rupien. Jämte de af européerna slagna mynten har inhemskt järnmynt af olika form stor utbredning. I hela västra Sudan användas kaurisnäckor som värdemätare, i södra Sudan och Abessinien salt i stänger, i många trakter bomullstyg,, glaspärlor, järn- och mässingstråd. Därtill komma eldhandvapen, ammunition o. s. v. Guld (guldstoft), ehuru det förekommer flerestädes, användes ej som värdemätare, utan säljes som annan handelsvara. Öfverallt söka höfdingarna upptaga tull, i slafvar eller varor. 
Upptäcktshistoria. Forntidens kännedom om A. grundade sig väsentligen på berättelser om eröfringståg och sjöfärder. Redan mycket tidigt företogo egyptiska konungar krigståg uppför Nilen, och enligt Herodotos' uppgift skall Neko hafva uppdragit åt feniciska skeppare att kringsegla A., hvilket de ock gjorde. Kartagern Hanno seglade omkr. 470 f. Kr. längs västkusten ned till Sierra Leone. Ehuru Pomponius Mela 50 f. Kr. hade förfäktat A:s triangelform såsom sannolik, ansåg Klaudios Ptolemaios, att kontinenten vid ekvatorn böjde sig såväl åt v. som åt ö., där det sammanhängde med Asien, hvarjämte han omtalar Månbergen långt i s., där Nilens källor äro att söka, och Nilsjöarna. Romerska härförare drogo på karavan vägar genom Sahara, och Nero sände en expedition, som framträngde till Bahr-el-gasal. Medeltidens kännedom om A. vidgades genom araber, italienare och portugiser. Från 10:e årh. lärde araberna känna Abessinien, östkusten till Sofala och Madagaskar, västkusten till Senegal och det inre till öfre Niger och Tsadsjön. Intressanta och tämligen kritiskt siktade underrättelser finner man hos deras geografiske skriftställare: Masudi, Ibn-Haukal, Obeid-el-Bekri, Edrisi, Ibn-Chaldun, Ibn el-Vardi, Abu-l-fida och Leo Africanus. Den sistnämnde hade gjort en resa från Marokko till Timbuktu och Bornu, liksom före honom Ibn-Batuta (1352), som kom till riket Melle vid öfre Niger och till Sansibarkusten. Genom Venezias och Genuas diplomatiska och merkantila förbindelser med barbareskstaterna och Abessinien erhöllo berömda kartografer i 13:e och 14:e årh., såsom Marino Sanudo och Fra Mauro, värdefullt material, men förledda af araberna förlade de i hjärtat af kontinenten en stor sjö, från hvilken Nilen flöt åt n. och Niger åt v. Marco Polo lämnade en framställning af Öst-A. efter arabiska berättelser och betecknade Madagaskar för första gången som ö. Genuesiska sjöfarare upptäckte Kanarieöarna och portugisiska Azorerna, men båda ögrupperna voro troligen kända redan af kartagerna. Förtjänsten att hafva fastställt A:s verkliga kustform tillkommer portugiserna, hvilka, eggade af infanten Henrik Sjöfararen, trängde allt längre söderut längs västkusten, närmast med uppgift att söka den kristne prästkonungen Johannes, hvars rike man trodde sig kunna nå från västkusten medelst Niger, som ju på kartorna stod i samband med Nilen. 1434 kringseglades Kap Bojador, 1445 nådde Diniz Diaz Kap Verde, och 1472 kom man till Guineaviken. 1484 nådde Diego Cão Kongos mynning, 1486 B. Diaz A:s södra kust, och slutligen (1498) seglade Vasco da Gama rundt A. till Indien. Sedan Saldanha 1503 kommit till Kap Guardafui, nådde man 1520 Massaua vid Röda hafvet och därmed prästen Johannes' rike (Abessinien) och 1541 Sues. Andra upptäckter af än väldigare art tilldrogo sig dock snart de sjöfarande folkens uppmärksamhet; för Amerika fick A. träda i skuggan. Under de tre följande århundradena vidgades därför kännedomen om A. obetydligt. Men äfven till A. vände sig europeisk företagsamhet och europeiskt kapital för att genom anläggning af kolonier tillgodogöra sig dess alster. Så slogo sig fransmännen på 1620-talet ned i Senegal, och särskildt sökte engelsmän, holländare och portugiser lägga under sig Guineas kust och handeln därstädes. Enstaka färder till det inre företogos äfven detta och följande årh., hufvudsakligen i naturvetenskapligt intresse, bl. a. af Shaw (Marokko), P. Kolbe (Kaplandet), Adanson (Senegambien), Forskål (Egypten), Snelgrave (Väst-A.), Bruce (Abessinien), Sparrman och Thunberg (Kap). 
page_number=165, index= - Afrika 
 Med stiftandet af "The african association" i London 1788, hvars hufvudmål var att främja upptäckter i det inre A., randades dagen för de systematiskt genomförda och med stora hjälpmedel understödda undersökningarna af det inre landet. Nigerproblemet sökte man först lösa. Man kände Nigers lopp vid Timbuktu, men hvarken dess ursprung eller dess riktning. Ännu på d'Anvilles karta 1761 flöt floden österut och slutade i en sjö djupt inne i A. Mungo Parks resa (1795-97), som gick genom okända trakter vid Niger, upplyste, att Niger hade ett östligt lopp och att det fanns berg mellan Niger och västkustens floder. På sin andra resa (1805-06) tillsatte han lifvet efter att hafva följt flodens lopp från Bamaku till Bussa, utan att därför frågan om hvar Niger utmynnade kommit sin lösning närmare. Oudney, Clapperton och Denham, af hvilka den förste dog på resan, företogo 1822-24 sin epokgörande resa till Sudan från Tripolis; man nådde Tsadsjön och Niger, och på sin andra resa, 1825-27, nådde Clapperton Niger från Beninviken. Hans tjänare Lander fullbordade, följd af sin bror, 1830 sin herres arbete, i det äfven han söderifrån nådde Niger vid Bussa och följde dess lopp till mynningen. På samma resa upptäckte Lander Nigers stora biflod Binue, som man antog vara ett aflopp för Tsadsjön och en lämplig vattenväg till det inre. Men expeditioner utsända af köpmän i Liverpool (1832) och af den engelska regeringen (i början på 1840-talet) medförde inga större resultat. Med ifver kastade sig fransmännen öfver Timbuktu-uppgiften, som det lyckades dem att lösa. Mollien upptäckte 1818 Senegals och Gambias källor. Det geografiska sällskapet i Paris utfäste 1826 ett pris för den, som nådde Timbuktu, hvilket gaf anledning till Cailliés stora resa 1827-28, som utgick från Sierra Leone öfver Timbuktu genom Sahara till Marokko. Engelsmannen Laing hade visserligen redan 1825 från Tripolis kommit till Timbuktu, men hans mord gjorde resan resultatlös. Nigerproblemet var i allt väsentligt löst 1830, då forskningarna efter Nilens källor trädde i förgrunden. 
Algeriets eröfring af fransmännen 1830 blef af stor betydelse för Nord-A:s framtid, man trängde där allt djupare in, och 1847 nådde Cavaignac oasen Figig. Detta riktade engelsmännens blickar på det ett par årtionden öfvergifna tripolitanska kustlandet. Richardson företog 1845 resor till Mursuk, Ghadames och Ghat och föreslog den engelska regeringen en expedition genom öknen till Sudan, en expedition, som fick stor vetenskaplig betydelse genom Barths och Overwegs deltagande. Richardson dog 1851 och Overweg 1852. Barth genomreste 1850-55 vidsträckta okända nejder i Sudan, där han bl. a. kom till Adamaua vid öfre Binue, trakterna kring Tsadsjön, där han nådde 10° n. br., samt besökte Timbuktu. Efter Barth följde Vogel (1853-56), som kompletterade dennes forskningar, den olycklige v. Beurmann (1862), Rohlfs (1865-67), som på en resa från Tripolis nådde Guineabukten och därunder mellan Jakoba och Binue beträdde alldeles ny mark, och slutligen Nachtigal, som på sin stora resa genom öknen (1869-74) från Tripolis till Kuka vid Tsad besökte bl. a. Tibesti, Borku och Vadai, hvarifrån han nådde Nilen genom Dar-For och Kordofan. I omvänd riktning - Kordofan, Binue-Niger, Guineaviken - färdades 1880 Matteucci och Massari genom kontinenten. Resor uppför Binue, där Baikie 1854 kom betydligt längre än Allen 1831, medförde inga nya vetenskapliga resultat, förrän Flegel (1879-85) uppträdde i dessa trakter. Mac Donalds resa 1889 på Binue konstaterade, att källfloden Kebbi icke har förbindelse med Tsadbäckenet. I franska koloniernas vid Medelhafvet och i Senegal intresse låg det att åstadkomma en förbindelse till lands genom Sahara. 1850 började försöken att intränga från n., af, bland andra, Duveyrier (1859-61), den outtröttlige forskaren i Sahara, och Soleillet (1874-78). Samma väg följde tyskarna Rohlfs (1861-64) och Lenz (1880), hvilken det slutligen lyckades att från Marokko nå Timbuktu och därifrån komma till västkusten. Följdrikare voro försöken från Senegal. Raffenel nådde 1847 väl endast Kaarta, men under general Faidherbe (1855-65) började fransmännen utveckla en kraftigare verksamhet. Undersökningar gjordes i ökentrakterna norr om Senegal till Adrar och inemot Timbuktu samt i de öfre Senegaltrakterna. Mage och Quintin nådde 1865 Segu vid Niger, på hvilken Caron med en kanonbåt 1887 kom till Timbuktus hamnstad. Flere expeditioner under öfverstarna Freys (1885-86), Gallienis (1886-88) och kapten Achinards (1888-89) ledning hafva gjort trakterna vid öfre och mellersta Niger och Senegal alltmer kända; i samband därmed må nämnas Bingers stora resa 1887-88 från öfre Niger öfver staden Kong till Elfenbenskusten, hvarifrån Treich-Laplène sändes honom till mötes. Bingers resa medförde bl. a. två viktiga resultat: tillintetgörandet af hypotesen om Kongbergen samt upplysning om att några af de floder, som falla ut på Guineakusten, upprinna n. om 10° n. br., således nordligare än man förut antagit. På 1890-talet har ett flertal tyska, engelska och franska expeditioner gjort landet inom Niger-bågen tämligen kändt. 1887 och 1889 berestes öfre Niger med franska kanonbåtar. Landet mellan Niger och Tsad har besökts af Hartert och Staudinger (1886 och 1887) samt senare af engelsmännen Robinson och Wallace samt fransmannen Monteil (1890-92), som bereste hela Nord-Afrika från S:t Louis vid Senegal till Kuka samt därifrån åt norr till Medelhafvet. Väster om Nigerdeltat hafva, särskildt under sista årtiondet, företagits en del resor in i landet, bl. a. af Zweifel och Moustier, som 1879 upptäckte Nigers källor, Bonnet, som 1875-76 undersökte Voltafloden till Salaga, samt Wolf och v. François, som undersökte landet innanför Togo. 
Liksom stiftandet af "African association" blef af afgörande vikt för forskningen i Nigertrakterna, blef Bonapartes expedition till Egypten betydelsefull för Niltrakterna. Likaså Muhammed Alis eröfringslystnad. Med egyptiska trupper framträngde forskningsresande, och för första gången sedan forntiden såg en europé Blå och Hvita Nilens förening (1821). Dessa upptäckter fortsattes mot s. af Beke (1840-43), som fann Blå Nilens källor, Pruyssenaere, Poncet och Lejean (1859-64), Marno (1870-71) och Schuver (1881-82), som nådde 9° n. br. Cailliaud och Letorzek hade 1819-20 besökt oaserna i Libyska öknen, hvilken först af Rohlfs 1869 och 1873-74 grundligt undersöktes. - Från 1772, då Bruce lämnade Abessinien, till 1830 besöktes detta land endast af engelska expeditioner 1805 och 1810. Salts karta, frukten af hans resa 1810, visar oss norra hälften af Abessinien något så när riktig, medan allt, som ligger s. och ö. om Tanasjön, är ytterst torftigt tecknadt. Denna 
page_number=166, index= - Afrika 
stora lucka fylldes genom resor af Rüppell, Ferret och Galinier (1839-43), bröderna d'Abbadie (1837-48), Krapf (1842) samt på 1860-talet af v. Heuglin, Rohlfs och Lejean; äfven engelska fälttåget 1867-68 riktade det topografiska och etnografiska vetandet. Ehuru Rüppe'l redan 1824 vandrat genom öknarna v. om Nilen till Kordofan och Russegger och Kotschy kommit till Dar Nuba, d. v. s. till 11° n. br. och 29° ö. lgd, beslöt man först på 1850-talet att från Röda hafvets kust genom öknen närma sig höglandet. Dessa trakter undersöktes af bl. a. Malzac 1852, Hamilton 1854, Munzinger 1855-75 samt Hildebrandt och Heuglin. Cecchi och Chiarini framträngde 1876-81 från Zeila, Soleillet 1882 från Tedjura mot Sjoa och Kaffa samt Aubry 1883-85 till Bonga. Antonelli, som 1883 genomvandrade Danakilöknen, och Traversi deltogo 1885-87 i Meneleks krigståg och vidgade väsentligt kännedomen om södra Abessinien. Sedermera hafva andra italienare noga genomforskat de italienska kolonierna. Djupt in i Somali har bland andra trängt amerikanen Donaldron Smith (1894-95), och från Obok trängde Bonchamps nästan ända till Hvita Nilen. 
1821 var, som redan nämndt, Blå Nilens mynning funnen och Hvita Nilen befunnen vara hufvudfloden. Linant de Bellefonds for 1827 uppför den senare till 13,6°. Man trodde då, att källorna lågo under 7° n. br., och Muhammed Ali beslöt för sig vinna äran af deras finnande. Den första af de af honom utrustade expeditionerna kom 1840 till 6° 30', den andra 1841 till 44° 2'. Den sydligaste punkten, som man från Egypten på Nilen nådde, var 3° 34' (Miani 1860). Ett oerhördt stort, vattenrikt och bördigt område var öppnadt genom Muhammed Ali. Efter köpmän, elefantjägare och slafhandlare följde ett årtionde senare vetenskapsmännen, hufvudsakligen i länderna v. om Nilen, i Bahr-el-gasals område: Brun-Rollet (1856), Poncet, Petherick (1857), Antinori, Piaggia, Lejean och Heuglin (på 1860-talet), Schweinfurth (1868-71), som öfvergick västra Niltillflödenas vattenskillnad och i Monbuttulandet upptäckte den mot v. strömmande Uelle, som han antog vara Sjari, men som vi nu veta vara öfre loppet af Kongos biflod Ubangi. Dessa trakter undersöktes sedan närmare af Schnitzer (Emin pasja) 1877-92 och Junker 1877-88 och 1880-86. En annan framstående forskare i dessa trakter var F. Stuhlmann, som 1890 följde Emin pasja på hans sista resa från kusten till det inre. Samtidigt med Emin pasja verkade Lupton såsom egyptisk ämbetsman i Bahr-el-gasal-området och kom 1883 ända till Foro i Dar Banda, n. om Mbomus förening med Uelle-Ubangi. Casati kompletterade 1884-89 forskningarna i Monbuttulandet. Icke oväsentligt understöddes dessa och andra vetenskapliga expeditioner af Sudans generalguvernör Gordon (1874-80), på hvars uppdrag egyptiska generalstabsofficerare och engelsmän gjorde kartläggningar i Kordofan och Dar-For. 
Man försökte ej vidare att lösa Nilproblemet genom att norrifrån framtränga utöfver 3° 34;, utan från östkusten. Sedan 1518 hade man kännedom om en stor sjö innanför Mosambik, och man ställde den enligt Ptolemaios' framställning i samband med Nilen, stundom äfven med Kongo och Sambesi. Cooley samlade sedan 1835 alla underrättelser om den, gaf den på sina kartor (1845 och 1853) ett bestämdt läge och införde namnet Njassa i litteraturen. Flere försök gjordes att nå den österifrån, men förgäfves. Då kom med ens en stor öfverraskande framgång. Tyska missionärer, sedan 1843 verksamma i Mombasa, upptäckte 1849 snöbergen vid ekvatorn: Rebmann Kilima-ndjaro, Krapf Kenia. Ännu mera eggande verkade de hörsagor, som de inhämtade öfver det stora inhafvet i det inre, hvilka gåfvo anledning till Burtons och Spekes expedition till den förmenta Nilsjön. Burton och Speke funno 1858 Tanganika och Speke ensam Victoria Njansa: inhafvet upplöste sig i flere sjöar. Spekes andra expedition 1860-64, i förening med Grant, löste slutligen i hufvudsak problemet. Sedan de följt västsidan af Victoria Njansa, funno de sjöns utlopp vid Riponfallen, följde detta till Karumafallen och sammanträffade i Gondokoro vid Hvita Nilen med den från Kairo kommande Baker (1862-64), som genom upptäckten af Albert Njansa och Somerset-Nilens utlopp i denna fullständigade deras resultat. Sedan därefter Stanley 1876 funnit Kagera l. Alexandra Nil, Victorias största tillflöde, hvilket Baumann 1892 följde till dess ursprung, och 1889 Semliki, som förenar Albert-Edvard-Njansa med Albert-Njansa, hade man afslöjat den årtusenden gamla hemligheten med Nilens ursprung. Det sista bidraget till lösningen af "sjöproblemet" gaf Götzen, som 1893 genomvandrade A. från den östra till västra kusten och därunder bl. a. upptäckte Kivasjön. 
Kongos mynning upptäcktes, som nämndt, 1484, men ett försök att tränga uppför floden gjorde först Tuckey 1816 (ofvanför Isangila); efter honom följde L. Magyar 1848 (till Jellalafallen) och Burton 1863. Om jätteflodens utsträckning och dess väldiga bifloder visste man ingenting. Livingstone höll den af honom 1867 upptäckta Luapula för Nilens öfre lopp, men Cameron påvisade 1874, att Nilsjöarna lågo högre än Lualaba vid Njangve, och antog, att Lualaba tillhörde ett stort västafrikanskt vattenbäcken. Först Stanley ådagalade genom sin epokgörande färd från Njangve till Boma vid Atlantiska hafvet 1876-77, att Lualaba var identisk med Kongo. Kongos södra bifloder voro sedan länge bekanta, utan att man anat deras sammanhang med Kongo. Redan 1796 hade Pereira och 1798 Lacerda genomvandrat södra Kongobäckenet, och tvenne pombeiros (d. v. s. infödda handlande, som stodo i förbindelse med portugisiska köpmännen vid kusten och förmedlade förbindelsen med det inre) hade 1802-11 korsat Syd-A. mellan Loanda och Sofala. Graça hade 1843-46 och L. Magyar 1850-51 framträngt till Muata Jamvos rike. Livingstones upptäckter på resorna från vattenskillnaden n. om Sambesi genom Lunda till Angola (1852-54) samt vid Moero och Bangveolosjön (1867-68) bekräftades och fullständigades genom senare resande. Genom Pogge (1875) och Buchner (1879-81) erhöllos säkrare underrättelser om Lundariket. Capello och Ivens undersökte 1877-79 Kuangos, Tsjikapas och Kassais öfre lopp. Pogge och Wissmann företogo 1881-82 en expedition från Angola till Njangve, hvarifrån Wissmann fortsatte till östkusten, men Pogge återvände till västkusten. På uppdrag af Internationella afrikanska associationen anlade Stanley stationer vid nedre Kongo, trängde uppför denna flod till Aruvimi och upptäckte 1882-83 Leopold II:s sjö och Mantumbasjön, hvilkas förbindelser med hvarandra och med Kongo fastställdes af Grenfell 1886 och Bentley 1887. Dessa och andras forskningar hade gjort oss bekanta med ett antal floders mynningar i Kongo och med deras öfre lopp. Den felande 
page_number=167, index= - Afrika 
förbindelsen lämnade de nu följande forskningarna af Wissmann och Wolf, som 1884 fastställde Kassais förbindelse med hufvudfloden, Wolf, som 1885-86 for uppför Sankuru till 6° s. br., Grenfell och v. François, som 1885 foro uppför Lulongo, och van Gèle, som 1886 for uppför dess biflod Lupori. Wissmann anträdde 1886 sin andra stora expedition genom kontinenten, hvarunder han begagnade ett halft års vistelse i Balubalandet till viktiga geografiska utflykter. Delcommune, förut verksam vid Leopold II:s sjö, Lukenge och Sankuru, löste 1888 den svåra frågan rörande den af Cameron upptäckta Lomamis identitet med den under namnet Lubilasch i Kongo mynnande floden genom att fara uppför den till 4° s. br. och ådagalade därjämte att Camerons Lomami icke, såsom Wolf antagit, hör till Sankurus flodområde. Janssen, som 1889 kom till 4° 27' s. br., visade, att Lomami är den bekvämaste vattenvägen till Njangve. 1887 företogos tvenne synnerligen viktiga flodexpeditioner: af van Gèle, som framträngde på Ubangi ända till 23° ö. lgd och därigenom löste Uellefrågan, samt af Stanley, som på sin Emin-pasja-expedition följde Aruvimi nästan till dess källor. Genom dessa fingo Schweinfurths, Junkers och Luptons tidigare forskningar i Monbuttulandet och Dar Banda sin vetenskapligt tillfredsställande lösning. Af andra forskningar i Kongoområdet må nämnas de af svenskarna Möller, Pagels och Gleerup 1883-86 vid mellersta Kongo, de af Bentley, Crudgington, Johnston, Pechuel-Loesche, Chavanne, Danckelmann och Comber vid nedre Kongo. 
Den genom forskningarna vid Tanganika bekante kapten Burton och botanisten Mann lärde oss känna Kamerunberget (1861). Andra forskare i dessa trakter äro Reichenow, Buchholz och Lühder (1872-73), Grenfell och Comber (1876-79), de där bosatte svenskarna Knutson och Valdau, vidare v. Zöller, Johnston, Zintgraff och Zeuner, Kund och Tappenbeck (efter 1887) samt Morgen. Zintgraff lyckades 1889 framtränga till Ibi vid Binue. Morgen reste s. å. öfver Jaunde-stationen till Ngila och öfre Mbam tillbaka till kusten på Sannaga, och 1890 bröt han upp till Binue, som han nådde under 10° ö. lgd, hvarefter han for utför Binue och Niger till kusten. I Kamerunområdet hafva under senare år många tyskar rest, bl. a. Stellens (1893), Passarge (1893- 94) och Carnap-Quernheimb (1897). - Gabun och Ogove voro nästan obekanta till midten af 19:e årh. Hvad Bowdich 1817 berättade om tillvaron af en flod Ogove och Bouët-Willaumez 1838 om Gabuns närmaste omgifning var mycket torftigt. Banbrytande verkade Du Chaillu (1851-65) med sina resor innanför kusten och vid Ogove, som han följde till 12° 35' ö. lgd. Han hade en mängd efterföljare, men det lyckades först Savorgnan de Brazza med Marche, och Ballay att 1877 icke blott nå Ogoves källområde, utan öfver vattenskillnaden och längs Kongos biflod Alima komma fram till Kongo, hvarigenom den forna föreställningen att Ogove var en arm af Kongo upphäfdes. Crampel drog 1890 med en stor expedition på Kongo till Ubangis båge för att därifrån framtränga till Tsadsjön, men expeditionen blef i april 1891 öfverfallen af araber och tillintetgjord. Då öfvertog Brazza ledningen af en ny expedition, med hvilken han 1892 marscherade längs Sangafloden och i Komasa under 3° 40' n. br. sammanträffade med Mizon, som dragit uppför Niger och Binue och därifrån vändt sig mot s. Den förste, som lyckats framtränga från Kongo till Tsad, var Gentil, som från Ubangi kom öfver till Sjari, som han följde till Tsad, i hvilken han inseglade 1 nov. 1897. 
Öfver två århundraden egde Portugal kolonien Angola, utan att af landet känna mer än den yttersta kustremsan. I det närmast liggande inlandet gjorde Saldanha 1807 och Cardoza 1816-19 och efter lång paus Graça 1843-46 resor af större eller mindre betydelse. Öfver landskapet Bihe inhämtade L. Magyar 1847 tillförlitlig och noggrann kännedom, och i konungariket Kongo gjorde Bastian 1857 etnografiska studier. Därjämte hafva Welwitsch 1853-65 och Monteiro 1858-73 vidgat kännedomen om landet mellan kusten och Kuango, Duparquet 1868, Capello, Ivens och Serpa Pinto 1877-79 om den sydligare delen, A. de Paiva om trakten vid Kunene och Kubango samt van Veth 1885-86 om Bihe. 
Hollands kolonialpolitik lät mycket litet göras för kännedomen om det inre Syd-A. Visserligen sände regeringen små expeditioner till okända trakter, men deras resultat hemlighöllos, och främlingar fingo endast med svårighet besöka landet. Först 1777 hade Gordon funnit Oranjes öfre lopp och Patterson 1778 dess mynning; dock är det möjligt, att regeringskommissarien Hop redan 1761 gått öfver floden i sistnämnda trakt. Men med engelsmännens besittningstagande af kolonien (1795) blef det annorlunda. Barrow (1797-98) och Lichtenstein (1803-06) framträngde, den förre till kaffrerna, den senare till betsjuanerna. Protestantiska missionärer nedsatte sig efter 1807 långt in i landet, såsom Burchell (1810-12) i Kaplandet, Campbell (efter 1812) i Natal och vid Oranjefloden bland betsjuanerna m. fl. Genom boers' vandringar sedan 1835 öppnades hittills okända länder. Jägare, svenskarna Wahlberg och Ch. J. Andersson, trängde långt in, men ingen så långt som missionären Livingstone. De första åren af sin vistelse i Syd-A. bodde den sistnämnde bland västbetsjuanerna vid Kuruman samt på de af honom grundade stationerna Mabotsa och Kolobeng omkring Limpopos källor. 1849 upptäckte han Ngamisjön och de följande åren Tsjobe och öfre Sambesi. Därefter följde 1852-54 hans stora resa från Kapstaden genom Betsjuanaland öfver vattenskillnaden mellan Sambesi och Kassai till Lunda och Angola, hvarifrån han sedan (1854-56) återvände till Kilimani, undersökte Sambesis område, hvarunder han upptäckte sjöarna Njassa och Sjirva samt hela det stora området omkring sjöarna Njassa, Tanganika, Moero och Bangveolo. Vid Tanganika sammanträffade han 1871 med den till hans uppsökande utsände Stanley och dog, ända till slutet verksam, 1873 vid Bangveolo. Af hans många efterföljare i Syd-A. kunna vi här nämna endast några få. Bleek uppehöll sig 1855-56 bland kaffrerna för att studera deras språk, och Fritsch studerade 1864-66 sydafrikanernas språk och seder i Oranjefristaten och Betsjuanaland. Mauch undersökte 1865-72 Matabeles rike och Mashonaland samt upptäckte därunder ruinstaden Zimbabue, Erskine 1868-75 särskildt nedre Limpopo. E. Holub färdades tre gånger (1868-74, 1875-76 och 1886-87) genom betsjuanernas land till och öfver Sambesi. Selous' resor 1887-89 bekräftade guldrikedomen i Mashonalandet, som, sedan brittiska sydafrikanska kompaniet tagit det i besittning, blifvit ännu mera kändt. 
page_number=168, index= - Afrika  - Afrikander (holl. afrikaander), i Syd-Afrika född hvit  - Afrikander-Bond (Afrikander-förbundet, ofta kalladt endast "the Bond"), en politisk sammanslutning  - Afrikanska fornlämningar. Se Fornlämningar  - Afrikanska (handels)kompaniet. Se Afrikanska kompaniet  - Afrikanska jägare (fr. Chasseurs d'Afrique). Se Jägare 
 Östra hörnet af A., Somali- och Gallalandet, är till följd af befolkningens fientlighet en af de minst kända delarna af kontinenten. Owens (1824-26) och Guillains (1846-48) kustfärder uppdrogo kustlinjerna. Burton, Speke m. fl. sökte intränga norrifrån, men kommo ej långt. Från samma sida utgingo ock Haggenmacher (1874), som lyckades nå 8° 30' n. br., Révoil (1878-79), Menges (1884-85), v. Hardegger och Paulitschke (1885) samt James och Aybner (s. å.), som öfver Ogaden kommo ända till Webi. Från ö. och s. ö. gjorde von der Decken (1865), Brenner (1867-68), Munzinger (1875), Révoil (1881-82), Bricchetti och Robecchi (1890-91) samt Bottego (1892-97) mer eller mindre lyckade försök att intränga. Om Donaldson Smith är ofvan taladt. Framgångsrikare voro försöken från s., från Tana, hvars omgifning undersöktes af Krapf 1851, Wakefield och New 1865-67 samt Denhardt och Fischer 1877. De första säkra underrättelserna om landet innanför Sansibarkusten, mellan Tana och Rovuma, lämnade missionärerna Krapf och Rebmann, som 1848-52 företogo resor till Usambara, Dsjagga och Ugamba samt bragte underrättelser om snöbergen under ekvatorn. Om ock alla senare expeditioner, som från Sansibar gingo västerut, betraktade kustlandsträckan som genomgångsland, innehålla dock de om dessa expeditioner utgifna arbetena af Burton, Speke, Stanley och Cameron m. fl. grundvalen för vårt vetande om dessa trakter, som under det sista årtiondet varit ovanligt rikt besökta af resande. J. Thomson, som på sina forskningar vid Njassa och Tanganika (1878-80) hade upptäckt Rikvasjön, reste 1884 mellan Kilima-ndjaro, Kenia och Victoria Njansa och upptäckte Aberdare-bergen, Johnston uppehöll sig nära ett halft år (1884) vid Kilima-ndjaro, men kunde ej komma högre än till omkr. 5,000 m. höjd, hvaremot H. Meyer efter flere försök 1889 med Purtscheller kunde nå bergets topp (6,010 m.) och upptäckte A:s första glaciär. Han besökte berget äfven 1898. Teleki och v. Höhnel fastställde på sin märkliga resa 1887-88 sammanhanget mellan abessinska höglandet samt Kenias och Kilima-ndjaros vulkankedja och upptäckte i st. f. den gåtlika Samburusjön tvenne stora insjöar n. om Baringosjön, hvilka de kallade Rudolf- och Stephaniesjöarna. Till dessa sjöar reste Cavendish (1896-97). Peters följde 1889-90 Tana ända till dess källområde, och Jackson gick vid samma tid från Naivasjasjön västerut till Kavirondo, hvarifrån han öfver Ligonjiberget kom nära södra stranden af Rudolfsjön. Pigott drog 1889 genom höglandet mellan Tana, Sabaki och Kenia. Baumann upptäckte 1892 de salthaltiga Manjara- och Eiassisjöarna. Under senare år hafva flera resande besökt Öst-A. endast för att drifva jaktsport, såsom de österrikiske grefvarna Wickenburg, Hoyos och Coudenhove samt den rumanske fursten Ghika. - Äfven de afrikanska öarna hafva ytterligare utforskats. Af särskild vikt äro fransmännens resor och studier på Madagaskar; bland dessa resande må nämnas Catat, Maistre, Douliot och Grandidier, hvilken mest bidragit till att göra denna ös förhållanden kända. A. W-G.* 
Litteratur. <i>Arbeten af allmännare innehåll:</i> Reclus, "Nouvelie géographie universelle" (bd 10-13, 1885-88), Sievers, "Afrika" (1891; 2:a uppl. af prof. Hahn, i Sievers' "Allgemeine länderkunde", 1901) och Keane, "Africa" (i Stanford's "Compendium", 2 bd, 1895). - <i>Historia och politisk indelning:</i> Banning, "Le partage politique de l'Afrique" (1888), Scott Keltie, "The partition of Africa" (1893), Petit, "Organisation des colonies françaises et des pays de protectorat" (1894), R. Schmidt, "Deutschlands kolonien" (1895-96), Lucas, "Historical geography of the british colonies" (bd 3-4, 1897-98), Hertslet, "Map of Africa by treaty" (3 bd 1896), van Ortroy, "Conventions internationales définissant les limites actuelles... en Afrique" (1898), Sir Harry Johnston, "History of the colonization of Africa by alien races" (1899), Bonnefon, "L'Afrique politique en 1900" (1900) och Schurtz, "Afrika" (bd 3 af Helmolts "Weltgeschichte"). Se vidare artiklarna om särskilda länder. - <i>Upptäcktshistoria:</i> Paulitschke, "Die geograph. erforschung d. afrikan, kontinents" (2 uppl. 1880) och "Die Afrikaliteratur von 1500-1750" (1882), Markham, "The fifty years work of the Royal Geographical Society" (1881), Umlauft, "Afrika in kartographischer darstellung von Herodot bis heute" (1887), Supan, "Ein jahrhundert der Afrikaforschung" (i "Petermanns mittheilungen" 1888), och Brown, "The story of Africa and its explorers" (1892-95; "Afrika och dess Upptäcktshistoria", 2 bd 1897). Se vidare de särskilda upptäcktsresandenas biografier. 
<b>Afrikander</b> (holl. <i>afrikaander</i>), i Syd-Afrika född hvit. Vanligen användes ordet emellertid blott om den del af befolkningen, som räknar sin härkomst från holländska invandrare. 
<b>Afrikander-Bond</b> (Afrikander-förbundet, ofta kalladt endast "the Bond"), en politisk sammanslutning inom det holländska folkelementet i Syd-Afrika. Förbundet grundades 1881 af F. W. Reitz, sedermera Oranje-fristatens president och Transvaals statssekreterare, och Karl Borckenhagen, en i Bloemfontein bosatt tysk, samt hade 1882 sin första kongress i Graaff-Reinet. Dess syfte var att väcka afrikanderbefolkningens nationalkänsla, förbättra dess ekonomiska villkor, öka dess politiska inflytande och förbereda Syd-Afrikas själfständighet, säkerligen ej under brittisk flagg. Urspr. hade förbundet en för Kapkolonien och de båda republikerna gemensam organisation, men snart fick dess afdelning i Kap en själfständig ställning samt vann där under J. H. Hofmeyrs (se d. o.) ledning allt större ekonomiskt och politiskt inflytande. Förbundet understödde förgäfves transvaalboernas planer på Betsjuanaland 1884, slog därpå till en tid in på en till det yttre mera engelskvänlig politik och skänkte Cecil Rhodes' ministär sitt stöd (1890-96). 1898 kom en "bond"-ministär under W. P. Schreiner till makten. Under boerkriget iakttog förbundet en mot de båda boerrepublikerna sympatisk, men officiellt neutral hållning, ehuru många af dess medlemmar öppet anslöto sig till upproret i norra Kap-kolonien. Efter krigets slut har förbundet af Hofmeyr (1902) ombildats på bredare basis och med tydligare erkännande af Englands öfvervälde samt uppgått i det s. k. Syd-afrikanska partiet. Se vidare Boerfolket och Kaplandet. V. S-G. 
<b>Afrikanska fornlämningar.</b> Se Fornlämningar. 
<b>Afrikanska (handels)kompaniet.</b> Se Afrikanska kompaniet. 
<b>Afrikanska jägare</b> (fr. <i>Chasseurs d'Afrique</i>). Se Jägare. 
page_number=169, index= - Afrikanska kompaniet (Guinea-kompaniet), ett på Louis De Geers initiativ bildadt svenskt handelskompani  - Afrikanska språken  - Afrikanska sällskap, föreningar, som gjort Afrikas undersökning till sin uppgift 
<b>Afrikanska kompaniet</b> (Guinea-kompaniet), ett på Louis De Geers initiativ bildadt svenskt handelskompani, hvars privilegier utfärdades 15 dec. 1649 och som fick uteslutande rätt att handla på länder, som ligga s. om Kanarieöarna, i Afrika, Asien och Amerika, med undantag af dem, som voro "compagniet af Nova Suecia" (se Nya Sverige) förbehållna. En koloni anlades på Guineakusten (Guldkusten) i trakter, där holländare och engelsmän förut haft faktorier, nämligen vid Cabo Corso (nu Cape Coast castle, se d. o.) på mark, som kompaniets förste guvernör, rostockaren Henrik Carloff (kort därefter svensk general och 1654 adlad med namnet Carloffer), 1650 inköpte från konungen af Feta (Futu). Ett kastell, Karlsborg, och två mindre fästen, Taccorari (l. Anten) och Annamabo, samt ö. därom vid kusten faktorierna Gemoree och Akkara (l. Akkra) anlades. För affärens uppdrifvande inbjöds 1654 till ny aktieteckning. I juli 1655 utfärdades privilegier för det utvidgade kompaniet. Den 1656 från guvernörskapet aflägsnade Carloffer, som fick Johan Filip von Krusenstierna till efterträdare, återkom med ett beväradt danskt skepp och lyckades, förstärkt med holländska och kompaniets slafvar, 27 jan. 1658 genom öfverrumpling taga Karlsborg samt hissade danska flaggan på kastellet; Krusenstierna fängslades; ett kompaniets fartyg och andra tillhörigheter togos som god pris. Äfven Taccorari, Annamabo, Gemoree och Akkara besattes. En viss Schmidt kvarlämnades att för Carloffers räkning sköta kolonien. I juni 1658 inlöpte Carloffer med bägge fartygen under tysk flagga i Glückstadts hamn. Då den svenska regeringen framställde reklamationer mot den danska, stack Carloffer sig undan med sin röfvade skatt. Danskarnas vägran att lämna den af svenskarna fordrade satisfaktionen (slutligen nedsatt till 400,000 rdr sp.) för kolonien och lidna förluster blef en viktig formell orsak för Karl X Gustaf att förnya kriget emot Danmark. I freden i Köpenhamn 1660 eftergaf svenska regeringen den fordrade ersättningssumman, men danskarna skulle återlämna kolonien. Denna hade emellertid i mars 1659 af Schmidt mot en summa af 7-8 tusen floriner öfverlämnats åt holländska Västindiska kompaniet, men 6 veckor därefter intogo infödingarna kastell och faktorier samt erbjödo sig att återställa kolonien till det svenska kompaniet. Hamburgköpmannen Lucas Lütkens, som på Karl Gustafs uppmaning redan dessförinnan för egna och medintressenters penningar utrustat ett fartyg för att i kompaniets namn återtaga kolonien, anlände i dec. 1660 till Cabo Corso, och en liflig handel uppstod mellan hans folk och negrerna. Kompaniet ville emellertid själf hafva handeln i sina händer och utrustade 1661 till Guinea sitt sista skepp. Men i sikte af Karlsborg togs det af fyra holländska skepp, och 22 april 1663 eröfrade holländarna det af öfverkommissarien Tönnies Voss med beundransvärd seghet öfver ett år försvarade Karlsborg. Redan 9 maj 1664 togo emellertid engelsmännen Cabo Corso och Akkra. Koloniens och fartygens förlust vållade både Afrikanska kompaniets och Lütkens' ruin. Efter långvariga underhandlingar förband sig Holland 18 juli (g. st.) 1667 att erlägga 140,000 rdr sp., hvaremot svenskarna afstodo från besittningen, andra ersättningsanspråk och t. o. m. rättigheten att handla på Guineakusten Svenska regeringen "lånade" summan. 1670 lämnade den de svenske delegarna i kompaniet hälften af deras andel (som utgjorde 80,000 rdr sp.) och "god försäkring" om resten, men godtgjorde efter långt processande först 17 dec. 1716 den tyske delegaren Wolters arfvingar, och då med endast 40,000 rdr b:co. Se V. Granlund, "En svensk koloni i Afrika eller Svenska afrikanska kompaniets historia" (i "Hist. bibl.", 1879). J. TH. W. 
<b>Afrikanska språken</b> äro ytterst talrika, måhända täflande i antal med de asiatiska. Med uteslutande af de tills vidare allenastående nuba-språket i n. ö. och hottentottiskan i s. v., indelas de i fyra stora grupper: 1) <i>bantuspråken</i> i södra Afrika ända upp till ekvatorn, 2) <i>negerspråken</i> i Central-Afrika från 0°-15° n. br. samt 3) <i>hamitiska</i> och 4) <i>semitiska språk</i> i norra Afrika. Alla dessa äro inhemska, utom de semitiska. Dessa hafva nämligen inkommit från Arabien. Dels hafva i förhistorisk tid sabeiska kolonier från södra Arabien öfvergått sundet Bab-el-mandeb och bosatt sig i Abessinien, där under inverkan af hamitiska grannspråk etiopiskan (gees), amhariskan, tigre och andra språk uppkommit, dels hafva efter Muhammed de egentlige araberna från mellersta Arabien småningom utbredt sitt språk öfver hela norra Afrika, egyptiska Sudan och Sansibar vid sidan af hamitiska, neger- och bantuspråk. För den första och kvantitativt största kunskapen om de inhemska språken hafva vi missionärer sådana som Kölle, Krapf, Isenberg, Moffat och andra, äfven svenskar, att tacka. Sedermera har ett flertal af de afrikanska språken vetenskapligt behandlats af en stor mängd lärde, bl. a. Lepsius, Bleek, Reinisch, Prætorius och Basset, och f. n. äro flera tiotal forskare uteslutande sysselsatta med studiet af dessa språk. Med undantag af egyptiskan egde intet af dessa språk vid upptäckandet någon litteratur eller ens skrift, men numera börjar flerstädes, utom af missionärer, äfven muhammedanska, författade religiösa skrifter, äfven en annan, ehuru obetydlig litteratur, sagor, sånger, ordspråk o. d., att småningom uppstå. Se vidare de särskilda språkgrupperna. Litt.: Kölle, "African native literature" (1854), och Cust, "The modern languages of Africa" (2 vol. med språkkartor, 1883), samt Es. Tegnér, "Nordiska författares arbeten om och på afrikanska språk" (Ny sv. tidskr. 1884). H. A. 
<b>Afrikanska sällskap,</b> föreningar, som gjort Afrikas undersökning till sin uppgift. Den första föreningen af detta slag var den 1788 i London stiftade "Association for promoting the discovery of the interior parts of Africa", i hvilken Banks och Rennell voro de ledande och som utsände en mängd forskningsresande, främst bland dem Mungo Park. Den uppgick 1831 i det 1830 stiftade "Royal geographical society" i London. 1873 bildades i Berlin "Deutsche gesellschaft zur erforschung Äqvatorial-Afrikas", som 1878 förenade sig med den 1876 bildade nationalkommittén i Berlin och därefter kallade sig "Afrikanische gesellschaft in Deutschland". Det upplöstes 1891, då tyska riksregeringen beslöt att själf använda de medel den dittills beviljat sällskapet. I sept. 1876 bildade konung Leopold II i Belgien ett internationellt afrikanskt sällskap, kalladt "Commission internationale d'exploration et de civilisation de l'Afrique centrale", som utom vetenskaplig forskning upptog på sitt program handel och civilisation samt slafhandelns undertryckande. Jämte denna internationella kommitté i Bruxelles uppstodo nationalkommittéer i de flesta 
page_number=170, index= - Afrikanska sällskap, föreningar, som gjort Afrikas undersökning till sin uppgift  - Afrikas stjärna, Kongostatens orden. Se Ordnar  - Afrinning, den del af nederbörde, som från ett visst område afrinner genom öppna vattendrag  - Afrodisi l. Afrodisiasm, sjukligt stegrad könsdrift  - Afrodisia, grek. myt., fester till Afrodites ära. Se Afrodite  - Afrodisiaka, medel, afsedda att stegra könsdriften  - Afrodisiasm. Se Afrodisi  - Afrodit, individ, hos hvilken könsorganen så förkrympts  - Afrodit Berlin, miner.  - Afrodite, grek. myt., "kärlekens gudinna" 
stater i Europa, bl. a. den ofvannämnda i Berlin. Oberoende af den internationella kommittén äro "Società d'esplorazione commerciale in Africa" i Milano (sedan 1879) och "Comité de l'Afrique centrale" i Paris (sedan 1890), som arbetar på att förena franska besittningar vid Medelhafvet med franska Kongo. 
<b>Afrikas stjärna,</b> Kongostatens orden. Se Ordnar. 
<b>Afrinning,</b> den del af nederbörden, som från ett visst område afrinner genom öppna vattendrag. En flods afrinning bestämmes säkrast genom periodiska mätningar i flera kända tvärsektioner. Genom sammanställning af flera mätningar i samma sektion erhålles en <i>afrinningskurva</i>, som angifver den mot hvarje förekommande vattenstånd svarande vattenmängden, och genom observation af vattenståndets växlingar kan man sedan beräkna afrinningen för hvarje dag af året. Minimiafrinningen är af betydelse särskildt för vattenkraftanläggningar, maximiafrinningen för damm- och broöppningar. Ju närmare dessa gränser ligga, dess bättre tillgodoses såväl allmänna som enskilda intressen. Idealet är en konstant afrinning, som stundom kan vinnas genom reglering af sjöar eller konstgjorda bassänger. Jfr Sjöreglering. J. G. R. 
<b>Afrodisi</b> l. Afrodisiasm (af <i>Afrodite</i>, kärlekens gudinna), sjukligt stegrad könsdrift. 
<b>Afrodisia,</b> <i>grek.</i> <i>myt.</i>, fester till Afrodites ära. Se Afrodite. 
<b>Afrodisiaka</b> (grek. <i>afrodisiaka</i>, af <i>afrodisia</i>, älskogsnöjen), medel, afsedda att stegra könsdriften och aflingsförmågan. Dylika medel hafva förr användts i medicinen och i större utsträckning af kvacksalfvare samt till beredning af forna tiders <i>kärleksdrycker</i> (se d. o.). De äro antingen skadliga eller overksamma. (J. E. J-N.) 
<b>Afrodisiasm.</b> Se Afrodisi. 
<b>Afrodit</b> (af <i>Afrodite</i>, kärlekens gudinna), individ, hos hvilken könsorganen så förkrympts, att könet ej kan bestämmas. - Afroditism, tillvaro af förkrympta könsorgan. 
<b>Afrodit</b> Berlin (af grek. <i>afros</i>, skum), <i>miner.</i>, ett sjöskum till utseende liknande, mjölkhvitt, ogenomskinligt mineral från Långbanshyttan i Värmland (H<sub>6</sub> Mg, Si, O<sub>15</sub>). A. HNG. 
<b>Afrodite</b> (grek. <i>Aphrodite</i> lat. <i>Aphrodite</i>), <i>grek.</i> <i>myt.</i>, "kärlekens gudinna" i en omfattning så vidsträckt, som endast naturreligionen kunde gifva detta ord. Det betecknar allra först den kärlekens alstrande kraft, som genomtränger hela universum, den kosmogoniska skapelsedriften. Vidare betecknar det den alstrande driften i det organiska lifvet, framför allt i släktets fortplantning. Från denna naturreligionens äldsta synpunkt förklaras, att vi i denna gudoms dyrkan finna en sällsam förening af det sköna och det vedervärdiga, af det upphöjda och det låga, af sedligt och osedligt. Dock måste man därvid uppmärksamma, att A:s dyrkan ursprungligen ej är grekisk, och att grekerna under sin bättre tid företrädesvis utvecklade de skönare beståndsdelarna i denna dyrkan. 
Utan tvifvel hade grekerna ursprungligen i Dione en kärleksgudinna, som hade sin motsvarighet i romarnas Venus och nordboarnas Fröja. Men Dione undanträngdes af den från de semitiska folken upptagna A. (den syriska Astarte). Hufvudsätena för denna gudinnas äldsta dyrkan bland grekerna voro tvenne öar, som stodo i liflig handelsförbindelse med orienten, nämligen Cypern och Kythera (nu Cerigo). Från dessa öar utbredde sig hennes dyrkan öfver det egentliga Grekland och dess kolonier. Särskildt voro Korinthos och trakten af berget Eryx på Sicilien bekanta för sin Afrodite-dyrkan. 
A. är enligt Homeros dotter af Zeus och Dione. Enligt den af Hesiodos framställda orientalisk-grekiska uppfattningen uppkom hon ur hafvets skum och steg först i land på Cypern; däraf ett af hennes binamn: anadyoméne, den ur hafvet uppdykande. 
I förhållande till naturlifvet framträder A. på olika sätt: 1. Hon var den himmelska A. i inskränkt mening. Såsom luftrymdens gudinna dyrkades hon både på Mindre Asiens kuster och i Grekland. Såsom stormvädrets och blixtens gudinna tänktes hon krigisk: på Kythera och i Sparta framställdes hon därför beväpnad, och i Tebe dyrkades hon jämte Ares. Såsom gudinna för de himmelska företeelserna och dessas lagar var hon tillika ödets gudinna. 
2. I egenskap af härskarinna öfver hafvet verkade hon som en vind- och vågstillande makt samt dyrkades i hamnar och på kuster. 
3. Från jordelifvets synpunkt var A. mycket mer allmänt känd, näml. som trädgårdarnas, lustparkernas, blommornas, vårens och vårstämningens fagra gudinna. Åt henne var våren helgad med alla dess blommor, särskildt myrten och rosen, och hon dyrkades under denna årstid såsom den gåfvorika, den fruktbara. Under en naturmytisk uppfattning dyrkades hon jämte Adonis. Föreställningen om A. såsom Hephaistos' maka har uppstått på Lemnos, där de båda dyrkades såsom naturmakter. A:s hufvudfest firades under våren i blommande lundar med musikaliska täflingar, ringdansar och oblodiga offer, mestadels nattetid. Dessa fester urartade ej sällan till utsväfningar. 
I förhållande till människolifvet är A. 1. skönhetens (den kvinnliga skönhetens) gudinna. Upprunnen ur ett yppigt och vekligt folks fantasi, stod hon, den allenast i skönhet, i konsten att smycka sig och i kärlekens värf kunniga gudinnan, i början ej högt hos de krigiske grekerna. Dock är hennes makt öfver sinnena oemotståndlig. Hennes ögon, blick, mun, nacke, barm målas med de mest tjusande färger och bilder. Städse åtföljes och betjänas hon af chariterna (se d. o.). Åt henne tillerkände Paris skönhetens pris framför Hera och Athena, hvarför hon också i trojanska kriget stod på trojanernas sida. 
2. Vidare är A. kärlekens gudinna, härskarinna öfver såväl människors som gudars hjärtan. Hon eger kärlekens förföriska gördel, "som gömmer alla tjusningsmedel, kärlek och trånad och smekande böner, hvilka bedåra till och med den förståndiges sinnen". Hon ledsagas af Eros och de poetiska personifikationerna Himeros (trånad), Pothos (längtan) och Peitho (det smekande talet). Hennes makt fick Helena pröfva, äfvenså Medea. Ariadne och Faidra. Hennes älsklingar voro bland andra Paris och Æneas. 
3. I äldre tider var A. en äktenskapets och familjelifvets samt släktförbindelsernas gudinna, då ju alla sedliga och borgerliga inrättningar hvila på familjens grundande och tillväxt. Såsom en mäktig äktenskapsgudinna anropades hon vid förmälningar. Flerstädes ärades hon såsom släktföreningarnas (se Fratrier), ja jämväl såsom det 
page_number=171, index= - Afrodite, grek. myt., "kärlekens gudinna" 
Venus Capua. 
Knidiska Afrodite. 
Meliska Afrodite (Venus Milo). 
Mediceiska Venus. 
Nordisk Familjebok. B. I. 
page_number=172, index= - Afrodite, grek. myt., "kärlekens gudinna" 
 
page_number=173, index= - Afrodite, grek. myt., "kärlekens gudinna"  - Afroditism. Se Afrodit  - Afrusta. 1. Sjöv.  - Afrusta. 2. Krigsv. Se Broslagning  - Afräkning, hand.  - Afrättning. Se Dödsstraff  - Afrösa, skogsv.  - Afrösningsjord, jur.  - Afsked, entledigande. 1. Statsr.  - Afsked. 2. Förv.  - Afskedsbetyg. Se Legohjon  - Afskrifning. Se Afskrifva och Grundskatt  - Afskrifva, taga afskrift af något; hand.  - Afskrotning, tekn.  - Afskräckningsteori, jur. 
borgerliga samfundets skyddsgudinna. Senare förändrades med sedlighetens förfall och hetärlifvets utveckling uppfattningen, och A. blef hetärernas firade gudinna. Från denna tid skilde man mellan A. urania (den himmelska) såsom den rena äktenskapliga kärlekens och A. pandemos (den allmänna, romarnas Venus vulgivaga) såsom den låga sinnliga kärlekens gudinna. 
Såsom symboler af fruktsamhet voro åt A. egnade väduren, haren, dufvan och sparfven. Svanen, musslan och delfinen påminde om hennes uppstigande ur hafvet, äpplet om Paris' dom. Jfr Venus. V. K. 
Afrodite är måhända den gudomlighet, som den antika konsten mest älskade att afbilda. Under den grekiska plastikens första blomstringstid (Feidias, Alkamenes) framställdes hon alltid såsom A. urania, helt och hållet eller åtminstone till en del klädd samt med den kvinnliga skönheten adlad af allvar och ideal höghet. Till detta slag af Afrodite-framställning höra tvenne ännu bevarade antika efterbildningar: den i Neapel befintliga <i>Venus Capua</i>, som framställer henne såsom segergudinna, <i>victrix</i> (originalet till kopian, uppställdt på borghöjden i Korint, framställde gudinnan med båda händerna hållande i krigsgudens sköld, i hvilken hon speglade sig) och den berömdaste af alla Venusstatyer, den 1820 på ön Milo funna och nu i Louvre förvarade <i>Meliska Afrodite</i> (<i>Venus Milo</i>), hvars motiv är hämtadt från det försvunna originalet till Venus Capua. Den ädla idealbilden, enligt den stympade signaturen ett verk af Alexandros eller Agesandros, Menides' son från Antiokia i Mindre Asien, är utförd i midten af 2:a årh. f. Kr. och härstammar sålunda ingalunda, såsom man förr trodde, från vare sig Praxiteles' tid eller skola. Om huru gudinnan hållit de försvunna armarna ha de lärde länge tvistat, och därom har mycket skrifvits (bl. a. af V. Rydberg och G. Saloman). Det torde dock numera kunna anses som sannolikast att hon stödt vänstra armen på en kolonn, i vänstra handen hållit ett äpple och med höger hand fattat i draperiet, som vill glida ned från höfterna. Först Skopas och Praxiteles vågade visa gudinnan naken och låta den gudomliga högheten träda tillbaka för den rent mänskliga skönheten, hvarvid hennes nakenhet likväl ännu motiverades däraf, att hon tänktes uppstigande ur hafvet eller badet. Sådana framställningar af A. voro Apelles' målning <i>A. anadyomene</i> och Praxiteles' berömda <i>Knidiska A.</i>, af hvilken efterbildningar finnas i Rom och München. Slutligen började man framställa A. naken endast för att visa en sinnligt retande kroppslig skönhet. Till sist försvann hvarje spår af gudinnan, och endast den sköna kvinnan stod kvar, mången gång till och med rent genreartadt framställd, t. ex. den i badet <i>nedhukade A.</i> i Vatikanen (trol. efter Daidalos från Bitynien, i 3:e årh. f. Kr.), den koketta s. k. <i>Mediceiska Venus</i> (förut uppställd i villa Medici i Rom, sedan 1770 i Florens), samt den s. k. <i>A. kallipygos</i> i Neapel. (O. G-G.) 
<b>Afroditism.</b> Se Afrodit. 
<b>Afrusta.</b> 1. <i>Sjöv.</i> Å örlogsfartyg nedtaga alla slags rundhult och föra i land segel, tackling, ankare, ammunition samt annat, som hör till inventarier och utredning. - 2. <i>Krigsv.</i> Se Broslagning. R. N. (H. W-L.) 
<b>Afräkning,</b> <i>hand.</i>, dels vid beräkning gjorda afdrag (från en viss summa eller annan gifven kvantitet), dels klarering af affärer (med någon). - Afräkningshus, ett slags anstalt för klarering af affärer, lokal, där representanter för banker och bankhus regelbundet mötas för att utbyta anvisningar, checker o. d. Se Clearinghouse. 
<b>Afrättning.</b> Se Dödsstraff. 
<b>Afrösa,</b> <i>skogsv.</i>, med laggilla råmärken, vanligen i viss riktning eller ordning lagda eller resta stenar ("rös"), bestämma och utmärka gränserna mellan skilda egendomar eller skogsområden. F. L. 
<b>Afrösningsjord,</b> <i>jur.</i>, den jord, som vid skifte afrösas eller afskiljes från inegor, därför att den ej är odlad eller ej anses kunna med fördel odlas till åker eller äng. Den odlade eller odlingsbara marken kallas <i>inrösningsjord</i>. E. P.* 
<b>Afsked</b> (lty. <i>afschet</i>, ty. <i>abschied</i>), entledigande (förr äfven: skilsmässa, besked, beslut, öfverenskommelse, aftal). - 1. <i>Statsr.</i> Under 1500-talet nyttjades ordet i Sverige för att beteckna i synnerhet internationella överenskommelser ingångna mellan ett par rikens fullmäktige. Under 1600-talet förekommer det i offentliga handlingar någon gång såsom benämning på ett riksdagens beslut. Ett sådant kallades äfven <i>hufvud-afsked</i>, i motsats till <i>bi-afsked</i>, hvarmed under samma tid förstods dels ett tilläggsbeslut, som utfärdades i en särskild akt vid sidan af riksdagsbeslutet, dels en af konungen utfärdad handling med tillkännagifvande om hvad vid riksdagen i vissa fall förekommit och med resolution på framställda besvär. Endast i första betydelsen förekom ordet bi-afsked officiellt under 1700-talet. Äfven sekreta utskottets beslut kallades under 1600-talet stundom så. - 2. <i>Förv.</i> Den handling, hvarigenom en i offentlig tjänst anställd person, efter frivillig ansökan, frikallas från sin tjänstebefattning. Afskedet beviljas, enligt regeln, af den myndighet, som utnämnt till tjänsten. Är denna myndighet konungen, afger i allmänhet först det ämbetsverk, hvarunder den afskedssökande närmast lyder, utlåtande öfver sökandens anhållan. Genom utlåtandet skall utredas, huruvida hinder för afskedets beviljande förefinnas. Då tjänsteförhållandet är ett ömsesidigt kontraktsförhållande mellan staten och tjänstemannen, kan det nämligen ej (såvida icke, såsom i afseende å förtroendeämbetsmän, särskildt stadgande finnes) ensidigt brytas, och således kan staten, om dess intressen det kräfva och giltiga skäl för ansökningen ej blifvit anförda, vägra afsked. Ur denna grundsats härleder sig det i Sverige gällande stadgandet, att militärer i krigstid icke kunna få afsked för annat än sjukdom, hög ålder o. d. 
<b>Afskedsbetyg.</b> Se Legohjon. 
<b>Afskrifning.</b> Se Afskrifva och Grundskatt. 
<b>Afskrifva,</b> taga afskrift af något (subst. afskrift); <i>hand.</i>, ur räkenskapsböcker afföra en obetald fordran, kassabrist eller annan förlust; afföra den del eller procent, afskrifningsprocenten, hvarmed en varas värde minskats genom nötning, bortdunstning o. s. v.; nedsätta föremål (t. ex. inventarier) till ett lägre värde än det förut i räkenskapsböckerna uppgifna (subst. afskrifning). 
<b>Afskrotning,</b> <i>tekn.</i>, järnpjäsers bearbetning genom borthuggning af ojämnheter o. d. med en mejsel, skrotmejsel. W. C.* 
<b>Afskräckningsteori,</b> <i>jur.</i>, den straffrättsteori, enligt hvilken strafflagstiftningens ändamål är att hindra 
Tryckt den 28/7 03 
1 b. 10 
page_number=174, index= - Afskrädeshög, arkeol. Se Kjökkenmödding  - Afskärning. 1. Geol.  - Afskärning. 2. Krigsv.  - Afskärningsdike, landtbr.  - Afkärningslinje, mat.  - Afslag. 1. Jur.  - Afslag. 2. Med.  - Afslamma. 1. Geol. Se Slamma  - Afslamma. 2. Tekn.  - Afsmalning, skogsv.  - Afsmältningsgrus och Afsmältningsmorän, geol. Se Morän och Morängrus  - Afsprång, jaktv.  - Afsticka, gammalt uttryck för utstaka  - Afstånd, krigsv.  - Afståndsbedömning, krigsv. och sjöv.  - Afståndsflagga, sjöv.  - Afstånds-kvadrant, sjöv.  - Afståndsmärke, järnv.  - Afståndsmätning (Distansmätning). 1. Geod. 
förverkligandet af den i människans sinnliga natur grundade driften till brott genom att stadga, att på brottet ovillkorligen skall följa ett ondt, som är större än det tvång, hvilket brottslingen underkastar sig genom att behärska den brottsliga driften, och sålunda förekomma brott. Teoriens upphofsman är den namnkunnige bajerske juristen P. J. A. v. Feuerbach. 
<b>Afskrädeshög,</b> <i>arkeol.</i> Se Kjökkenmödding. 
<b>Afskärning.</b> 1. <i>Geol.</i> När ett malmlager tvärt upphör emot eller afbrytes af någon främmande bergart, säger man, att malmen lidit afskärning af dessa bergarter. Förhållandet kan dels bero på någon förkastning eller förskjutning inom berglagren, hvarvid malmlagret blifvit öfvertväradt af en spricka och dess sålunda skilda delar skjutna på sned, så att de kommit att stöta emot någon af de omgifvande ofyndiga bergarterna, dels därpå, att en "gång" af någon eruptiv bergart eller en sprickfyllnad åstadkommit ett, vanligen föga betydligt, afbrott i lagrets eljest orubbade och likformiga sträckning. E. E. 
2. <i>Krigsv.</i> En bakomliggande försvarslinje inom ett fästningsverk, ämnad att efter en främre linjes uppgifvande hindra fienden att fastsätta sig i denna senare. Där afskärningar ej på förhand gjorts, anordnades de förr under belägringens gång. Den nutida kastelden har emellertid inskränkt deras användning, som knappast längre är tillrådlig, om ej pansarskydd kan åstadkommas. Däremot bör under en modern fästnings belägring, så snart anfallsfronten är känd, nya försvarslinjer anordnas antingen och företrädesvis såsom <i>parallellafskärningar</i> bakom anfallsfronten eller ock som <i>radialafskärningar</i> på sidan om denna mellan fortlinjen och kärnan. - Naturlig afskärning. Se Terrängafskärning. L. W:SON M. 
<b>Afskärningsdike,</b> <i>landtbr.</i>, öppet dike, genom hvilket dagvattnet afskäres och upptages samt afföres till afledningsdikena och från dessa vidare till fältets aflopps- eller floddike. Jfr Afdikning. J. A.* 
<b>Afskärningslinje,</b> <i>mat.</i>, en linje (AB), utefter hvilken tvenne plan råkas eller skära hvarandra. 
<b>Afslag.</b> 1. <i>Jur.</i> Om vid en auktion hvad som utbjudes först uppropas för det högsta priset och detta pris därefter minskas, till dess anbud erhålles, säges auktionen ega rum i afslag. Se vidare Auktion. 
2. <i>Med.</i> Den i början blodiga, sedermera serösa, under några veckor fortgående flytningen från lifmodern hos kvinna, som födt barn. Den benämnes äfven lochier (af grek. <i>lochia</i>, barnsängskvinnans rening). 2. J. E. J-N. 
<b>Afslamma.</b> 1. <i>Geol.</i> Se Slamma. - 2. <i>Tekn.</i> Öfverdraga en muryta med cement eller annat murbruk, då fullständig vattentäthet icke erfordras. 
<b>Afsmalning,</b> <i>skogsv.</i> Tallen och granen afsmalna i stort sedt 1,5 cm. för hvarje meter af hela längden, räknadt från brösthöjd (1,3 m.) och uppåt. Dessa träds formtal, d. v. s. det tal, som i procent uttrycker kubikinnehållets förhållande till kubikinnehållet af en cylinder med samma höjd som trädet och med dess brösthöjdsarea som bas, kan inom vårt land anses vara 45 utanpå och 48 innanför barken. Man får således veta ett träds kubikinnehåll genom att multiplicera dessa tal med det tal, som betecknar kubikinnehållet af trädets brösthöjdscylinder, och dividera summan med 100. Eger t. ex. ett träd af 20 m. höjd en diameter vid brösthöjd af 30 cm. <i>utanpå</i> barken, så är bottenarean där 706,86 kvcm. och brösthöjdscylindern 1,414 kbm. samt alltså trädet 45 % häraf eller 0,636 kbm. Ju tätare träden stå och ju bättre jordmånen är, dess mindre är i regel afsmalningen. F. L. 
<b>Afsmältningsgrus</b> och Afsmältningsmorän, <i>geol.</i> Se Morän och Morängrus. 
<b>Afsprång,</b> <i>jaktv.</i>, de långa hopp, som en del djurarter (såsom hare, räf och lo) pläga göra, för att afvika från den först följda stråten och därigenom liksom vilseleda jägaren. De nämnda djuren göra alltid afsprång till legan (hvilostället). J. W. L.* 
<b>Afsticka,</b> gammalt uttryck för utstaka. 
<b>Afstånd,</b> <i>krigsv.</i>, mellanrummet mellan två truppafdelningar, som i kolonn stå den ena bakom den andra, eller mellan olika linjer, såsom mellan slutna linjer eller träffen (träffenafstånd) eller mellan en skyttelinje och efterföljande afdelningar. Allteftersom afståndet mellan slutna afdelningar är lika stort eller hälften så stort som afdelningarnas frontlängdr kallas afståndet helt eller halft. C. O. N. 
<b>Afståndsbedömning,</b> <i>krigsv.</i> och <i>sjöv.</i>, uppmätning af afståndet från en skjutpjäs till målet. Se härom Afståndsmätning. 
<b>Afståndsflagga,</b> <i>sjöv.</i>, stor flagga af bestämd form och färg, som användes för signalering inom flottan, då afståndet emellan de signalerande är så stort, att vanliga flaggsignaler icke kunna urskiljas. H. W-L. 
<b>Afstånds-kvadrant,</b> <i>sjöv.</i>, ett nautiskt instrument, afsedt för uppmätande af det afstånd, på hvilket ett fartyg med oförändrad kurs kommer att passera ett föremål (en fyr, en udde e. d.), som två gånger (26 1/2 och 45 grader från kursen) iakttagits i instrumentets siktskåror. Det sökta afståndet (i nautiska mil eller meter) finnes i en tabell på instrumentet omedelbart emot fartygets fart i knop och tiden mellan iakttagelserna. H. W-L. 
<b>Afståndsmärke,</b> <i>järnv.</i>, ett af trä, järn eller sten förfärdigadt och utefter banlinjen uppställdt markeringstecken, som angifver banlängden från järnvägens antagna utgångspunkt (nollpunkt), vanligen med ett decimalbråk, betecknande med heltalssiffrorna nymil och med decimalen kilometer. Vid svenska statsbanorna uppsättas dessa märken på hvarje hel kilometer och kallas därför i dagligt tal "kilometerpålar". Nollpunkten för alla statens järnvägslinjer är midten af stationshuset vid Stockholms centralstation. H. L. 
<b>Afståndsmätning</b> (Distansmätning). 1. <i>Geod.</i> Utom genom direkt längdmätning på marken kan afstånd beräknas genom särskilda instrument (afståndsmätare, distansmätare), konstruerade på optisk-geometriska grunder. I en, vanligen likbent eller rätvinklig, triangel med liten bas och stor höjd kan en af de båda längre sidorna eller höjden (afståndet i fråga) beräknas, om den lilla basen och den midt emot stående lilla vinkeln (parallaxvinkeln) med tillbörlig noggrannhet kunna bestämmas. Vissa instrument fordra att för erhållandet af den behöfliga lilla baslinjen på punkten, dit afståndet skall mätas, uppställes antingen en graderad stång (nivelleringsstång), en stång med två på några meters afstånd 
page_number=175, index= - Afståndsmätning (Distansmätning). 1. Geod.  - Afståndsmätning. 2. Krigsv. 
från hvarandra placerade syftbrickor eller ock (för militära ändamål) ett annat föremål af kända dimensioner (t. ex. en upprättstående man). I dessa fall befinner sig parallaxvinkeln vid instrumentet. I andra fall befinner den sig vid målet och baslinjen vid instrumentet, hvilket medför den fördelen, att ingen medhjälpare behöfver sändas bort till punkten i fråga. 
Till det förra slaget af afståndsmätare hör Reichenbachs (uppfunnen i början af 1800-talet). Denna afståndsmätare har stor användning inom geodesien, äfven för grafisk mätning, och utgöres af en tub, där hårkorset har tre horisontella trådar, de båda yttersta på lika afstånd från den mellersta. När på nivelleringsstången afläses vid både den öfversta och den nedersta tråden, blir skillnaden stor för stora afstånd och liten för små afstånd. I själfva verket blir afståndet mycket nära direkt proportionellt till nämnda skillnad och kan sålunda erhållas därigenom att densamma multipliceras med ett konstant tal, som vanligen är 100. Afståndet är således så många meter, som det antal centimeter, hvilket af nivelleringsstångens gradering rymmes emellan de båda yttersta trådarna. När tuben i kuperad terräng måste intaga en lutande ställning, medan nivelleringsstången alltjämt hålles vertikalt, erfordras en särskild korrektion för att erhålla det rätta horisontella afståndet. En af de mekaniska anordningar, som konstruerats för att automatiskt erhålla reduktionen till det horisontella afståndet, är uppfunnen af kommisionslandtmätaren Ljungström. Jämförlig med den reichenbachska är den af Sanguet konstruerade kontakt-distansmätaren. - Den stampferska afståndsmätaren betjänar sig af en nivelleringsstång med två fasta syftbrickor, och med instrumentet, som egentligen utgöres af ett nivelleringsinstrument med väl arbetad elevationsskruf, uppmätes vinkeln emellan brickorna. Denna vinkel erhålles då uti antal hvari på elevationsskrufven, och afståndet till stången blir direkt proportionellt emot brickornas inbördes afstånd samt i det närmaste omvändt proportionellt emot antalet hvarf på skrufven. Stampfers afståndsmätare kan ej, såsom den reichenbachska, användas på mätbordet för grafisk mätning. Bland afståndsmätare af det senare slaget kan nämnas <i>reflexions-afståndsmätaren</i>, som grundar sig på sextantens idé, hvarjämte bör nämnas att de mycket ofta förekommande geodetiska teodoliterna med excentrisk tub (denna fäst i horisontalaxelns ena ända i stället för i dess midt) synnerligen väl för afstånd under 1,000 meter lämpa sig till afståndsmätare genom signalens inriktande med tuben i läget till vänster och till höger. 
Med Unges telemeter kunna ganska stora afstånd (om 5 till 15 kilometer) mätas därigenom, att baslinjen göres relativt stor, näml. 10 till 20 meter. Denna baslinje bestämmes efter samma princip, som ligger till grund för den reichenbachska distansmätaren och uppmätes emellan två till instrumentet hörande stativ, hvarefter ett mot parallaxen svarande mått bestämmes, och afståndet blir, likasom vid Stampfers instrument, direkt proportionellt mot baslinjen och omvändt mot parallaxen. Unges telemeter har visat sig mycket lämplig bl. a. vid topografisk mätning i fjälltrakter. E. J. 
2. <i>Krigsv.</i> De afståndsmätare, som användas under eldstrider, då det är af stor vikt att de å eldvapnen befintliga riktmedlen äro inställda för rätt afstånd, indelas i två hufvudgrupper: geodetiska och stereoskopiska. 
a. De <i>geodetiska</i> instrumenten grunda sig därpå att en bas (b) är uppmätt eller på förhand känd. 
För att erhålla afståndet (a) måste man uppmäta eller insyfta vinkeln (v); afståndet blir då a = b cot v. Instrumenten äro af tre slag, beroende på huruvida basen befinner sig 1) vid målet, 2) vid skjutplatsen, utom instrumentet, eller 3) inom instrumentet. 
Instrument af förstnämnda slag tillerkändes förr militär betydelse, emedan man ansåg sig kunna mäta afstånd till ryttare, stående karlar eller andra föremål, för hvilkas höjd ett visst medelmått kan bestämmas. Med den nutida krigföringen är detta emellertid omöjligt. För fredsöfningar användes dock vid svenska infanteriet ett instrument af denna typ, den s. k. distanstuben (se d. o.), som likväl ej är praktisk, enär den kan mäta endast till punkter, hvarest stången blifvit upprest. 
Instrument af andra slaget, då basen befinner sig vid skjutplatsen, fordra i allmänhet särskilda mätningar i basens båda ändpunkter, hvarigenom vinkeln (v) insyftas. Basen uppmätes med måttband, stegning eller särskild afståndsmätning. Då basen är mätt och vinkeln (v) insyftad, afläses eller beräknas afståndet (a). Till denna grupp höra Unges, Wallgrens, Pocks, Gautiers och Souchiers instrument. 
Instrumenten af tredje slaget, där basen befinner sig inom instrumentet själf, äro de modernaste samt hafva först på senaste tiden kunnat göras tillräckligt enkla, hållbara och noggranna, men i och med detsamma också blifvit de mest användbara för fältbruk. De fordra ringa öfning och mätningstid, kunna användas i all slags terräng samt äro oberoende af mätställningen och målets beskaffenhet. Det mest framstående af denna grupp är ett engelskt instrument "Barr and Stroud" 
b. De <i>stereoskopiska</i> instrumenten, hvilka tillhöra den senaste tidens uppfinningar, skilja sig principiellt från alla föregående, därigenom att det här ej är frågan om egentlig mätning, utan om förstärkt bedömning af afståndet. Bedömningsförmågan grundar sig på afståndet mellan ögonen, hvilket gör att hvartdera ögat uppfångar olika bild af det betraktade föremålet. Instrumenten utgöras af en dubbelkikare, hvars objektiv äro utflyttade på större afstånd från hvarandra (0,5-1 m.). Uppfinningen är patenterad af Karl Zeiss. 
Inom de olika vapenslagen verkställes afståndsmätningen på olika sätt. <i>Infanteriet</i> har största behofvet af afståndsmätning, emedan man där ej kan verkställa inskjutning. Ett godt instrument är ock relativt lätt funnet, enär fordringarna kunna begränsas till mätning inom 2,500 m. med högst 5 % fel. Ännu (1903) användas blott äldre instrument, såsom Pocks i Sverige, Souchiers i Frankrike och Ryssland. "Barr and Stroud" erkännes dock numera såsom det lämpligaste. 
<i>Fältartilleriet</i> har relativt svårt att finna ett godt instrument och kan äfven ersätta ett sådant med inskjutning. Höga fordringar ställas på mätningsförmågan, näml. mätning intill 6,000 m. med högst 5 % fel. Blott äldre instrument äro i bruk, såsom 
page_number=176, index= - Afståndsmätning. 2. Krigsv.  - Afståndsmätning. 3. Astron.  - Afståndssignal. Se Signal  - Afståndstelegraf, sjöv.  - Afstämning. Se Telegrafering (utan tråd)  - Afstängare. Se Strömbrytare  - Afstängning (för vatten), tekn.  - Afsugning, trädg. Se Förädling  - Afsuttet kavalleri  - Afsvalning, fys. dets. som afkylning (se d. o.)  - Afsvampning, landtbr.  - Afsätta. 1. Sjöv.  - Afsätta. 2. Geol.  - Afsättning. 1. Geol.  - Afsättning. 2. Jur. 
Unge i Sverige, Gautier i Italien, men anses ej uppfylla moderna kraf. G. AF WDT. 
<i>Fästningsartilleriet</i> begagnar sig i allmänhet af samma instrument som fältartilleriet. Dock är där afståndsmätningen af mindre betydelse, enär man redan i fredstid kan ytterligt noggrant uppmäta afstånd till en mängd markerade punkter i terrängen framför batterierna. 
Vid <i>kustartilleriet</i> spelar afståndsmätningen däremot en synnerligen viktig roll, dels emedan man ej, som vid landfästningar, har ett tillräckligt antal markerade punkter i terrängen, dels emedan på grund af pjäsernas stora kaliber en inskjutning blir mycket dyrbar. De hufvudsakligen använda afståndsmätningsinstrumenten äro s. k. depressionsinstrument, d. v. s. sådana, där basen utgöres af instrumentets höjd öfver framförliggande vattenyta och mätningen utföres från basens öfre ändpunkt. Med det i Sverige använda afståndsmätningsinstrumentet, som är af Madsens konstruktion, erhålles utan några som helst räkningar afståndet till en insyftad punkt. Af samma system äro Stangs orograf, Starkes instrument m. fl. För att med dessa instrument erhålla tillräckligt noggrant mätresultat bör dock höjden öfver vattenytan ej understiga 15 m. För noggrannare mätningar användes instrument med horisontal bas och observatörer vid båda ändpunkterna. Observatörerna meddela sig antingen telefonledes med hvarandra, eller också öfverföras deras insyftningar genom mekaniska eller elektriska (Fiskes) anordningar, så att afståndet direkt kan afläsas. 
<i>Flottan</i> begagnar sig hufvudsakligen af afstånds-mätningsinstrument med basen vid målet, d. v. s. synvinkeln till basen uppmätes. Är basen till sin storlek bestämd, erhålles genom en enkel uträkning afståndet. Är denna bas, exempelvis en skorstens höjd öfver vattenytan, ej känd, supponeras ett värde, hvarefter synvinkeln uppmätes och afståndet beräknas. Genom inskjutning korrigeras sedan värdet på basens storlek. De i Sverige använda instrumenten för uppmätning af synvinklar äro af Lugeol och Fleuriais. Resultaten af dylika mätningar blifva dock ej synnerligen noggranna. E. N. 
3. <i>Astron.</i> Angående mätning af de stora afstånden i rymden se Astronomiska instrument. 
<b>Afståndssignal.</b> Se Signal. 
<b>Afståndstelegraf,</b> <i>sjöv.</i>, ett visare-instrument, som för kanonbetjäningarna ombord angifver afståndet till målet. Den person, som sköter instrumentet, kallas afståndstelegrafist. H. W-L. 
<b>Afstämning.</b> Se Telegrafering (utan tråd). 
<b>Afstängare.</b> Se Strömbrytare. 
<b>Afstängning</b> (för vatten), <i>tekn.</i> Mindre ledningar afstängas med ventiler, som nedskrufvas vinkelrätt mot utströmningsöppningen, större ledningar med skjutluckor. För trycktuber till turbiner m. m. användas trottelventiler, som vridas kring vertikala axlar, lyftluckor, som manövreras med kugghjul, skrufvar eller häfstänger, ringventiler m. fl. Kanalinlopp afstängas genom luckor med mellanpelare eller genom slussportar. Såsom reserv-afstängning användes med fördel en utanför luckan eller porten anordnad bjälksätt, bestående af horisontala bjälkar, lagda löst på hvarandra i vertikala falsar. J. G. R. 
<b>Afsugning,</b> <i>trädg.</i> Se Förädling. 
<b>Afsuttet kavalleri</b> kallas de indelta kavalleriregementen eller delar af sådana, som 1791-1812 förändrades till infanteri ("sutto af"). 
<b>Afsvalning,</b> <i>fys.</i>, dets. som afkylning (se d. o.). 
<b>Afsvampning,</b> <i>landtbr.</i>, utsädets eller sättpotatisens behandling med medel, som döda å dem förefintliga skadliga, snyltsvampar eller sporer af dessa. Sålunda afsvampas säd från sot genom behandling med kopparsaltlösningar, genom stöpning i varmt vatten eller genom s. k. ceres-betning. H. J. DFT. 
<b>Afsätta.</b> 1. <i>Sjöv.</i> <i>Afsätta i sjökort</i>, genom konstruktion bestämma en punkt eller en linje, vanligen den, på hvilken ett fartyg enligt mätning eller beräkning befinner sig. Jfr Sätta af. R. N. (H. W-L.) 
2. <i>Geol.</i> En mineral- eller bergartsgång säges afsätta åt ett visst håll, när den förändrar riktning, antingen hvad väderstrecken beträffar eller från ett starkt stupande läge till ett flackare eller tvärtom. Numera mindre brukligt uttryck. E. E. 
<b>Afsättning.</b> 1. <i>Geol.</i> En på bottnen af hafvet eller mindre vattensamlingar uppstående bildning af kolsyrad kalk, krita m. fl. ämnen, som icke egentligen kunna sägas härröra från uppslammade mineralbeståndsdelars successiva aflagring. Afsättningar äro äfven utfällningar af brun järnockra omkring källor med järnhaltigt vatten samt af kolsyrad kalk och kiselsyra, i synnerhet ur varma källors vatten (Karlsbad i Böhmen och Geysir på Island), hvarigenom s.k. sinter- och tuffbildningar (kalktuff, kalksinter, kiselsinter) uppkomma, o. s. v. Jfr Afsätta. E. E. 
2. <i>Jur.</i> En persons skiljande från ämbete eller tjänst med därtill hörande förmåner utan föregången ansökning om afsked eller på annat sätt uttryckt önskan. Ett sådant skiljande från innehafvande tjänst är i de länder, där grundsatsen om ämbetsmäns afsättlighet (amovibilitet) härskar, en uteslutande administrativ fråga, hvilken afgöres af den öfverordnade myndighet (stats-, kommunal eller kyrklig), som tillsätter tjänsten. I motsats härtill tillämpas i andra länder grundsatsen om ämbets- och tjänstemäns oafsättlighet (inamovibilitet). Enligt denna kan tjänstinnehafvare ej afsattes eller förflyttas till annan tjänst utan laga rannsakning och dom. Undantag härifrån göra i Sverige endast vissa högre ämbeten, s. k. förtroendeämbeten, från hvilka afsättning kan ega rum, när högsta myndigheten anser rikets väl sådant fordra, och lägre tjänster, från hvilka innehafvarna kunna skiljas genom beslut af den myndighet, som tillsatt tjänsten. Så kunna länsmän, landskanslister och landskontorister afskedas af k. m:ts befallningshafvande, folkskollärare af vederbörande skolråd. Då skiljandet från tjänsten sker i administrativ väg, begagnas dock vanligen ej ordet afsättning, utan "entledigande", "afsked" eller uttryckligen "skiljande från tjänsten" Ordet afsättning nyttjas nämligen officiellt i en inskränktare mening och betecknar förverkandet af ett ämbete samt har karaktären af straff, hvilket ej utgör endast ett disciplinstraff, utan ingår i allmän strafflag. I Sverige och Finland, där lagen jämte afsättninesstraffet upptager såsom straff för ämbetsmän mistning af ämbete på viss tid (suspension), innebär afsättning förlust af det ämbete eller den tjänst, hvari förbrytelsen skett. Afsättning i denna mening kan komma i fråga att användas i disciplinär bestraffningsväg, såsom fallet är med förbrytelse af präster och militärer samt vissa Kammarrättens tjänstemän, men i allmänhet öfverlämnas ämbetsmissbruk till allmän domstols pröfning, 
page_number=177, index= - Afsättning. 2. Jur.  - Afsöndring. 1. Fysiol. 
då disciplinär bestraffning genom varning eller suspension på kortare tid visat sig kraftlös. Vid svårare ämbetsförbrytelser, som alltid skola upptagas af allmän domstol, mister den till afsättning dömde ej allenast den tjänst, hvari förbrytelsen skett, utan ock alla andra befattningar. Så är fallet, när någon förklaras ovärdig att vidare i rikets tjänst nyttjas. Vidare har den ämbetsman, hvilken ådragit sig förlust af medborgerligt förtroende, förverkat ämbete, tjänst eller annan allmän befattning, som af honom innehafves. Jfr Ämbetsansvar. H. L. R. 
<b>Afsöndring.</b> 1. <i>Fysiol.</i> Afsöndring, d. v. s. afskiljandet af ämnen bildade vid ämnesomsättningen i ett organ, är en process, som kan sägas försiggå inom kroppens alla väfnader. Vanligen använder man ordet afsöndring (<i>sekretion</i>) för att beteckna verksamheten i en körtel eller bildandet af ett sekret, såsom tårar, spott, magsaft, galla, urin, svett, mjölk m. m. Afskiljandet af slutprodukterna af ämnesomsättningen i kroppen: kolsyra, vatten, urinämne, urinsyra m. m., kallar man vanligen utsöndring (<i>exkretion</i>). Man talar äfven om en afsöndring af var från en såryta. 
Enligt det gamla vitalistiska åskådningssättet antogs en särskild lifskraft vara verksam i körtlarna. Under 19:e årh. trängde alltmera den uppfattningen igenom, att företeelserna inom den lefvande organismen äro af samma natur som de vanliga fysikaliska och kemiska företeelserna i naturen. Särskildt egnad att befästa detta åskådningssätt var Wöhlers upptäckt 1828 att man af ammoniumcyanat kan framställa urinämne, att man sålunda, åtminstone hvad slutprodukten beträffar, kan eftergöra en af de viktigaste processerna inom organismen. I våra dagar har man lyckats med vanliga kemiska operationer framställa flera af de ämnen, som afsöndras inom organismen. 
För det nya åskådningssättet låg det närmast till hands att uppfatta körtelverksamheten såsom ett slags filtration. I blodkärlen härskar ett högt tryck, och till följd af detta pressas vätska, lösningar af salter och organiska ämnen, ut ur kärlen in i den omgifvande körtelväfnaden. Denna vätska löser och upptager ytterligare ur körtelväfnaden en del ämnen, innan den inkommer i utförsgångarna och afledes från körteln såsom ett färdigbildadt sekret. Man fann emellertid, att detta förklaringssätt i många fall ej var tillfredsställande. Ludwig visade 1851 att i spottkörtlarnas utförsgångar härskar under sekretionen ett högre tryck än samtidigt i den arter, som för blod till körteln. Bohr har visat, att kolsyra utsöndras i lungorna, under det att samtidigt kolsyrans tryck är högre i lungblåsorna än i det arteriella blodet. 
Enligt den moderna uppfattningen är afsöndringsprocessen såväl som flertalet lifsprocesser bunden till det lefvande cellprotoplasmat. De närmare detaljerna i denna process har man ännu ej kommit på spåren. Man har klart för sig, att den är af långt mera invecklad natur än filtration och diffusion. Sannolikt är det fråga om en kedja af kemiska klyfningsprocesser. Medelst den mikroskopiska undersökningstekniken har det lyckats, såsom Heidenhain m. fl. visat, att i några fall följa dessa i cellprotoplasmat förlöpande processer. Man kan nämligen fixera körtelväfnaden i olika tillstånd, i hvila eller efter kortare eller längre tids verksamhet, och vid den mikroskopiska undersökningen finner man cellprotoplasmat förete vissa för de olika verksamhetstillstånden karakteristiska bilder. 
Afsöndringsprocessen står i de flesta fall under det centrala nervsystemets inflytande. Körtlarna äro försedda med nerver. En del af dessa går till kärlen, och medelst dessa nerver regleras kärlens vidd. Under pågående sekretion äro kärlen utvidgade, blodet strömmar i större mängd, med större hastighet och under högre tryck genom körteln vid dess verksamhet än i hvilotillståndet. En annan del nerver, de s. k. sekretionsnerverna, står i förbindelse med själfva körtelcellerna. Genom retning, t. ex. medelst induktionselektricitet, af vissa till submaxillarkörteln gående nerver försättes körteln i verksamhet och afsöndrar en riklig mängd tunnflytande spott. Vid retning af vissa andra till samma spottkörtel gående nerver erhålles ett tjockflytande sekret. Man har sålunda anledning antaga, att flere slags sekretionsnerver gå till samma körtel. Vissa afsöndringsprocesser pågå ständigt, t. ex. gallafsöndringen; andra, såsom afsöndringen af spott, magsaft, bukspott, inträda endast vid inverkan af vissa bestämda s. k. retmedel. Födans beröring med slemhinnan i munnen framkallar spottafsöndring, det sura maginnehållets öfvergång i tolffingertarmen utlöser afsöndring af bukspott. Afsöndringen säges i dessa fall inledas på <i>reflexväg</i>. Äfven föreställningar, d. v. s..inflytanden från stora hjärnans bark, utlösa och reglera verksamheten i en del körtlar. En alldaglig erfarenhet är att spottafsöndring inträder vid tanken på något, som smakar godt. Pawlow, som inlagt synnerlig förtjänst om utredningen beträffande retmedlen för matsmältningskörtlarna, har visat att retmedlet, som inleder magsaftafsöndringen, utgöres af den aptit, med hvilken födan förtäres. 
Afsöndringsprocessen påverkas af vissa gifter. Atropin upphäfver, och pilokarpin påskyndar afsöndringen i flere körtlar. 
En del på senare åren utförda försök ha ådagalagt, att blodet vid sin gång genom vissa af organismens väfnader upptager vissa i dessa bildade ämnen, som för ämnesomsättningen inom organismen hafva en betydelse jämförlig med den, som de från olika körtlar härstammande sekreten ega för matsmältningen. Bildandet af dessa ämnen och deras upptagande direkt i blodet har man kallat <i>inre afsöndring</i> eller <i>inre sekretion</i> och jämställt med de förut kända afsöndringsprocesserna, vid hvilka de afsöndrade ämnena, sekreten, afledas genom särskilda utförsgångar. Bäst studerad är den inre sekretionen i bukspottkörteln (pankreas), sköldkörteln och binjurarna. Utom sin betydelse för matsmältningen eger bukspottkörteln en ej mindre betydelse för omsättningen af socker inom kroppen. Borttages nämligen denna körtel fullständigt från individen, inträder sockersjuka i sin svåraste form. Det är ej själfva det operativa ingreppet, ej heller utestängandet af bukspotten från tarmen, som framkallar dessa rubbningar. Om nämligen vid körtelns borttagande en bit lämnas kvar, eller t. o. m. om en bil af densamma inläkes (transplanteras) på något ställe af kroppen, t. ex. under bukhuden, så uppkommer ej sockersjuka. Detta vill med andra ord säga, att så länge en bit pankreasväfnad genom blodcirkulationen sammanhänger med den öfriga organismen, kan socker omsättas inom densamma. Man antager, att i bukspottkörteln bildas något ferment, som är nödvändigt för sockrets 
page_number=178, index= - Afsöndring. 1. Fysiol.  - Afsöndring. 2. Geol.  - Afsöndring. 3. Jur. Afsöndring af jord. Se Jordafsöndring  - Aftackla, sjöv. Se Afrigga  - Aftackning, krigsv.  - Aftafsa, sjöv. Se Tafsa  - Aftal, jur. 
omsättning, och att detsamma upptages direkt i blodet. - Sköldkörteln har länge varit ett gåtfullt organ. Den utgöres af körtelväfnad, men saknar utförsgång. Det har visat sig, att körtelns borttagande medför svåra rubbningar inom nervsystemet, hvilka rubbningar ej inställa sig, om en bit af körteln kvarlämnas eller inläkes på något ställe. Hos människor, som undergått operation för struma, och på hvilka sköldkörteln blifvit fullständigt aflägsnad, utvecklar sig utom nedsättning af intelligensen en del förändringar i huden. Samma sjukdomsbild har iakttagits i sådana fall, då sköldkörteln varit förstörd genom sjukliga förändringar (se Myxödem). På grund af dessa iakttagelser anses sköldkörteln afsöndra något ämne, som är nödvändigt för nervsystemets normala funktionsförmåga. Äfven binjurarna äro sannolikt säte för en dylik inre afsöndring. Man har velat antaga, att äfven andra organ skulle ega en liknande betydelse. Särskildt har Brown-Séquard sökt göra troligt, att testiklarna skulle genom en inre sekretion bereda ett ämne, som inverkar stimulerande på nervsystemet. Det låg nära till hands att från djur söka tillgodogöra sig produkterna af den inre afsöndringen i olika organ för att använda dem såsom läkemedel (se Organoterapi). J. E. J-N. 
2. <i>Geol.</i> Med bergarters afsöndring menas, att de i sin inre massa äro genom fina, stundom knappast märkbara, sprickor afdelade i mer eller mindre regelbundna partier. Dessa sprickor eller afsöndringar hafva dels uppkommit, sedan bergarten redan var bildad, till följd af afsvalning eller hoptorkning - de kallas då förklyftningar -, dels äro de, t. ex. hos lagrade bergarter, orsakade af vissa under själfva bildningsprocessen regelbundet återkommande afbrott eller förändringar i tillförseln af material, genom hvilka en mängd på hvarandra liggande skifvor eller lager bildats. De på sistnämnda sätt uppkomna afsöndringarna (skiktningsklyfter l. fogar) äro sinsemellan parallella och underlätta betydligt lagrade bergarters (t. ex. sandsten, kalksten m. fl.) brytning i stora, jämna plattor. De på förstnämnda sätt bildade förklyftningarna antingen genomskära bergarterna i alla möjliga riktningar, hvarigenom block af olika form och storlek uppkomma, och bergarten säges då vara <i>oregelbundet förklyftad</i>, såsom ofta hos gnejs, hälleflinta, granit; eller också eger förklyftningen rum med en viss regelbundenhet, såsom den <i>plattformiga</i> förklyftningen hos vissa porfyrer, graniter och dioriter, den <i>parallellepipediska</i> hos många sandstenar och kalkstenar, någon gång äfven hos granit, samt den <i>pelarformiga</i> förklyftningen hos en del vulkaniska och eruptiva bergarter, hvarvid stenmassan är afsöndrad uti idel kantiga pelare eller prismer (se fig.). 
Basalten i Skåne och diabasen på Halle- och Hunneberg äro delvis pelarformigt förklyftade. Det är förklyftningarnas befintlighet i en bergart, som förorsakar svårigheten att erhålla stora och sprickfria block, och som gör, att vatten från ytan förmår sippra in i hergen och nedtränga till ganska stort djup under jordytan. E. E. 
3. <i>Jur.</i> Afsöndring af jord. Se Jordafsöndring. 
<b>Aftackla,</b> <i>sjöv.</i> Se Afrigga. 
<b>Aftackning,</b> <i>krigsv.</i>, kallas vanligen trupps åtskiljande efter slutad tjänstgöring eller en befälhafvares afsked från trupp, som stått under hans befäl eller blifvit inspekterad af honom. Afdankning däremot kallades under 17:e och 18:e årh. värfvad trupps upplösning. C. O. N. 
<b>Aftafsa,</b> <i>sjöv.</i> Se Tafsa. 
<b>Aftal,</b> <i>jur.</i>, en överenskommelse, hvarigenom personer sig emellan grundlägga ett rättsförhållande. För att ett aftal skall komma till stånd, fordras således, att två eller flera personer afgifva viljeförklaringar, i sådan måtto öfverensstämmande, att rättighet, som från den ena sidan erbjudes, blifver på de villkor, som därvid fästs, å den andra sidan antagen. I motsats till aftal sättas således alla sådana rättsliga fakta, genom hvilka förbindelse uppstår för någon utan omedelbart stöd i en hans viljeförklaring, såsom då antingen en person genom olagligt intrång i annans rätt kommer att hos denne häfta i skadeståndsansvar eller förpliktelsen har sin grund allenast i lagens stadgande eller myndighets förordnande, t. ex. vid expropriation och upprättande af förmynderskap. Men då aftal innebär öfverensstämmelse i fleras viljeförklaringar, så falla under detta begrepp ej heller sådana rättshandlingar, genom hvilka rättsförhållande upprättas allenast genom en persons vilja: uppsägelse, kraf, påstående om lösningsrätt, testamente före dess antagande m. m. d. Till aftalet hör äfven, att parterna själfva åstadkomma ändring i sitt inbördes rättsförhållande. Ehuru äfven en dom ordnar ett rättsförhållande och kan uttrycka flera personers öfverensstämmande vilja, är alltså dom ej hänförlig under begreppet aftal. Däremot är det ej nödvändigt, att vid aftalets ingående rättigheten tillhör den kontrahent, som förpliktar sig, och kan utfästelsen äfven ske till förmån för annan än hans medkontrahent. - Fattadt i nu angifna vidsträckta betydelse, möter aftalet på alla rättens områden. Det må exempelvis erinras, huru filosofiska rättslärare låtit staten uppkomma genom ett fingeradt aftal, samhällskontrakt (t. ex. Rousseaus "Contrat social"), slutet af dess medlemmar. Vanligen är det dock allenast på civilrättens och särskildt förmögenhetsrättens område, som benämningen aftal plägar förekomma. På öfriga rättsområden ersättes det med andra beteckningar: på statsrättens med fördrag och på processens med förlikning. För öfrigt kan genom aftal rättighet ej blott förvärfvas, utan äfven afstås, ehuru man med aftal vanligen förknippar föreställningen om rättsförhållandes grundläggande och ej om dess upplösande. 
I det romerska rättssystemet, hvarest den moderna aftalsläran har sitt ursprung, hade, utöfver hvad ofvan angifvits, begreppet aftal erhållit en särskild, dess användning inskränkande bestämning. Till den äldre romerska rättens grundsatser hörde nämligen, att ett aftal allenast då egde fullständiga rättsverkningar, när det ingåtts i en viss lagbestämd form. Allteftersom romarnas välde vann i utsträckning och de trädde i rättslig beröring med ett flertal främmande folk, kommo de dock att tillägga en viss rättslig betydelse äfven åt de formlösa aftalen, ja likställde vissa af dem i rättskraft med de aftal, vid hvilka lagbestämd form iakttagits. Emellertid bestod dock framgent en skillnad mellan aftal med fulla rättsverkningar och dem, som voro i saknad däraf. De förra buro namnet <i>contractus</i>, och de senare kallades 
page_number=179, index= - Aftal, jur. 
vanligen <i>pacta</i>. Af här skildrade utveckling beror dessutom en allmän indelning af de romerska aftalen (contractus). Man skiljer nämligen mellan <i>verbalkontrakt</i>, vid hvilka äldre lagbestämda former iakttogos, <i>konsensualkontrakt</i>, hvilka hade bindande verkan, så snart enighet uppnåtts mellan kontrahenterna, <i>realkontrakt</i>, vid hvilka själfva fullgörandet af den utlofvade prestationen gaf aftalen deras fulla rättskraft, och <i>literalkontrakt</i>, för hvilkas upprättande allenast särskilda slags skriftliga anteckningar voro af nöden. Oaktadt denna af historiska fakta föranledda åtskillnad mellan de romerska aftalen i det hela icke kommit att bestå i de moderna rättssystemen, har dock själfva indelningsgrunden äfven för dessa i viss mån tillämplighet. Så är enligt gällande svensk lag viss form villkor för några aftals giltighet, t. ex. skriftlig handlings uppsättande, undertecknande och bevittnande vid äktenskapsförord samt vid köp, byte och gåfva af fast egendom. Vid andra aftal inträda däremot fulla rättsverkningar först med fullgörandet från den ena kontrahentens sida. Detta kan åter bero antingen på positiv rätt, såsom då enligt svensk praxis gåfva af lös egendom blir för gifvaren bindande först med det gifnas öfverlåtande i gåfvotagarens besittning, eller ock följa af de särskilda rättsförhållandenas egendomliga beskaffenhet, såsom fallet är med försträckning, lån, inlagsaftal och pantsättning af lös egendom. Till de romerska literalkontrakten finnes en motsvarighet i hvad stadgats om handelsböckers beviskraft köpmän emellan. Regelrätt behöfvas slutligen till laga aftal ej mera än öfverensstämmande viljeförklaringar. - Af öfriga i den moderna aftalsläran förekommande indelningar är åtskillnaden mellan <i>tvåsidiga</i> och <i>ensidiga</i> aftal viktigast. Till de förra föras alla de aftal, i hvilka kontrahenterna ömsesidigt ikläda sig förpliktelser mot hvarandra, såsom vid köp och lega, till de senare åter de aftal, vid hvilka ett dylikt åtagande sker endast eller i allt fall hufvudsakligen från den ene kontrahentens sida, såsom vid lån och försträckning. Sistberörda aftals rättsverkningar yttra sig nämligen i främsta rummet i lån- och försträckningstagarnas skyldighet att återställa hvad som på grund af aftalen blifvit till dem öfverlämnadt. Öfriga mera brukliga indelningar äro dels den i <i>onerösa</i> och <i>benefika</i> aftal, hvarvid afseende fästes därpå, huruvida aftalen bereda båda kontrahenterna eller allenast endera fördel, dels ock den helt och hållet moderna uppdelningen i <i>sak-</i> och <i>tjänsteaftal</i>, allteftersom de åtagna prestationerna gå ut på saks utgifvande eller icke. Till belysning af den förra indelningen må tjäna motsättningen mellan försträckning mot ränta och utan ränta, af den senare åter lega af sak - jord, hus eller lös egendom - i motsats till legoaftal med dagakarl eller tjänstehjon. 
I allmänhet kunna, som sagdt, den moderna aftalslärans grundsatser ledas tillbaka till den romerska rätten. Detta gäller jämväl de viktigaste rättsliga fakta, som vid aftal komma i betraktande, nämligen villkoren för deras giltighet och sätten, på hvilka deras rättsverkningar visa sig. Villkoren för ett aftals giltighet äro: dels att kontrahenterna ega rättskapacitet, d. v. s. icke lida af vansinne eller tillfällig sinnesförvirring, äro omyndiga eller eljest med afseende på aftalets innehåll sakna förmåga att råda för sig själfva, såsom exempelvis hustru och barn i föräldrars bröd; dels att, då viss form är föreskrifven, sådan användts; dels att det ej föreligger tvång, svek af medkontrahenten eller ock väsentligt och ursäktligt misstag jämte bristande god tro hos medkontrahenten; dels slutligen att ej de utfästa prestationerna äro omöjliga, rättsstridiga eller osedliga eller ock af beskaffenhet att ej tillgodose något den berättigades förnuftiga intresse. Ett aftals rättsverkan visar sig däri, att då den ene kontrahenten försummar att låta den andre komma i åtnjutande af sin genom aftalet vunna rätt, laga myndighet på begäran sätter den senare, om så ske kan, i besittning däraf, och att i allt fall det tillägges honom ersättning för den skada, som åsamkats honom genom det bristande fullgörandet. Härtill kommer i vissa fall, såsom i allmänhet vid leverans- och tjänsteaftal, en alternativ rättighet att frånträda aftalet under påfordrande af skadestånd. Man måste emellertid taga i betraktande alla sådana omständigheter (villkor samt tids- och ändamålsbestämmelser), af hvilka kontrahenterna gjort aftalet till dess verkan och bestånd beroende. 
Ehuru den moderna aftalsläran i allt väsentligt ansluter sig till den romerska, har dock på vissa punkter en bestämd utveckling försiggått. Då nämligen i det romerska samhället bland annat hvarje rättshandling - och detta gällde äfven aftalet - icke kunde företagas genom andra än dem, hvilkas rättsförhållanden den angick, samt härifrån afvikande företeelser allenast äro att anse såsom undantag från regeln, så tillåter den moderna aftalsläran i vidsträcktaste måtto bruket af ställföreträdare. För den, som ej själf är behörig att ingå aftal, eger annan, som vårdar hans rätt, att sluta sådana. Exempel erbjuda förmyndare, andra målsmän samt styrelse för stiftelse och annan dylik juridisk person. De, hvilka besitta förmågan att själfva handla i nämnda afseende, behöfva åter icke göra det i egna personer, utan må för ändamålet använda andra, som af dem därtill bemyndigats. I denna fråga har den moderna aftalsläran afgjordt skilt sig från den romerska. - Mera tveksamt ställer det sig med en annan för aftalsläran ytterst viktig grundsats. Aftalet får ju ytterst sin rättskraft genom öfverensstämmelsen i ett flertal viljeförklaringar. Härtill har knutits den föreställningen, att, ehuru visserligen viljorna måste hafva kommit till uttryck i afgifna förklaringar, den rättsliga förpliktelsen dock uppstode genom samtidig öfverensstämmelse i viljorna och genom sammanträffande viljeförklaringar således allenast under villkor däraf, att förklaringarna rätt återgåfvo viljorna och att vid tiden för den senares afgifvande den tidigare fortfarande uppbures af oförändrad vilja hos dess aflåtare (viljeteorien). Så t. ex. fick den ene kontrahenten icke hafva frångått sitt anbud om aftals ingående, förr än den andre antagit detsamma. Detta passar dock icke vårt rörliga samfundslif, i hvilket ofta aftal utan mellanhänder afslutas mellan personer på fjärran från hvarandra belägna platser. Därför har ock - för öfrigt visserligen i anknytning till företeelser redan i den romerska rätten - det framträdt en ny rättsprincip, hvilken både i teori och praxis sökt göra sig gällande och i det hela med framgång. Enligt densamma eger, då en person (offerent) afgifver anbud (offert) om aftal med annan (oblat), denne rätt att, därest han inom skälig tid aflåter sitt antagande (accept), få, om ej detta särskildt fördröjes på vägen, betrakta aftalet såsom afslutadt, fastän återkallelse af anbudet möjligen blifvit 
page_number=180, index= - Aftal, jur.  - Aftartodoketer. Se Ftartolatrer och Monofysiter  - Aftenbladet, norsk daglig tidning  - Aftenbladet, norsk politisk daglig tidning 
besluten och meddelande därom kommit oblaten till handa före anbudets antagande, men efter dess undfående. Grunden för aftalets rättskraft kan dock med denna uppfattning icke längre sägas vara öfverensstämmelsen i ett flertal viljor, utan måste sökas i det berättigade, att en person ej oförskylldt går miste om det förvärf, hvarom en annan hos honom väckt förväntan (löftesteorien). De ensidiga rättshandlingarna anbud och antagande verka med andra ord hvar för sig och icke först såsom förenade moment i aftalet. Helt naturligt leder denna rättsprincip dock äfven på andra än det nyss angifna området till förändringar i aftalsläran. Särskildt må härvid framhållas det fall, att ehuru vid underhandling om aftal personer emellan de alldeles icke blifvit ense, den ene af dem dock föranledt ett den andres antagande, att så är förhållandet. Han har exempelvis gifvit ett orätt uttryck åt sin vilja eller fått en skef uppfattning af aftalets natur eller innehåll och i följd häraf lämnat sitt samtycke. - Den svenska rättspraxis står i principen kvar vid den äldre aftalsläran, men har på en omväg kommit att göra ganska stora medgifvanden åt den yngre. Den, som genom anbud eller antagande hos annan väckt förväntan om vinst, har nämligen, där på grund af bristande viljeöfverensstämmelse aftal ej kommit till stånd, ansetts skyldig att till den andra parten utgifva skadestånd. Ja, det har till och med uttalats den åsikt, att detta borde ske i den ordning, att aftalet bragtes i tillämpning. Med detta åskådningssätt fordras dock ovillkorligen, att den, som sålunda förklaras förpliktad, har gjort sig skyldig till sådant vållande, som i allmänhet föranleder skadeståndsskyldighet. Man får sålunda tillse, huruvida, där exempelvis skriftligt anbud aflåtits mot hans vilja eller fått annat innehåll än han afsett, han härutinnan bär någon skuld. - De två teorierna lämna äfvenledes olika resultat, då efter anbuds afgifvande omständigheter inträffa, som beröfva dess aflåtare hans förutvarande rättskapacitet: dödsfall, vansinne, omyndigförklarande eller konkurs. För öfrigt uppträda teorierna med i detaljerna växlande gestalter och egna sig nog icke, hvarken den ena eller den andra, att i sin renhet genomföras i det verkliga lifvet. Af löftesteorien hafva ej heller slutsatser dragits annat än för förmögenhetsrättens del och hvad angår aftal mellan personer på olika platser utan förmedling af ställföreträdare. - Mellan de två teoriernas målsmän har det jämväl tvistats om tidpunkten för aftalets tillkomst - en fråga, som visserligen är af väsentlig vikt ej blott i parternas inbördes förhållanden, utan äfven hvad angår tredje mans rätt. På senare tider har det hufvudsakligen vägt mellan antagandets aflåtande och dess framkomst till anbudsgifvaren; och synes, äfven där i princip löftesteorien omfattats, det för närvarande råda öfvervägande benägenhet för det senare tidsmomentet. Viljeteorien pekar dock visserligen på den tidpunkt, då anbudsgifvaren tager del af antagandet, och löftesteorien åter på den, då mottagaren af anbudet tager del af detta senare. Här möta dock svårigheterna att fastställa sagda tidpunkter. Ej heller hafva löftesteoriens anhängare vågat taga steget fullt ut genom att framflytta tidpunkten till anbudets framkomst. Enligt båda teorierna kunna aftal ingås äfven utan uttryckliga viljeförklaringar. Sålunda kan bland annat antagandet äfven ske i form af handlingar jämlikt anbudet, ej blott positiva, såsom leverans enligt begäran och mottagande af levererad vara, utan äfven negativa, såsom underlåtenhet att återsända hvad som presterats eller att gifva afböjande svar. Huruvida på detta sätt aftal kan anses hafva kommit till stånd, är att pröfva med afseende på det föreslagna rättsförhållandets natur (gåfva), parternas mellanvarande i öfrigt (bestående affärsförbindelser) samt handelsbruk och annan sedvänja. För aftal, slutet i nämnda ordning, passa emellertid ej de allmänna reglerna angående tidpunkten för aftals tillkomst. Alltid hämtar aftal sin rättskraft från viljebestämning, hvarför ock aftal, som kontrahenterna allenast till synes afslutit (simuleradt aftal), ej förbinder dem enligt sitt angifna innehåll. Huruvida hvad, som verkligen åsyftats, rättsligen skall gälla dem emellan, eller om aftalet efter sin lydelse kan grundlägga anspråk från tredje mans sida, är en sak för sig. I sin helhet har, må det erinras, framställningen lämnats med afseende på förmögenhetsrättsliga aftal och eger allenast med vissa undantag giltighet äfven för familjerättsliga. Simulation betager sålunda aftal af denna senare natur ej städse dess rättskraft (vigsel). Se vidare Arbetsaftal, Kontrakt och Legoaftal. A. W. 
<b>Aftartodoketer.</b> Se Ftartolatrer och Monofysiter. 
<b>Aftenbladet,</b> norsk daglig tidning, grundlades 1855 som en fortsättning af den äldre polemisk-satiriska veckotidningen "Krydseren" Denna hade framträdt redan 1849 och var närmast utgången från en litterär krets, till hvilken bland andra hörde Hartv. Lassen, O. Richter och den unge geologen J. T. Rördam, hvilka alla voro medarbetare i densamma. Hufvudredaktör var Ditmar Mejdell. Denne blef äfven, från 1855, Aftenbladets redaktör. Utom honom deltogo äfven O. J. Richter (jan. 1856 till nov. 1859) och Björnstjerne Björnson (okt. 1859 till jan 1860) i redaktionen. Den sistnämndes verksamhet inföll samtidigt med den unionella striden om ståthållarskapets upphäfvande, i hvilken han uppträdde med mycken skärpa. Samtidigt väckte han också genom sina artiklar om inländska förhållanden en sådan ovilja emot sig, att han mycket snart fann sig böra frånträda sin befattning med redaktionen. - Tidningen hade ända från sin grundläggning ständigt ett liberalt program och kämpade för de reformer i Norges författning, som på 1860-talet bragtes å bane, såsom årliga storting, statsrådens deltagande i stortingets förhandlingar o. s. v. Den var på samma gång nästan alltid mycket moderat. Därjämte egnade den litteraturen mycken uppmärksamhet och var tidtals Norges förnämsta organ för den litterära kritiken. Under årens lopp fick den emellertid många konkurrenter, och detta inverkade på dess ekonomiska ställning. Nyåret 1878 köptes tidningen af ett konsortium och gjordes till organ för en moderat högerpolitik. 15 okt. 1879 utgick Mejdell ur redaktionen och efterträddes af Jörgen F. Sandberg, som dog redan i juli 1881, hvarefter tidningen nedlades vid årets slut. Y. N. 
<b>Aftenposten,</b> norsk politisk daglig tidning, hvars första nummer utgafs i Kristiania 14 maj 1860. Den hette då "Christiania adresseblad", men antog sitt nuv. namn nyåret 1861. Tidningen, som uppsattes af boktryckaren Kr. Schibsted, var till en början afsedd endast att vara ett billigt nyhetsblad. 1868, då den fick till redaktör jur. kand. J. Magelssen. 
page_number=181, index= - Aftenbladet, norsk politisk daglig tidning  - After, gammaltysk prepos.  - After, bergsv.  - Afterkristaller. Se Pseudomorfoser  - Afthonios, grekisk sofist och retor  - Aftit, en till prydnadsföremål använd, guldliknande legering  - Aftonbladet, en i Stockholm utgifven daglig politisk tidning 
började den småningom blifva politisk. Först sedan tidningens nuv. egare och redaktör, A. Schibsted, i slutet af 1870-talet öfvertog den administrativa ledningen, vann tidningen efter hand rang som ett af landets inflytelserikaste konservativa pressorgan. Med en för norska förhållanden sällsynt frikostighet knötos utmärkta förbindelser inom och utom Norge, många goda pennor engagerades i tidningens tjänst, äfven för den populärvetenskapliga afdelningen, och i synnerhet på reportagets område nådde tidningen mycket högt. Bland dess medarbetare märkas: S. F. Bætzmann, G. F. Hagerup, Bredo Morgenstierne, Kr. Randers, Kr. Winter-Hjelm (sedan mer än tjugu år korrespondent i Stockholm) m. fl. Sedan 18 dec. 1885 utgifves tidningen två gånger om dagen i stort folioformat, ofta med flera bilagor, i en upplaga af nära 12,000 ex. Tryckningen sker medelst den mest tidsenliga rotationspress. Genom donation af 50,000 kr. stiftade redaktör Schibsted och hans hustru i maj 1903 en pensions- och understödsfond för den fasta personalen i tidningens tryckeri, expedition och räkenskapskontor, O. A. Ö. 
<b>After,</b> gammaltysk prepos. med bet. efter, bakom. Nyttjas stundom i sammansättningar för att utmärka någonting falskt, oäkta. I svenskan förekomma afterliberalism (Tegnér), afterromantik m. fl. 
<b>After,</b> <i>bergsv.</i>, det obetydligt malmhaltiga bergartspulver, som vid bokade malmers vaskning bortslammas från det kvarvarande, jämförelsevis rika malmpulvret. 
<b>Afterkristaller.</b> Se Pseudomorfoser. 
<b>Afthonios</b> (grek. <i>Aphthonios</i>, lat. <i>Aphthonius</i>), grekisk sofist och retor i Antiokia, lefde i slutet af 3:e eller i det 4:e årh. e. Kr. Han är författare till <i>Progymnasmata rhetoriká</i> (lättast tillgängl. i de af Walz och Spengel utgifna samlingarna af "Rhetores græci"), hvilket arbete ända in i 17:e årh. allmänt nyttjades till lärobok i retorik. Efter mönstret af sin föregångare Hermogenes behandlade A. den s. k. krian (se Kria), hvilken efter honom blifvit kallad den aftoniska. A. M. A. 
<b>Aftit,</b> en till prydnadsföremål använd, guldliknande legering af 800 delar koppar, 170 d. guld, 25 d. platina och 10 d. volframsyra. 
<b>Aftonbladet,</b> en i Stockholm utgifven daglig politisk tidning. Den uppsattes 1830 - första numret utkom 6 dec. - af dåv. notarien i Bergskollegium L. J. Hierta, hvilken afsåg att åvägabringa ett oberoende och på samma gång lättläst organ för liberalismens åskådningssätt och reformsträfvanden samt därmed afhjälpa en kännbar brist i den dåtida svenska pressen. Tidningens namn hade valts med afseende därpå, att den utgafs om aftnarna, under det öfriga dagliga tidningar i Stockholm på den tiden utkommo om morgnarna. Detta tidningsföretag blef af stor betydelse för den periodiska pressens utveckling i Sverige. Till den framgång, Aftonbladet redan från början rönte, bidrog icke oväsentligt den häftighet, med hvilken tidningen angreps af de gamla pressorganen, hvarigenom allmänhetens uppmärksamhet riktades på densamma och på dess bestämda uttalanden i frisinnad anda rörande såväl inländska som utländska förhållanden. En förut inom de svenska tidningarna icke känd fullständighet i meddelandet af notiser gjorde dessutom Aftonbladet snart oumbärligt för många, och tidningens styrka i polemiken, hvilken, såsom utgifvaren själf yttrat, "aldrig var surmulen", bibehöll och ökade det intresse, med hvilket företaget omfattades. Ännu större och allmännare blef deltagandet för detsamma genom de förföljelser från de maktegandes sida, för hvilka det efter hand blef föremål, särskildt till följd af sina angrepp på det inkonstitutionella godtycket i Karl Johans sätt att styra. Den då för tiden kvarstående "indragningsmakten" tillämpades 1835-38 på Aftonbladet 14 gånger, sedan upprepade åtal mot utgifvaren föga uträttat, och dessa förföljelser tvungo Hierta att tillgripa det s. k. ansvaringssystemet (se Indragningsmakt). 
Hierta bibehöll i 21 år, eller till utgången af 1851, ledningen af Aftonbladet, som under denna tid utvecklade sig till den största samt mest lästa och inflytelserika bland landets dagliga tidningar - mäktigt bidragande att väcka och underhålla den allmänanda, den kärlek till frihet och framåtskridande, som burit frukter i de under denna tid och sedermera vunna politiska och sociala reformerna, i en humanare lagstiftning, i en förbättrad folkupplysning. Att göra det konstitutionella och representativa systemet till en sanning; att beifra maktmissbruk hos myndigheter af alla slag; att få de skrankor undanröjda, som tryckte näringslifvet och lade hinder i vägen för det fria varubytet; att få den för de tjänande samhällsklasserna förnedrande husagan afskaffad; att ur lagstiftningen få de affliktiva straffen utplånade; att få den lika arfsrätten erkänd: dessa voro de hufvuduppgifter, för hvilka Aftonbladet under Hiertas ledning städse kämpade. 
Bland mera framstående medarbetare i A. B. under Hiertas ledning förtjäna nämnas A. Möller, N. Arfwidsson, A. Lindeberg, Gustaf Hierta, M. J. Crusenstolpe, K. F. Ridderstad, J. P. Theorell, O. P. Sturzen-Becker, Georg Scheutz, K. J. L. Almquist, S. A. Hedlund, H. O. Schönbeck och K. H. Rydberg. 
Med ingången af år 1852 öfvertogs förlagsrätten till A. B. af ett konsortium af fem personer: K. F. Bergstedt, som blef hufvudredaktör, P. E. Svedbom, G. Lallerstedt, K. P. Lilljeborg och J. Wahlström. Efter Wahlström inträdde såsom delegare Aug. Sohlman och efter Lilljeborg P. R. Tersmeden, båda likaledes medarbetare i tidningen. Under Bergstedts ledning verkade A. B. för bl. a. utvidgad religionsfrihet och skattereformer. Mot slutet af 1855 frånträdde Bergstedt redaktörskapet, som öfvertogs af P. E. Svedbom (se härom Warburgs uppsats om Bergstedt i Nord. tidskr. 1903). Det innehades af Svedbom till hans frånfälle, 7 okt. 1857, då Aug. Sohlman blef hufvudredaktör, med hvilken befattning denne fortfor till sin död, 5 juli 1874, undantagandes vintern 1869-70, då tidningens ledning innehades af A. V. Dufva. Under Sohlman kämpade A. B. kraftigt för bekännelsefriheten; det tog en synnerligen verksam del i striden för representationsreformens genomförande samt ifrade för nationalförsvarets ordnande och stärkande, för ett närmande mellan de skandinaviske stamfränderna, för folkhögskolesaken och andra betydelsefulla kulturfrågor m. m. Efter Sohlmans frånfälle ombesörjdes utgifningen provisoriskt af K. E. Ekgren till 1 sept. 1874, då Ad. Hedin inträdde såsom hufvudredaktör, i hvilken befattning han kvarstod till 24 maj 1876. Under Hedins redaktörskap leddes tidningen i utprägladt frisinnad anda. 
page_number=182, index= - Aftonbladet, en i Stockholm utgifven daglig politisk tidning  - Aftonbön. Se Morgon- och aftonbön  - Aftonfalk, Falco vespertinus, zool. 
Stor omsorg och noggrannhet egnades då i A. B. åt bl. a. frågan om landtförsvarets ombildning på värnpliktsgrund. Hedins närmaste efterträdare voro P. A. Gödecke (till slutet af maj 1879) och J. R. Spilhammar (till slutet af sept. 1884). Under denna tid, i synnerhet efter Gödeckes afgång, drogs Aftonbladet mer och mer åt det konservativa hållet, så att det slutligen i fråga om inrikespolitiken kunde betraktas som en högertidning. Den 1 okt. 1884 meddelades emellertid, att flertalet af Aftonbladets aktiebolags lottbref öfvergått till nya egare - arfvingar till L. J. Hierta - och ny styrelse blifvit utsedd. Redaktör och ansvarig utgifvare blef O. Serrander. Den 1 dec. s. å. framlades ett nytt program, hvari det bl. a. heter, att tidningen "skall hafva till uppgift att verka i den anda och riktning, som utgjorde målet för dess grundläggares publicistiska verksamhet". Anmälan för 1885 är undertecknad af G. Retzius, hvilken också fr. o. m. 9 febr. s. å. står upptagen såsom redaktionsdirektör. Genom en företagen prisnedsättning och genom tidsenlig redigering såg tidningen snart sina afnämares antal betydligt ökadt och sitt inflytande stärkt. Också deltog den med kraft i de politiska fejderna, särskildt i valstriden före maj-riksdagen 1887. Den liberala themptanderska ministären hade i A. B. ett kraftigt stöd. En grundlig behandling egnades åt grundskattefrågan och många andra ämnen af allmännare intresse, t. ex. undervisningsfrågor, förbättringar i hygienen o. s. v. Retzius drog sig 30 nov. 1887 tillbaka från ledningen och efterträddes af E. Beckman. Tidningen trädde i bestämd opposition mot den protektionistiska ministären Bildt. Bland ämnen, som under Beckmans tid med förkärlek behandlades, kunna särskildt nämnas tullfrågan och nykterhetsfrågan. Beckman afgick 4 dec. 1890. Ifrån den tiden har ledningen omhänderhafts af H. Sohlman (son af August Sohlman). Under honom har tidningen sökt främja reformer i rättsväsendet och befordringsväsendet, en betryggande härorganisation, samling af de liberala elementen inom och utom riksdagen, utsträckt rösträtt och fredlig uppgörelse af unionella tvistefrågor utan flathet mot norska vänsterpartiet, hvarjämte vaket intresse egnats åt Finlands öde, åt sjöfartsnäringen och sjöförsvarsfrågor, sundhet i affärsmoralen, praktisk skandinavism, socialdemokratiska ensidigheter i teori och praktik. I litterär kritik liksom i konstkritik har tidningen på senare åren visat en afgjord tendens åt höger. Såsom redaktionssekreterare och ansvarig utgifvare kvarstod Serrander till 4 april 1885. Han efterträddes af A. Jeurling, hvilken bibehöll befattningen såsom ansvarig utgifvare till slutet af af nov. 1887 och var redaktionssekreterare till 23 juli 1889. Från 1 nov. s. å. har G. Aldén tjänstgjort såsom redaktionssekreterare och från 1892 års början tillika som medredaktör af veckoupplagan. Bland tidningens ordinarie medarbetare märkas för öfrigt under de senast förflutna femtio åren: för den politiska afdelningen V. F. A. Dalman, P. F. Mengel (till 1885), E. Svensén (sedan 1891), H. Hamilton (tullpolitik 1886-90), D.Bergström (1894-97), V. Millqvist (fr. 1891); för utrikesafdelningen B. F. Olsson (1871-77), O. V. Ålund och E. Wallis (sedan 1881); för det religionskritiska området K. von Bergen, A. F. Åkerberg och S. A. Fries; för litteratur och teater A. Flodman (1872-84), J. A. Runström, G. af Geijerstam (1884-85), G. Nordensvan (dessutom konstkritiker, 1888-1900), F. Wetterlund (fr. 1900) och A. Arfwidsson; för musikkritiken V. Bauck (1842-59), Edv. Bäckström (1863-74) och Ad. Lindgren (sedan 1874); för konstkritiken Kr. Eichhorn, O. Granberg och A. Hahr; för handelsafdelningen R. Wall, V. och F. Moll; samt vidare fröken M. Cederschiöld (fr. 1884), O. v. Zweigbergk (1890-94), T. Blanche (fr. 1889), K. A. Hagberg (fr. 1892) och V. Spångberg (fr. 1896). Bland öfriga medarbetare märkas: S. A. Andrée, C. Wallis m. fl. Förlaget af A. B. hade 1869 öfvergått till ett aktiebolag, grundadt på 250 aktier à 1,000 kr. 
Tidningens prenumerationspris, som i början (1830) var 10 rdr banko, höjdes småningom, så att det 1852 utgjorde 13 rdr 16 sk. banko (= 20 kr.). Men 1884 nedsattes det från 20 till 12 kronor, samtidigt med att lösnummerpriset sänktes från 10 till 5 öre, hvarefter tidningens upplaga (som i början af 1880-talet var nere på 4,000 ex.) oafbrutet har ökats i synnerhet efter det att, fr. o. m. 1887, en särskild, billigare landsortsupplaga började utgifvas, hvars prenumerationspris under de första åren var 9 kr., men sedan 1891 är nedsatt till 6 kr. Årspriset för dagliga hufvudupplagan utgör numera (1903) i hufvudstaden 14 kr., i landsorten 12 kr. Af dagliga upplagan utgifves dessutom sedan 1896 en s. k. kvällsupplaga, mest beräknad på lösnummerförsäljning i Stockholm. 1892 började af A. B. utgifvas en för "småfolket" i landsorten afsedd, illustrerad veckoupplaga till det billiga priset af 1 kr. 20 öre pr år, postarfvodet inberäknadt; den vann ovanlig framgång och förändrades fr. o. m. 1897 till halfveckoupplaga (årspris: 1 kr. 30 öre), hvilken nu är Sveriges mest spridda tidning, med 135,000 fasta prenumeranter. Dagliga hufvudupplagan utgår i 22,000-25,000 ex. Såsom bilaga (sedan 1903) medföljer till samtliga postprenumeranter "Landtmannabladet" (i en upplaga af 150,000 ex.). Bland dess medarbetare märkes bl. a prof. H. Juhlin-Dannfelt. Om A. B:s ekonomiska utveckling har Arv. Sohlman (anställd i bolaget sedan 1892, kassadirektör sedan 1897) inlagt stor förtjänst. 
Efter att från början endast vara 3-spaltigt har A. B:s format efter hand utvidgats till 8-spaltigt (med minst 4 sidor), utom i halfveckoupplagan och dagliga landsortsupplagan, där det är 5- à 7-spaltigt. - Annonspriset var urspr. 1 sk. rgs pr rad, men hade 1875 stigit till 15 öre pr rad samt utgör nu i hufvudupplagan pr cm. 1 kr. före texten och 75 öre efter texten, i halfveckoupplagan 4 kr. pr cm. 
A. B. erhöll sin första rotationspress 1889; den eger nu en enkel och en tvillingsrotationspress samt 5 sättmaskiner. Tidningen har sedan slutet af 1870-talet eget accidens- (civil-) tryckeri samt fick 1893 egen ateljé för etsning af klichéer äfvensom stereotypgjuteri. Redaktionen och tryckeriet, som 1863-88 voro inrymda i eget hus, Munkbrogatan 8, inflyttade hösten 1888 i en för tidningens räkning uppförd byggnad vid Klara västra kyrkogata (n:r 7). - A. B:s aktiebolag eger äfven den i dec. 1896 uppsatta billighetstidningen "Dagen", som har gemensam hufvudredaktör, förvaltning och officin med A. B., men egen redaktion. C. E. O. -R. (E. F-T.) 
<b>Aftonbön.</b> Se Morgon- och aftonbön. 
<b>Aftonfalk,</b> <i>Falco vespertinus</i>, <i>zool.</i>, en hos oss mycket sällsynt falk och en af de minsta i sitt 
page_number=183, index= - Aftonfalk, Falco vespertinus, zool.  - Aftonfjärilar l. Skymningsfjärilar, Crepuscularia, zool.  - Aftongi, en af kramp i lungan härrörande oförmåga att tala  - Aftonit, miner. Se Fahlerz  - Aftonposten, en tidning. Se Dalman  - Aftonpunkt (Västpunkt), astron.  - Aftonrodnad, meteor. Se Skymning  - Aftonskola, skola, där undervisning meddelas om aftnarna  - Aftonstjärna, astron. Se Venus  - Aftonstjärnor, bot. Se Ornithogalum  - Aftonsång kallas den eftermiddagsgudstjänst  - Aftroppa, krigsv.  - Aftrumma, skogsh., med yxa eller såg afskära trädstammar  - Aftryck. 1. Boktr.  - Aftryck. 2. Tekn.  - Aftryck. 3. Geol.  - Aftryckare, del af en affyrningsinrättning  - Afträde. Se Klosett och Renhållning  - Afträdesgödsel. Se Latrin  - Afträdessyn. Se Byggnadsskyldighet och Husesyn  - Aftumma, skogsh.  - Aftös  - Afveckling, hand.  - Afvelscentrum, ladugårdsbesättning  - Afvelsförening, husdjursk. 
släkte. Bland våra fåglar kommer han till sitt utseende närmast vår vanliga tornfalk, men hans vingar äro längre och smalare (armpennorna äro kortare än vingens täckfjädrar), och där tornfalken på ryggen är röd, där är aftonfalken blå eller grå. Klorna äro gulaktiga. Sitt namn har han fått däraf, att han sent in på kvällarna jagar insekter. Hans egentliga hemland är östra Europa. F. A. S.* 
<b>Aftonfjärilar</b> l. Skymningsfjärilar, <i>Crepuscularia</i>, <i>zool.</i>, en afdelning bland fjärilarna. Namnet är en antydning om det lefnadssätt de flesta af dem föra. De flyga vanligen omkring först efter solens nedgång. Många äro emellertid i rörelse äfven under den starkaste solvärmen. Deras zoologiska kännetecken hämtas från de jämntjocka eller i midten något tjockare eller klubbformiga trefvarnas (antennernas) form och från vingarnas form och läge, då de äro i hvila. Vingarna äro nämligen jämförelsevis smala och fällas under hvila snedt ned längs den klumpiga kroppen, i stället för att lyftas rätt upp som dagfjärilarnas vingar. Somliga suga såsom fullbildade fjärilar blommornas nektar under dallrande flykt öfver dem. De flesta aftonfjärilars larver, åtminstone de större arternas, äro välbekanta såsom köttiga, masklika krypdjur, med 16 fötter och stundom ett spetsigt horn på näst sista kroppsringen (segmentet). Bland våra nordiska fjärilar höra tre familjer till denna afdelning: svärmarna (<i>Sphingidæ</i>), glasvingefjärilarna (<i>Sesiidæ</i>) och bastardsvärmarna (<i>Anthroceridæ</i>). F. A. S. (L-E.) 
<b>Aftongi</b> (af grek. nekande <i>a</i> och <i>fthonge</i>, stämma), en af kramp i tungan härrörande oförmåga att tala. 
<b>Aftonit,</b> <i>miner.</i> Se Fahlerz. 
<b>Aftonposten,</b> en tidning. Se Dalman. 
<b>Aftonpunkt</b> (Västpunkt), <i>astron.</i>, den västliga skärningspunkten mellan horisonten och ekvatorn. Vid vår- och höstdagjämningarna, då solens dagliga rörelse på himmelssfären försiggår utefter ekvatorn, går solen ned i aftonpunkten. Den motsvarande östra punkten kallas morgonpunkt (östpunkt). A. N-R. 
<b>Aftonrodnad,</b> <i>meteor.</i> Se Skymning. 
<b>Aftonskola,</b> skola, där undervisning meddelas om aftnarna till personer, som om dagen äro upptagna af annat arbete. De i åtskilliga stadskommuner befintliga tekniska yrkesskolorna kallades före 1877 "tekniska söndags- och aftonskolor". Se vidare Skolväsende och Tekniska läroanstalter. 
<b>Aftonstjärna,</b> <i>astron.</i> Se Venus. 
<b>Aftonstjärnor,</b> <i>bot.</i> Se Ornithogalum. 
<b>Aftonsång</b> kallas den eftermiddagsgudstjänst, som hålles i städerna på sön- och helgdagar, i landsförsamlingar på långfredagen. Texten utgöres af episteln för dagen och, om särskild högtidsdag infaller på söndagen, af samma dags högmässotext, utom under fastlagstiden, då det predikas öfver Kristi pinas historia, samt på böndagarna, då predikan hålles öfver en af k. m:t förordnad text. Namnet härleder sig från den katolska tiden, då hela vespern, den gudstjänst, mot hvilken aftonsången svarar, utgjordes af sång. Jfr Vesper. (J. HDR.) 
<b>Aftroppa,</b> <i>krigsv.</i>, förr brukligt uttryck för afmarschera, t. ex. "gamla vakten aftroppar". 
<b>Aftrumma,</b> <i>skogsh.</i>, med yxa eller såg afskära trädstammar. F. L. 
<b>Aftryck.</b> 1. <i>Boktr.</i> Det sista afdraget å tryckformen (det s. k. pressrevideret). Det tages omedelbart före tryckningens början och sedan den egentliga korrekturläsningen försiggått. Aftryck kallas äfven den artikel eller afdelning af ett tryckt arbete, som tryckes särskildt för att bilda ett själfständigt tryckarbete (separat- l. särtryck). Aftryck kallas äfven mångfaldigandet af träsnitt, etsningar, stick och litografier, därigenom att de stockar, plåtar eller stenar, på hvilka en bild eller teckning blifvit inskuren, etsad eller ristad, bestrykas med färg och tryckas mot papper eller något annat ämne, på hvilket man vill öfverflytta bilden. Aftrycken äro, i fråga särskildt om kopparstick och etsningar, af olika godhet och följaktligen af mycket olika värde. De dyraste och bästa äro de första afdragen från plåtarna, de s. k. <i>artistprofven</i> (se d. o.), som vanligen tagas från den oförjärnade gravyren. De näst följande äro de, som tryckts, innan någon inskription graverats i plåten; dessa kallas <i>avant la lettre</i>. Har gravören å plåten inristat någon inskription med radernålen, kallas sådana aftryck <i>avant la lettre finie</i>. Aftryck med full inskription kallas <i>vanliga aftryck</i>. Numera, då alla större upplagor af graverade och etsade plåtar tryckas från galvaniska fällningar af originalplåten, kunna endast aftryck från den oförjärnade originalplåten med rätta tilldelas en högre värdegrad. A. T-G. 
2. <i>Tekn.</i> Afformning af en upphöjd kropp i en mjuk massa, som hårdnar och bildar den moderform, i hvilken därefter den egentliga gjutmassan inhälles och antager önskad form. 
3. <i>Geol.</i> De i sedimentära bergarter bibehållna konturerna och yttre formerna af organiska kroppar, t. ex. blad, fiskar, musselskal, som vid aflagringen blifvit inbäddade. E. E. 
<b>Aftryckare,</b> del af en affyrningsinrättning. Tillbehör till aftryckaren förekomma under benämningarna af tryckare-arm, -bögel, -fjäder, -kam, -klack, -regel, -stång, -tand och -tapp. 
<b>Afträde.</b> Se Klosett och Renhållning. 
<b>Afträdesgödsel.</b> Se Latrin. 
<b>Afträdessyn.</b> Se Byggnadsskyldighet och Husesyn. 
<b>Aftumma,</b> <i>skogsh.</i>, tumma, intumma; uppmäta i skogen apteradt virke till längd och groflek. F. L. 
<b>Aftös,</b> behäftad med eller härrörande af den munsjukdom, som kallas "aphtæ" Se Munsjukdomar. 
<b>Afveckling,</b> <i>hand.</i>, den åtgärd, hvarigenom en affär, som råkat i svårigheter, småningom utredes. 
<b>Afvelscentrum</b> (jfr Centrum), ladugårdsbesättning, som af prisnämnd utmärkts såsom tjänlig att bidraga till förbättrandet af landets nötboskapsafvel. Sålunda utmärkt afvelscentrum skall tillhöra antingen fjällras, ayrshire-ras, svartbrokig låglandsras eller korthornsras och för öfrigt uppfylla vissa bestämda villkor. Se vidare k. kung. 13 mars 1903. 
<b>Afvelsförening,</b> <i>husdjursk.</i>, förening, som har till ändamål att till förbättrande af de särskilda orternas kreatursbesättningar inom ett land utvälja afvelsdjur bland rena raser eller från blandade raser med en bestämd typ, som anses lämplig för de lokala förhållanden, där kreaturen skola underhållas, och att sedermera genom omsorgsfull skötsel och noggrant urval ytterligare höja stammens värde samt från densamma sprida afvelsdjur till andra kreatursbesättningar. Sådana föreningar äro bildade i Sverige dels för utbredning af hästar af ardenner-ras och dels till förbättring af den nordsvenska hästen samt dels 
page_number=184, index= - Afvelsförening, husdjursk.  - Afvenbok, bot. Se Annbok  - Afverkning. Se Skogsafverkning och Skogslagstiftning  - Afvikning l. Afvikelse. 1. Mek.  - Afvikning. 2. Sfärisk afvikning, fys. Se Lins  - Afvikning. 3. deklination och deviation  - Afviknignsvinkel, krigsv.  - Afvinkelknä l. Järnknä, skpsb., trubbvinkligt timmer  - Afvisande växel, järnv. Se Växel  - Afvisare. 1. Vid en byggnads hörn  - Afvisare. 2. Skpsb. Se Afledare  - Afvita, jur.  - Afvittra. 1. Jur.  - Afvittra. 2. Förv. 
till förbättring af nötboskap. För sistnämnda ändamål arbeta <i>Afvelsföreningen för rödbrokig svensk boskap</i> och <i>Ayrshireföreningen</i>. Den förra, stiftad 1899, verkar hufvudsakligen för förbättring och utbredning af en herrgårdsras, som finnes på Stjärnsund i Närke m. fl. egendomar och sedan längre tid tillbaka uppkommit genom korsning mellan boskap af holländsk ras och af landtras. Sådan mjölkboskap säges vara af <i>föreningens typ</i>. Man har dock äfven medgifvit att kreatur af korthorns- och af ayrshire-ras, som till byggnaden "närma sig föreningens typ", finge märkas såsom tillhörande samma förening. Ayrshireföreningen åter afser att uppföda och sprida framstående djur af ayrshire-ras. 
Till förbättring af svinkreatur hafva i Skåne bildats föreningar, hvilka till en egendom inom hvarje förenings område anskaffa fargalt af den stora yorkshire-rasen, som där paras med hondjur af landtras, hvarefter grisar af sådan stam utlämnas till egendomar, hvilka innehafvas af föreningsmedlemmar, C. A. L. 
<b>Afvenbok,</b> <i>bot.</i> Se Annbok. 
<b>Afverkning.</b> Se Skogsafverkning och Skogslagstiftning. 
<b>Afvikning</b> l. Afvikelse. 1. <i>Mek.</i> Om en kropp kastas i luften, uppkommer, till följd af dennas olika motstånd i olika punkter, en afvikning från det vertikala plan, i hvilket kroppens tyngdpunkt ursprungligen rör sig. Om t. ex. en kanonkula afskjutes, kommer den vanligen att, utom rörelsen framåt, få en roterande rörelse kring sin tyngdpunkt, hvilken rörelse orsakas dels af att nämnda punkt icke fullkomligt sammanfaller med medelpunkten, dels af att kulan berör loppet i kanonen, och dels af den utströmmade krutgasens olika verkan vid olika delar af kulans yta. Till följd af denna rotation kommer den friktion, som eger rum mellan luften och kulans yta, att blifva olika vid olika punkter af denna. Luften blir nämligen hoppressad eller förtätad framför kulan, men däremot förtunnad bakom densamma, och det är tydligt, att friktionen måste vara större vid den förtätade än vid den förtunnade luftmassan. Roterar kulan kring en horisontal axel, som är vinkelrät mot banans vertikala plan, uppkommer icke någon afvikning från detta, ehuru en höjning eller sänkging därigenom föranledes. Men om kulan roterar kring en lutande eller vertikal axel, på samma gång som den går framåt med stor hastighet, blir friktionen större vid den främre än vid den bortre ytan, och den är alltid motsatt rörelsens riktning. Det måste därför finnas krafter, som verka vinkelrätt mot banans plan, och hvilka åstadkomma afvikning från detta. Meddelar man kulan en rotation kring en horisontal axel, som tangerar kulbanan, blir friktionsmotståndet jämnare fördeladt, och någon betydligare afvikning, vare sig uppåt, nedåt eller åt sidorna, kan därigenom icke uppkomma. Skjutningen blir därför säkrare, om åt projektilen meddelas en rotationsrörelse kring skjutvapnets geometriska axel. Det är af denna orsak man nyttjar räfflade kanoner och gevär. En annan orsak till afvikning ur vertikalplanet är jordens rotation kring sin axel. Om man tänker sig en mycket vidsträckt, fullkomligt plan yta, som tangerar jordytan i en punkt, och en kula kastas utefter denna yta, beskrifver, till följd af jordens rotation, kulans tyngdpunkt icke en fullkomligt rät linje, utan i stället en horisontal cirkelbåge med mycket stor radie. Af samma orsak föranledes en fritt fallande kropp att i någon mån afvika från lodlinjen, och en i sned riktning kastad kropp att i någon, ehuru visserligen ytterst ringa, grad afvika från det vertikalplan, i hvilket rörelsen ursprungligen egde rum. G. R. D.* 
2. Sfärisk afvikning, <i>fys.</i> Se Lins. 
3. Afvikning nyttjas äfven för att uttrycka de tvenne helt och hållet skilda begreppen deklination och deviation, hvilka hafva afseende på magnetnålens riktning. 
<b>Afvikningsvinkel,</b> <i>krigsv.</i>, vid eldvapen den vinkel, som bildas mellan projektilens utgångsriktning vid skottlossningen och den riktning kärnlinjen hade omedelbart före skottlossningen. Denna vinkels storlek beror såväl af räffelvridningen som af vapnets och underlagets konstruktion i öfrigt. E. N. 
<b>Afvinkelknä</b> l. Järnknä, <i>skpsb.</i>, trubbvinkligt timmer. 
<b>Afvisande växel,</b> <i>järnv.</i> Se Växel. 
<b>Afvisare.</b> 1. Vid en byggnads hörn, vid portar, framför trottoarer e. d. upprätt stående sten eller annat värn, till skydd mot påstötning af åkdon. - 2. <i>Skpsb.</i> Se Afledare. 
<b>Afvita</b> (oböjligt adjektiv, sammansatt af <i>af</i>, från, och <i>vit</i>, vett, förstånd), <i>jur.</i>, gammal beteckning för den, som på grund af varaktig sinnessjukdom icke förmår att bedöma sakförhållandena och råda öfver sina viljeyttringar. I denna betydelse omfattade beteckningen såväl galna som vettvillingar, d. v. s. afsåg ej mindre raseri än äfven vettlöshet eller med andra ord vansinne i båda dess förut erkända former af dels farlig sinnessjukdom och dels bristande förståndsutveckling (idiotism). I svensk strafflag (1864) kap. 5 § 5, kap. 18 § 8 och kap. 20 § 3 mom. 5 användes uttrycket på liknande sätt, hvadan därunder icke inbegripas hvarken tillfälligt sinnesförvirrade eller de, som lida af manier eller i anledning af ålderdomssvaghet eller fysisk bräcklighet sakna fullt bruk af sina sinnen ("litet vetande" i ärfdab. kap. 20 § 8). A. W. 
<b>Afvittra</b> (fsv. <i>vitra</i>, göra veterligt, ej att förväxla med nysv. <i>vittra</i>, förvittra). 1. <i>Jur.</i> Redovisa och afskilja makes eller arfvingars andel i oskiftadt bo. Efter kyrkolagen och den borgerliga lagens giftermålsbalk är afvittring detsamma som arfskifte. Änkling, änka eller frånskild make får ej gå i annat gifte, förr än barn eller andra arfvingar äro afvittrade. Den, som gör det ändå, förverkar tredjedelen af sin lott i boet; och den präst, som vigt, dömes såsom i allmän strafflag om brott af ämbetsman är stadgadt. 
2. <i>Förv.</i> Afmäta och från kronans mark medelst råmärken afskilja den mark, som skall tillhöra enskilda. De stora skogarna i Norrland och Dalarna har man af ålder ansett höra kronan till, dock så, att de enskilde egt att därå göra odlingar, efter tillstånd af vederbörande, samt att nyttja skogen till husbehof och afsalu, med vissa inskränkningar. Här är afvittring en landtmäteriförrättning, hvarigenom de enskilde, i stället för en obestämd rätt till den oafvittrade marken, få vissa områden, som begränsas af rågångar. På dessa områden är odlingsrätten fri. Lika fri är i allmänhet rätten till skogsafverkning, så snart jorden öfvergått från krono till skatte och dess innehafvare sålunda är vorden egare. Blott i Västerbottens och Norrbottens läns lappmarker gäller den lagen, att ingen eger af skogen sälja mera, än som 
page_number=185, index= - Afvittra. 2. Förv.  - Afvittringsinstrument. 1. Jur.  - Afvittringsinstrument. 2. Förv.  - Afvittringsrätt, domstol  - Afvägning. Se Nivellering  - Afvänjning, med.  - Afväntningsbref, försäkran om ett afväntningsgods  - Afväntningsgods l. Expektatansgods  - Afväxlande, bot.  - Afz., i växtnamn förkortning för Adam Afzelius  - Afze, signatur för A. J. Afzelius  - Afzelia Sm., bot.  - Afzelius, gammal svensk släkt  - Afzelius. 1. Adam A. 
med bevarande af dess framtida bestånd årligen kan afverkas. Inom den delen af Norrbottens län, som ej tillhör Lappmarken, är rätten att afverka <i>ungskog</i> till utförsel från länet beroende af vederbörligt tillstånd. Å de s. k. stockfångst-områden, som tilldelas sågverk i ersättning för privilegierad rätt till stockfångst å kronans skog, är afverkningen fullständigt kontrollerad. - Afvittringsverket i de norra länen inrättades i slutet af 1600-talet, men arbetet gick långsamt och afstannade slutligen i åtskilliga län. I början af 1820-talet ordnades det för Norrland genom nya författningar, hvarefter arbetet bedrefs med större kraft. Afvittringen är nu slut i Dalarna och de norrländska länen, utom i Västerbottens och Norrbottens läns lappmarker ofvan odlingsgränsen eller den gräns, som vid afvittringen blifvit bestämd mellan de delar af lappmarken, som äro tjänliga för odling, och den mark, där nybyggesanläggningar icke vidare må tillåtas. Afvittringen ofvan denna gräns är i flera socknar ännu ofullbordad. Ifrågasatta ändringar i grunderna för densammas fullföljande äro beroende på k. m:ts pröfning. Enligt den 1873 utfärdade afvittringsstadgan för dessa lappmarker skola lapparna framgent vara berättigade att för renhjordarna begagna bete å all skogsmark inom lappmarkernas hela område, dock att denna rätt å de skogar, som vid afvittringen tilldelas den bofasta befolkningen inom de till odling tjänliga delarna af Lappmarken, må utöfvas endast vintertiden. Tillika skola lapparna ega att begagna skogen för sina hushållsbehof. Å särskilda renbetesland, äfven kallade lappskatteland, ega de rätt att vistas året om; likaså på kronans skogar i lappmarkerna. Lapparnas ställning i förhållande till den bofasta befolkningen inom dessa orter är därigenom betryggad för framtiden (jfr Lappar), och Lapplands skogar äro bevarade från sköfling. <i>Afvittringar</i> och <i>storskiften</i> verkställas af särskilda landtmätare, som arbeta under ledning af en styresman inom hvartdera länet och, öfver honom, af konungens befallningshafvande. E. P. (KBG.) 
<b>Afvittringsinstrument.</b> 1. <i>Jur.</i> En skriftlig handling, som utvisar, att delning af boet skett mellan en afliden makes arfvingar och den efterlefvande maken eller mellan frånskilda makar eller mellan den ene frånskilde maken och den andre makens arfvingar. - 2. <i>Förv.</i> Ett af vederbörande afvittringslandtmätare upprättadt dokument öfver en af honom verkställd afvittring. 
<b>Afvittringsrätt,</b> domstol för behandling af skogsafvittringsmål. Sedan 1800-talets början har en sådan domstol funnits endast i Jämtlands län, åren 1821-40. Rättens ordförande kallades afvittringsdomare. Under nämnda tid skedde det mesta af afvittringen i Jämtland och Härjedalen. E. P.* 
<b>Afvägning.</b> Se Nivellering. 
<b>Afvänjning,</b> <i>med.</i>, öfvergången för dibarnet från den naturliga näringen, modersmjölken, till en konstgjord (artificiell) föda. Detta är en viktig period i det späda barnets lif, emedan den ofta är åtföljd af oordningar i barnets välbefinnande, i synnerhet af rubbningar inom digestionsorganerna. För att om möjligt förekomma dessa bör afvänjningen ej ske hastigt, på en gång, utan småningom och ej förr än naturen själf genom åtminstone två, helst flera tänders framkomst anvisat, att barnet kan fördraga äfven annan föda än modersmjölken. Kan därjämte den tid af året undvikas, då diarréer äro gängse, således sensommaren, är det så mycket bättre. A. K.* 
<b>Afväntningsbref,</b> försäkran om ett afväntningsgods. Vid 1655 års riksdag förklarades alla sådana bref ogiltiga. KBG. 
<b>Afväntningsgods</b> l. Expektansgods, förläning som, medan en innehafvare ännu lefde, lofvades bort åt en annan person att tillträdas vid första ledighet. Detta slags förläning af kronohemman förekom i synnerhet på drottning Kristinas tid. KBG. 
<b>Afväxlande,</b> <i>bot.</i>, kallas växternas blad, då afståndet mellan två omedelbart efter hvarandra följande blad är 1/2 stängelperiferi (180°). Läran om de lagar och den ordning, som därvid göra sig gällande, kallas fyllotaxi. Bladen kunna annars vara motsatta eller sitta ordnade i krans. Se vidare Bladställning. A-N. (G. L-M.) 
<b>Afz.,</b> i växtnamn förkortning för Adam Afzelius. 
<b>Afze,</b> signatur för A. J. Afzelius. 
<b>Afzelia</b> Sm., <i>bot.</i>, växtsläkte af fam. <i>Leguminosæ</i>, afd. <i>Cæsalpinioideæ</i>, uppkalladt efter Adam Afzelius. <i>A. bijuga</i> Coleb., i Polynesien, lämnar det till möbler använda järnträet. Fröhyllet af <i>A. africana</i> Sm. ätes allmänt i Guinea. G. L-M. 
<b>Afzelius,</b> gammal svensk släkt, som inom sig räknat många såsom vetenskapsmän, skriftställare eller ämbetsmän berömda medlemmar. Den härstammar från skattebonden Afze Larsson, som på 1600-talet bodde å Afzegården i Broddetorps by och socken i Västergötland. Sannolikt är namnet Afzelius, som först antogs af nyssnämnde Afze Larssons äldste son, Lars, en sammandragning af Afze eller Afse och det latinska ordet <i>filius</i>, son. 
1. Adam A., naturforskare, föddes i Larfs prästgård i Västergötland 1750, blef student i Upsala 1768 och docent i österländska språk 1777. Hans håg låg dock egentligen åt naturvetenskaperna, och han blef snart en af Linnés mest lofvande lärjungar. 1785 anställdes han som botanices demonstrator. 1789 reste han till England för botaniska studier. Efter att 1791 hafva afslagit ett anbud att såsom naturforskare medfölja en engelsk beskickning till Kina, afreste han året därpå till den engelska kolonien Sierra Leone på Afrikas Guineakust, men nödgades 1793 för sin angripna hälsa återvända till London, hvarifrån han dock 1794 ånyo begaf sig till samma plats. Några månader efter hans ankomst till kolonien blef denna nästan förstörd af fransmännen, hvarvid A. förlorade både sina samlingar och sin öfriga egendom. Genom understöd från sina vänner i London sattes han dock i stånd att företaga nya resor utmed Guineakusten. Han återvände 1796 till England med rika samlingar, förestod någon tid sekreterarebefattningen vid svenska legationen därstädes och kom 1799 tillbaka till Sverige, där han 1797 fått medicine doktors-diplom. Han verkade nu som lärare vid universitetet i Upsala, utnämndes 1812 till e. o. professor i "materia medica" och dog 1837. Hans rika och utmärkt väl konserverade samlingar dels skänktes, dels såldes till universitetet. Den utmärkta fruktsamlingen har blifvit granskad af en berömd botanist, J. D. Hooker i England. A. är bekant genom åtskilliga smärre skrifter och botaniska disputationer (t. ex. <i>De rosis suecanis</i>, 1804-13), men hufvudsakligen genom det på kunglig befallning af honom utgifna arbetet <i>Egenhändiga anteckningar af Carl Linnæus om sig själf, med företal, anmärkningar och tillägg</i> 
page_number=186, index= - Afzelius. 1. Adam A.  - Afzelius. 2. Johan A.  - Afzelius. 3. Pehr von A.  - Afzelius. 4. Anders Erik A.  - Afzelius. 5. Arvid August A. 
(1823). Han var ledamot af flere svenska och utländska sällskap, och hans namn bäres af växtsläktet <i>Afzelia</i> samt af flere arter. A-N. (G. L-M.) 
2. Johan A., den förres broder, kemist, f. 1753 i Larfs prästgård i Västergötland. Han tog den filosofiska graden 1776, blef docent under Torbern Bergman 1777, utnämndes, efter någon tids föregående tjänstgöring i Bergskollegium, till adjunkt och laborator vid Upsala universitet 1780 samt till professor i kemi 1784. Död i Upsala 1837. A. efterlämnade endast få originalarbeten i kemi. Mest betydande är hans undersökning af myrsyran, hvars olikhet med ättiksyran han ådagalade. Med sina betydande insikter i kemien förenade han en tämligen vidsträckt allmän lärdom. Hans dyrbara mineraliesamling utgör en viktig del af Upsala universitets rikhaltiga mineraliekabinett. P. T. C.* 
3. Pehr von A., den förres broder, läkare, föddes i Larfs prästgård i Västergötland 1760 och dog i Upsala 1843. Han blef student i Upsala 1777. Vid detta lärosäte hade då anatomien nyss fått sin förste egne målsman - det var den unge Murray - och det intresse denne lärare förstod att väcka för sitt ämne bestämde A. för läkarebanan. Såsom en förberedelse tog han filosofiska graden 1782, och redan i slutet af 1783 var han medicine licentiat och disputerade pro gradu medico. 1784-86 begagnade han sig af den undervisning samtidens förnämste läkare, så i Paris som London, hade att erbjuda. Under sin frånvaro blef han promoverad till med. doktor och utnämnd till med. adjunkt vid Upsala universitet Hemkommen förordnades han 1788 att vara kirurg vid akademiska sjukhuset, fick assessors namn och värdighet samt fullmakt att vara regementsfältskär vid Lifgardet, allt likväl med bibehållande af sysslan vid universitetet. Tillika fick han befallning att genast åtfölja regementet till Finland. Där började för honom en ny verksamhet, den organiserande, och han blef 1789 öfverdirektör vid arméns medicinalverk Efter krigets slut återtog han sina göromål vid universitetet. Efter J. G. Acrels död utnämndes han 1801 till professor i medicin vid Upsala universitet. I 19 år, tills han såsom emeritus tog afsked, bestred han denna tjänst; och den varma tillgifvenhet, som alla hans lärjungar ständigt hyste för honom, vittnar om hans ovanliga egenskaper såsom lärare. Oafbrutet hade han dock icke fått sköta sitt läkarekall. Så blef, vid den fara för gula febern, som 1804 yppades, åt A. uppdraget att föreslå de medicinska åtgärderna; såsom generalinspektör öfver arméns medicinalvård måste han göra vidsträckta resor inom landet, och såsom lifmedikus hos dåvarande kronprinsen Karl Johan var han denne följaktig under norska fälttåget. Dessutom hade han deltagit i flera kommittéers arbeten rörande sjuk- och fattigvård. Vid tillträdet till lifmedikus-befattningen erhöll A. fullmakt såsom kungl. arkiater. Han adlades 1815. Preses i Vetenskaps-akademien var han 1812. Redan 1786 kallades han till ledamot af "The royal medical society" i Edinburgh samt sedermera äfven af andra utländska lärda samfund, såsom af vetenskapssocieteten i Filadelfia. Vid doktorspromotionen 1835 var A. med. jubeldoktor, och med anledning däraf öfverlämnade deputerade från Svenska läkaresällskapet till honom vid själfva promotionsakten en medalj i guld, på hvilken var präglad hans bild och hans valspråk: <i>Prudenti Audacia</i>. BG. (R. T-DT.) 
4. Anders Erik A., finsk politisk martyr, f. 1779 i Forshems socken i Västergötland, studerade dels vid Upsala, dels vid Åbo universitet. Efter att hafva blifvit juris adjunkt i Upsala utnämndes han 1818 till professor i lagfarenhet i Åbo. Redan 1821 erhöll han plötsligt kejserlig befallning att taga afsked, hvilket 1822 beviljades honom. Orsaken härtill är ej rätt klar, men torde berott på ärkebiskop Tengströms tillskyndelse. Han fick kvarstanna i Finland och användes t. o. m. såsom skicklig jurist af regeringen i offentliga uppdrag. A. hade ett oroligt och satiriskt lynne och blef af denna orsak föremål för godtyckliga, på sin tid beryktade polisåtgärder. Därjämte var han utsatt för förföljelse af ett mäktigt parti, som han fått emot sig vid förandet af processer om donationsgods i Viborgs län. Kort efter polska revolutionens utbrott fick A. 1831 befallning att lämna landet; men innan den medgifna fristen utgått, blef han fängslad på Åland samt utan rannsakning och dom förd till den aflägsna ryska staden Vjatka. Efter några år fick han återvända till Finland samt vistades, under bevakning, i närheten af Villmanstrand 1835-37, men affördes därefter plötsligt till Livland, där han dog 1850. Många berättelser voro gängse om hans lidanden och om de uppoffringar hans familj underkastade sig för den landsförvistes skull.  (T. C.) 
5. Arvid August A., präst, skald och häfdatecknare, föddes 6 maj 1785 på Fjällåkra, Hornborga socken, Västergötland. Fattig prästson, måste han genom andras undervisning bereda sig tillfälle att själf idka studier. 1803 blef han student i Upsala och 1809 filos. magister, mottog s. å. en läraretjänst vid frimurarebarnhusets skola i hufvudstaden och öfvertog 1815 ett privatgymnasium där. Han prästvigdes 1811 och utnämndes 1812 till e. o. hofpredikant. 1820 blef han notarie i hofkonsistorium och ordinarie hofpredikant samt s å. kyrkoherde i Enköping och dog där 25 sept 1871. Han blef 1842 ledamot af Vitt. hist. o. ant. akad., s. å. prost och 1857 ledamot af Mus. akad. 
A:s långa verksamhet i den fosterländska vitterhetens och forskningens tjänst vittnar om både initiativrikedom och ihärdighet. Den omfattade hufvudsakligen hvad man numera kallar folklore samt dessutom den isländska litteraturens bekantgörande. 1811 blef den unge magistern invald i det s. å. stiftade Götiska förbundet. Såsom förbundsbroder hade han namnet Arngrimer och var länge en af de mest verksamme ledamöterna. Sistn. år utkom hans svenska öfversättning af "Hervara saga" (2:a uppl. 1819), och 1812 framträdde han som medarbetare i förbundets tidskrift "Iduna", till hvars tredje häfte han då lämnade texten till "Völuspa" jämte öfversättning ("Valas visdom"). I detta häfte finnes äfven intagen hans välljudande, känslosamma, fosforistiskt granna och i mytiskt afseende förvirrade romans <i>Necken</i>, författad till en gammal underbart fager polskmelodi och därför länge en älsklingsdikt hos 
page_number=187, index= - Afzelius. 5. Arvid August A.  - Afzelius. 6. Fredrik Georg A.  - Afzelius. 7. Anders Johan A.  - Afzelius. 8. Johan Fredrik Ivar A. 
nationen. Redan som barn, då A. följde sin farfaders vallhjon i skog och mark, och sedermera under sin ynglinga- och mannaålder lyssnade han med kärlek till folkets sånger och sägner samt började tidigt vinnlägga sig om deras samlande, mest efter diktamen af gamla allmogesångerskor i hans födelsebygd. Väl saknade han musikalisk uppfostran, men han hade fint öra och behaglig sångröst. Med lätthet kunde han både uppfatta och i minnet kvarhålla de visor han hörde. På detta sätt tillkommo den rika samlingen <i>Traditioner af svenska folkdansar</i> (142 melodier i 4 häften, 1814-15), harmoniserade af Åhlström, samt delvis det långt betydelsefullare arbetet <i>Svenska folkvisor från forntiden</i> (3 bd, 1814-17), hvilken samling, fastän den bär både A:s och Geijers namn, har den sistnämnde att tacka endast för den intressanta inledningen, medan icke få af samlingens 106 visor öfverlämnats af L. F. Rääf (delvis efter uppteckningar af bröderna Wallman) och A. bidragit med de flesta öfriga. Dessa visor, med melodier, som till stor del äro harmoniserade af Hæffner, hälsades med stort bifall och spriddes genom flera öfversättningar äfven till utlandet Ehuru samlingen i fråga om vetenskaplig kritik lämnar allt öfrigt att önska, i det att A. ej begagnade äldre uppteckningar och ofta "förskönade" visornas uttryckssätt, tillkommer A. förtjänsten att hafva gifvit det verksamma uppslaget till folkvisans stora inflytande på den vittra och musikaliska odlingen i Sverige under senaste århundradet. En ny upplaga af Geijers och A:s folkvisesamling, betydligt tillökad och försedd med kommentarier, utgafs 1880 af Rich Bergström och L. Höijer 
Redan 1812 gjorde A. bekantskap med den store danske språkforskaren Rask, som hjälpte honom med Völuspa-öfversättningen och 1816 återkom till Sverige på inbjudning af A., i hvars hem han halftannat år bodde som gäst. Frukter af de liktänkande vännernas samarbete blefvo bl. a. goda textupplagor af de båda eddorna (1818), af hvilka A. till svenska öfversatte "Sæmund den vises edda" (s. å.), en åtminstone i poetiskt afseende förträfflig tolkning, som bidrog till att bana vägen för den nordiska mytologiens inträde i den svenska konsten och bildningen. Äfven hans vackra öfversättning af "Sólar Ijóð" infördes i "Iduna" 
Någon själfständig skaldebegåfning egde A. icke. Han bidrog till "Iduna", "Poetisk kalender" och "Phosphoros" med smärre dikter, som röja nyromantisk eller kraftgötisk efterklang. Vidare skref han psalmerna n:r 28 och 337 i nya psalmboken, försökte sig 1830 som dramatiker med sorgspelet <i>Den sista folkungen</i> och vann 1844 Svenska akad:s mindre pris för ett stort andligt skaldestycke, <i>Lidandets väkter</i> (tr. 1850). Vidare öfversatte han Byrons "Parisina" (1830). 1848 utkom hans <i>Afsked af svenska folksharpan, med bidrag till svenska folksångernas historia</i>, en ny samling folkvisor jämte egna sånger i samma ton. - Men det arbete, som alltifrån 1830-talet mest sysselsatte honom, var hans med Karl XII:s död afslutade <i>Svenska folkets sagohäfder, eller fäderneslandets historia, sådan hon lefvat och till en del ännu lefver i sägner, folksånger och minnesmärken</i> (11 delar 1839-70), ett arbete, hvilket, äfven om författarens öfverflödande fantasi ofta hindrade honom att med vederbörlig kritik sofra det rika materialet, dock måste kallas ett nationalverk af betydenhet. Dess åtta första delar utgåfvos i 2 à 3 upplagor, och de första delarna öfversattes på tyska. Svenska akademien hedrade honom 1841 med Karl Johans pris och 1866 med stora guldmedaljen. 1901 utgåfvos A:s själf biografiska <i>Minnen</i>. (omfattande tiden t. o. m. 1821). (E. F-T.) 
6. Fredrik Georg A., filosofisk skriftställare, f. 7 dec. 1812 i Uppland, blef 1829 student i Upsala, 1836 filos. doktor samt 1838 docent och 1842 adjunkt vid universitetet. 1893 afgick han från sin adjunktsbefattning och afled i Upsala 19 mars 1896. Som yngre akademisk lärare sökte A., bl. a. genom den af honom utgifna tidskriften "Intelligensbladet" (1844-45), en föregångare till "Frey", göra den hegelianska åskådningen gällande i vår lärda värld, och han stod främmande för den boströmianska riktningen, och dennas målsmän. Han utöfvade i synnerhet genom sina läroböcker i logik och psykologi, hvilka utkommit i många upplagor, inflytande på Sveriges studerande ungdom. Under senare år deltog han verksamt i det kommunala lifvet och var äfven sekreterare i länets hushållningssällskap. 1873-75 satt han i riksdagens andra kammare såsom Upsala stads representant och 1878-84 i den första som representant för Upsala län. 
7. Anders Johan A., brorson till A. 5, skald (sign. Afze), f. 13 dec. 1817 i Alingsås, blef student i Lund 1842, inskrefs 1847 i åtskilliga ämbetsverk i Stockholm och deltog i dansk-tyska kriget 1848-49 som frivillig i danska hären, hvarest han steg till premiärlöjtnant. 1849 blef A. anställd som kustsergeant i Skåne och 1855 tullinspektor i Simrishamn. Ett flerårigt kroppsligt lidande dref honom till själfmord 14 jan. 1865. I hans vittra samlingar, bl a <i>Vårminnen, dikter</i> (1845) samt <i>Frids- och stridsbilder</i> (1850), finnas åtskilliga lifsglada och käcka skaldestycken. Flera tonsattes af honom själf eller af O. Lindblad och blefvo mycket populära. Jfr uppsats af B. Schöldström i "Nornan" för 1903. 
8. Johan Fredrik Ivar A., rättslärd, riksdagsman, son af A. 6, f. 15 okt. 1848 i Upsala, blef 1867 student därstädes och aflade 1873 juris kandidatexamen. 1874-75 vistades han för juridiska studier i Leipzig och Göttingen. 1877 kallades han till docent i svensk allmän lagfarenhet och romersk rätt vid Upsala universitet. S. å. aflade han juris licentiatexamen och promoverades till juris doktor. Efter att hafva bestridt domareförordnanden utnämndes han 1878 till vice häradshöfding och 1879 till e. o. professor i processrätt. 1880 förordnades han att biträda Nya lagberedningen vid dess behandling af förslaget till ny rättegångsordning, och 1882 blef han ledamot af Sjölagskommittén. I dennas arbeten inlade A. stor kraft och har särskildt förtjänsten af det sätt, hvarpå den 1891 antagna sjölagen blifvit redigerad. 1886 utnämndes han till revisionssekreterare samt ingick 1887 såsom ledamot af Nya lagberedningen och Förstärkta lagberedningen. 1891 utnämndes han till ledamot af konungens högsta domstol och 1902 till ordförande i den s. å. tillsatta Lagberedningen. Sedan 1898 har A. varit en af Stockholms stads representanter i riksdagens första kammare. Han har där med värme arbetat för den svenska lagstiftningens anpassning efter åskådningssättens och kulturbehofvens utveckling samt genom sin betydande förmåga som dialektiker och sitt ofta glänsande framställningssätt mer än en gång bestämt 
page_number=188, index= - Afzelius. 8. Johan Fredrik Ivar A.  - Afzelius. 9. Jon Arvid A.  - Afzelius. 10. Davida A., född Larsson  - Ag, förkortning för argentum (se d. o.)  - Ag, bot.  - Ag., i botaniska namn förkortning för K. A. Agardh, i zoologiska för Agassiz  - Aga, jur.  - Aga (turk.), herre, chef, titel för militärer och hoftjänstemän i Turkiet  - Agabus, en kristen profet  - Agacera, reta, förtreta  - Agaceri. Se Agacera  - Agada, detsamma som Hagada (se d. o.)  - Agade, nordbabylonisk stad med okändt läge  - Agades, hufvudstad i oasen Aïr l. Asben i Sahara  - Agadir, hamnstad i Marokko  - Agag, titel på amalekiternas konung  - Agalakti, mjölkbrist hos barnsängskvinnor  - Agallocha, Aloe-ved, bot.  - Agalmatolit, miner.  - Agam, bot.  - Agama, zool. Se Agamidæ  - Agamedes och Trofonios, grek. myt. 
kammarens beslut. 1903 insattes han i talmanskonferensen. 1893-99 var han ledamot af Stockholms stadsfullmäktige. Utom uppsatser i "Tid-skr. f. lagstiftning", "Nytt jur. arkiv", "Tidskr. f. retsvid." och "Nord. familjebok" har A. författat <i>Om cession af fordringar enligt svensk rätt</i> (1877), <i>Om parts ed såsom processuelt institut</i> (1879), <i>Grunddragen af rättegångsförfarandet i tvistemål</i> (1882; ny uppl. 1886) samt utgifvit "Sjölagen jämte viktigare författningar rörande sjöfarten" (4:e uppl. 1903) och "Sjölagen med förklaringar" (1891). 
9. Jon Arvid A., läroboksförfattare, f. 26 juni 1856 i Västerås, sonson till A. 5 och son till rektorn i Arboga L. H. Afzelius, blef 1875 student i Upsala och 1880 filos. kandidat. 1880-81 vistades han i Tyskland och England för språkstudier, och sedan 1882 har han som lärare varit anställd vid Göteborgs handelsinstitut. A var den förste, som i den svenska lärobokslitteraturen sökte tillämpa de nya tankar och idéer i fråga om undervisningen i lefvande språk, som i midten af 1880-talet utgingo från Henry Sweet, Vietor m. fl., och han har infört den sweetska uttalsbeteckningen i de svenska läroböckerna i engelska. Arbeten: <i>Engelsk elementarbok</i> 1887, 3:e uppl. 1897), <i>Öfningar i engelsk syntax</i> (1891, 3:e uppl. 1903, norsk uppl. 1896), <i>Engelsk grammatik för skolor</i> (1892, 3:e uppl. 1900). <i>Engelsk handelskorrespondens</i> (1889, 3:e uppl. 1902), <i>Tysk handelskorrespondens</i> (2:a uppl. 1903) m. fl. 
10. Davida A., född Larsson, den förres hustru, altsångerska, f. 1866 i Göteborg, blef gift 1885, men är numera skild. Hon studerade sång för Arlberg i Stockholm och Iffert i Dresden, debuterade å k. teatern i Stockholm 1900 och engagerades för två år, hvarefter hon egnat sig åt konsertsång. Hennes förnämsta operapartier voro <i>Orfeus, Amneris</i> och <i>Azucena</i>. 10. A. L. 
<b>Ag,</b> förkortning af argentum (se d. o.). 
<b>Ag,</b> <i>bot.</i>, svenska namnet på <i>Cladium Mariscus</i> P. B., ett 0,6-1,2 m. högt, bred- och taggbladigt, med rika bruna axknippor försedt halfgräs i kalkkärr och mossar från Skåne till Bohus län och Östergötland samt Gästrikland. Det användes ofta till taktäckning i stället för halm. - Ag nyttjas jämväl stundom såsom namn på några närstående arter af släktet <i>Rhynchospora</i>. Dessa äro dock mycket lägre och finare samt hafva trådfina blad. De växa i myrar. A-N. (G. L-M.) 
<b>Ag.,</b> i botaniska namn förkortning för K. A. Agardh, i zoologiska för Agassiz. 
<b>Aga,</b> <i>jur.</i>, kroppslig bestraffning, som får användas af föräldrar eller målsmän mot barn, som stå under deras vård, af lärare mot lärjungar och af husbönder mot tjänstehjon för visad felaktighet, försumlighet eller olydnad. Agan får, vid äfventyr af straff för misshandel, ej drifvas därhän, att den medför svår kroppsskada, lyte, kroppsfel eller sjukdom (straffl. kap. 14, § 16). - Aga kan äfven af domstol förordnas för brott, begånget af barn under femton år (straffl. kap. 5, § 1). Enligt lag af 27 juni 1902 skall emellertid denna bestämmelse från och med 1 jan. 1905 upphöra att gälla. Vidare eger enligt lag af 13 juni 1902 angående uppfostran åt vanartade och i sedligt afseende försummade barn barnavårdsnämnd (se d. o.) föreskrifva, att barn under 15 år, som visar vanart, skall i ojäfviga vittnens närvaro tilldelas lämplig aga. Jfr Husaga. A. R. 
<b>Aga</b> (turk.), herre, chef, titel för militärer och hoftjänstemän i Turkiet, t. ex. <i>Jenitjeri agasi</i> l. <i>Jenitjeri aga</i>, chef för janitsjarerna, <i>kyslar aga</i> (l. <i>agasi</i>), "flick-chef", öfveruppsyningsman öfver harem, chef för eunuckerna. Jfr Efendi. H. A. 
<b>Agabus,</b> en kristen profet på apostlarnas tid. Han är den ende af Nya testamentets profeter, som förekommer namngifven i bibeln (Apostlag. 11: 28; 21:10-11). J. H. B.* 
<b>Agacera</b> (fr. <i>agacer</i>, af fhty. <i>hazjan</i>, hetsa, oroa), reta, förtreta, locka (genom miner, åtbörder eller ord). - Agaceri, miner, åtbörder eller ord, genom hvilka någon söker ådraga sig uppmärksamhet. 
<b>Agaceri.</b> Se Agacera. 
<b>Agada,</b> detsamma som Hagada (se d. o.). 
<b>Agade,</b> nordbabylonisk stad med okändt läge, hufvudstad i det semitisk-babyloniska väldet under Sargon I (3800 f. Kr.). Sannolikt kommer Akkad i den babyloniska konungatiteln "Sumer och Akkad" från namnet på denna stad, och betecknar Akkad det semitiska folkelementet i Babylonien i motsats till Sumer, det sumeriska. D. M. 
<b>Agades,</b> hufvudstad i oasen Air l. Asben i Sahara, på vägen mellan Mursuk och Kasjna. Det grundlades 1460, var fordom blomstrande och hade 50,000 inv., men har numera högst 7 till 8 tusen. Handel med salt, sennablad och manna. Berömd ost. 
<b>Agadir,</b> hamnstad i Marokko. Omkr. 1,000 inv. Stod fordom i liflig handelsförbindelse med Europa, men råkade i djupt förfall, sedan en stor del af befolkningen efter ett uppror (1773) blifvit flyttad till Mogador. Omedelbart söder om A. vidtager öknen, hvaraf ställets arabiska namn, Bab Sudan, "de svartes port". 
<b>Agag,</b> titel på amalekiternas konung. 
<b>Agalakti</b> (af grek. nekande <i>a</i> och <i>gala</i>, gen. <i>galaktos</i>, mjölk), mjölkbrist hos barnsängskvinnor. 
<b>Agallocha,</b> Aloe-ved. <i>bot.</i>, ett dyrbart, genom sin lukt utmärkt vedslag från Ostindien. Det fås af <i>Aquilaria Agallocha</i> Roxb. och <i>A. malaccensis</i> Lam., höga träd af fam. <i>Thymelæaceæ</i>. A-N. (G. L-M.) 
<b>Agalmatolit</b> (af grek. <i>agalma</i>, bildstod, och <i>lithos</i>, sten), <i>miner.</i>, kinesisk täljsten, ett gult, gulgrönt eller rödaktigt mineral, i somliga fall = tät pyrofyllit, i andra = späcksten. A. HNG. 
<b>Agam</b> (af grek. nekande <i>a</i> och <i>gamos</i>, gifte), <i>bot.</i>, kallas en sådan växt, hos hvilken ingen fortplantning på könlig väg finnes. Detta är fallet hos en del mycket lågt stående växter, såsom de blågröna algerna och bakterierna. Äfven några andra växter, såsom en del högre svampar (ascomyceter och basidiomyceter), äro agama. Hos dem har förmågan till sexuell fortplantning helt säkert en gång funnits, men under en regressiv metamorfos nästan helt och hållet eller fullständigt gått förlorad. G. A.* 
<b>Agama,</b> <i>zool.</i> Se Agamidæ. 
<b>Agamedes</b> (grek. <i>Agamedes</i>) och Trofonios, <i>grek.</i> <i>myt.</i>, tvenne kungasöner från Orchomenos i Beotien. De byggde en gång en kunglig skattkammare, och i afsikt att bortstjäla skatten inpassade de därvid en sten så, att den lätt kunde uttagas. A. fastnade dock i de snaror, som man lagt ut vid skattkammaren. För att undvika upptäckt afskar då Trofonios hans hufvud och tog det med sig. För denna illbragd blef han, nära staden Lebadeia (nu Livadia) i Beotien, uppslukad af jorden, och där uppstod sedan 
page_number=189, index= - Agamedes och Trofonios, grek. myt.  - Agamemnon, grek. myt.  - Agami, Trumpetfågel l. Sprakfågel, zool.  - Agamidæ, Agamider, zool. 
Trofonios' orakel. - En liknande saga förtäljes äfven om den egyptiske konungen Rampsinits skatt. - En helt annan saga berättar Pindaros om de båda bröderna. För det de byggt templet i Delfi, skulle de sju dagar efter templets fullbordan få sin belöning af Apollon. Efter den sjunde dagens förlopp ljöto båda döden. 
<b>Agamemnon</b> (grek. <i>Agamemnon</i>), <i>grek.</i> <i>myt.</i>, son af konung Atreus i Mykenai. Fördrifna från Mykenai af sin farbroder Thyestes, flydde A. och hans broder Menelaos till Sparta, där de äktade konung Tyndareos' döttrar, A. Klytaimnestra, Menelaos Helena. Därpå fördrefvo de Thyestes. A. blef nu konung i Mykenai, och Menelaos tog Sparta i arf. A. förstorade sitt rike och blef Greklands mäktigaste konung. Då de grekiske furstarna drogo i härnad mot Troja, var därför A. deras själfskrifne höfding. I striden var A. tapper, han hade en konungs värdiga hållning, men saknade beslutsamhet och härskareförmåga. Att han icke var utan fåfänga och öfvermod, därom vittnar bland annat hans uppförande mot Akilles. Då han efter många äfventyr kommit hem från Troja, mördades han försåtligt af sin gemål och hennes älskare, Aigisthos. Detta mord hämnades af hans son Orestes på inrådan af Agamemnons dotter Elektra. Om A:s handlingssätt mot dottern Ifigeneia se d. o. 
<b>Agami,</b> Trumpetfågel l. Sprakfågel, <i>zool.</i>, släktet <i>Psophia</i> af tranornas familj. Tre arter af detta släkte lefva i Syd-Amerika. Den mest bekanta är <i>Psophia crepitans</i>. De anförda namnen häntyda på ett konstigt läte, hvilket fågeln frambringar med tillslutet näbb. Han är annars mest bekant för den tillgifvenhet han visar sin egare. Liksom en hund smeker han honom och låter själf smeka sig, visar afundsjuka mot den, som vill dela gunsten hos hans herre, och är en trogen och uppmärksam väktare öfver hönsgården. Om morgnarna drifver han de öfriga tamfåglarna ut att söka föda, om kvällarna jagar han dem åter in i gården, och själf går han sedan till hvila på taket eller i ett närbeläget träd. Man berättar från Cayenne, att han till och med användes till att vakta fårhjordar. F. A. S.* 
<b>Agamidæ,</b> Agamider, <i>zool.</i>, familj inom ordn. <i>Sauria</i> (ödlor), kl. <i>Reptilia</i>. Det mest utmärkande kännetecknet för de till denna familj hörande ödlorna är att tänderna äro akrodonta. Oftast kan man skilja på fram-, hörn- och kindtänder; de sistnämnda äro mer eller mindre sammantryckta från sida till sida, ofta tvespetsade. Gomtänder saknas. Tungan är tjock och fastvuxen (åtminstone till större delen). Hufvudet är nedtryckt och saknar hudförbeningar, hvilka äro vanliga hos andra ödlor. Extremiteterna äro alltid väl utvecklade inom denna grupp. De stora körtlar, som finnas å lårets insida hos flertalet andra ödlor, saknas vanligen hos dessa. Kroppsformen står i påtagligt förhållande till lefnadssättet: de på marken lefvande arterna hafva kroppen nedtryckt, platt, de i träd lefvande hoptryckt. Liksom flertalet ödlor äro ock de flesta agamider insektätare; dock lifnära sig några hithörande former (<i>Uromastix</i>, <i>Liolepis</i>, <i>Lophura</i>) af gräs och frukter; några <i>Agama</i>-arter föra en blandad diet. Agamiderna hafva en vidsträckt geografisk utbredning: södra Europa, hela Afrika (dock ej Madagaskar), Asien och Australien. De ödlor, som bilda denna familj, visa en från hvarandra mycket afvikande gestalt, enär de afpassat sig till olika lefnadssätt. De mest bekanta hithörande släktena äro följande: Draco, Lophura, Chlamydosaurus, Agama, Uromastix och Moloch. - <i>Draco</i>, draködlor, utmärker sig genom den spensliga, från sidorna hoptryckta, af tegellika fjäll 
[bildtext] Draco (sedd från buksidan). 
täckta kroppen, den långa stjärten och framför allt genom den halfmånformiga, uttänjbara hud, som hålles utspänd af åtta starkt förlängda refbenspar och gör tjänst som fallskärm. Tack vare denna kunna draködlorna, som uppehålla sig i trädens toppar, taga stora, ända till 10 m. långa språng, men endast i riktning uppifrån och nedåt. De praktfulla färgerna, som utmärka flertalet hithörande arter, hafva säkerligen tillkommit på grund af mimicry (se d. o.), ty man varseblir de i bladens skugga eller intill trädstammen sig smygande djuren, först då man träder alldeles nära intill dem, och ser äfven då ingenting annat än en blandning af brunt och grått, som mycket liknar trädens bark. De äro oförargliga och skygga djur, som lefva af små insekter. Man känner omkr. 20 arter, alla små (omkr. 30 cm. långa), från Ostindien och Sundaöarna. - <i>Lophura</i> utmärker sig för sin betydliga storlek (öfver 1 m. lång) och för den segelliknande hudutväxt, som finnes å svansens öfre sida och uppbäres af svanskotornas starkt förlängda taggutskott. Den lefver å flera af ostindiska arkipelagens öar, alltid i närheten af vatten, dit den tager sin tillflykt, så snart den blir oroad. Den lär lifnära sig af både animala och vegetabiliska ämnen. - Äfven den i Australien lefvande <i>Chlamydosaurus</i> hör till de större bland nutidens ödlor (längd ända till 1,4 m.). Denna form utmärkes genom stora, kraglika hudfållar, en å hvardera halssidan, hvilka stödjas af broskartade stafvar och kunna spännas ut som tvenne skärmar. Att injaga skräck hos egarens fiender torde vara denna bildnings enda uppgift. Från alla öfriga nu lefvande kräldjur skiljer sig Chlamydosaurus, 
Tryckt den 31/7 03 
1 b. 11 
page_number=190, index= - Agamidæ, Agamider, zool.  - Agamo-genesis (jfr Agam och Genesis), könlös fortplantning  - Agamonoeci, bot.  - Aga Muhammed, persisk härskare. Se Persien  - Agan, zool. Se Amfibier  - Agaña, stad på västra kusten af ön Guajan (Guam) bland Marianerna  - Aganippe, grek. myt.  - Aganippiska brunnssällskapet  - Agapanthus L'Hér., bot. 
som liksom de ofvannämnda agamiderna företrädesvis har sitt tillhåll i träden, genom det sätt, på hvilket den rör sig på marken: den springer uteslutande på 
[bildtext] Chlamydosaurus 
bakbenen med högt upplyftadt hufvud och svans. I detta afseende öfverensstämmer den med en del utdöda ödlor, <i>Dinosauria</i>, af hvilka flera likaledes hoppade på de bakre extremiteterna. - Det af omkr. 40 arter bestående släktet <i>Agama</i>, som bebor sydöstra Europa, hela Afrika och sydliga Asien, tillhör, liksom de följande formerna, jordagamidernas grupp och har liksom dessa en nedtryckt, platt kroppsform. Det igenkännes på sitt korta, trekantiga, baktill ansvällda hufvud; å halsen finnes vanligen ett eller två väl utbildade tvärveck; svansen beklädes antingen af tegellagda eller af taggiga, kretsställda fjäll. En art (<i>A. colonorum</i>) hör till de vanligaste ödlorna å Afrikas västkust; den lefver gärna i människans omedelbara närhet och ådrager sig uppmärksamhet genom sina praktfulla färger. Den lifnär sig af insekter. - Större, kraftigare äro de arter (57 till antalet), som bilda släktet <i>Uromastix</i>. Hufvudet är plattadt, påminnande om sköldpaddornas, med kort, böjd nos. Huden å halsens undre sida är veckad. Den kraftiga svansens fjäll äro kretsställda, taggiga. Dithörande arter 
[bildtext] Uromastix. 
förekomma i Afrika, i några delar af Asien och på några af Medelhafvets öar samt bebo steniga ökentrakter. Somliga äro i rörelse företrädesvis i skymningen och ligga om dagen på stenblock för att sola sig; andra äro utpräglade dagdjur. Deras förnämsta försvarsvapen är svansen, med hvilken de kunna utdela synnerligen kraftiga slag. Alla äro växtätande, utan att dock helt och hållet försmå djurisk föda; en art (<i>U. Hardwickii</i>) lifnär sig af födoämnen, ganska ovanliga för en ödla, näml. allehanda korn, såsom majs och ris. - Slutligen förtjänar moloken (<i>Moloch horridus</i>) för sitt bisarra utseendes skull att omnämnas. Hela djuret är med undantag af undre sidan fullsatt med större och mindre taggar, ej olika dem på en rosenbuske. Detta skräckinjagande yttre motsvaras ej af djurets öfriga egenskaper: det svaga, lilla (högst 18 cm. långa) djuret är fullkomligt oskadligt och lifnär 
[bildtext] Moloch. 
sig af myror, måhända ock af växtämnen. Endast i sina taggar har det ett värn. L-E. 
<b>Agamo-genesis</b> (jfr Agam och Genesis), könlös fortplantning. 
<b>Agamonoeci</b> (af grek <i>agamos</i>, ogift, och <i>oikos</i>, hem), [ligatur oe] <i>bot.</i>, det förhållande, att samma växt har könlösa och tvåkönade blommor, t. ex. <i>Viburnum Opulus</i>. G. L-M. 
<b>Aga Muhammed,</b> persisk härskare. Se Persien. 
<b>Agan,</b> <i>zool.</i> Se Amfibier. 
<b>Agaña</b> [aga'nja], stad på västra kusten af ön Guajan (Guam) bland Marianerna. Omkr. 2,000 inv. Säte för dessa öars guvernör. 
<b>Aganippe,</b> <i>grek.</i> <i>myt.</i>, en källa på berget Helikon i Beotien, liksom Hippokrene, en annan källa därstädes, helgad åt muserna. Enligt sagorna gaf deras vatten skaldeförmåga. 
<b>Aganippiska brunnssällskapet,</b> en glad litterär förening, som stiftades i Stockholm hösten 1839 af skalden K. F. Dahlgren och fortlefde i närmare ett års tid. Man samlades en gång hvarannan vecka i Dahlgrens gästfria hem till sammankomst, hvarvid källan Aganippe (se d. o.), efter hvilken sällskapet uppkallats, representerades af tekannan och punschbålen, medan dock värdens flödande skämtsamhet utgjorde det mest lifvande elementet. "Brunnsintendent" var Dahlgren själf. Bland medlemmarna funnos K. J. L. Almquist, A. I. Arwidsson, A. Blanche, J. G. Carlén, fru Emilie Flygare-Carlén, O. Fryxell, Emilie Holmberg, G. Ingelman, J. A. Kiellman-Göranson, G. H. Mellin, K. F. Ridderstad, J. E. Rydqvist, Maria Röhl, J. V. Snellman, O. P. Sturzen-Becker m. fl. Jfr N. Erdmann, "August Blanche och hans samtid" (1892), och T. Rein, "Joh. Vilh. Snellman", I, s. 216-226 (1895). 
<b>Agapanthus</b> L'Hér., <i>bot.</i>, växtsläkte af nat. fam. <i>Liliaceæ</i>, innefattande tidigt blommande, sköna 
page_number=191, index= - Agapanthus L'Hér., bot.  - Agaper, kärleksmåltider  - Agapetus. 1. Ett af den romersk-katolska kyrkans helgon  - Agapetus. 2. Namn på tvenne påfvar  - d'Agar, Jacob  - Agar, konstnärsnamn för den franska skådespelerskan Florence Léonide Charvin  - Agar-agar, tekn.  - Agardh, en från Holstein härstammande svensk släkt  - Agardh. 1. Karl Adolf A. 
prydnadsväxter från södra Afrika. Sedan lång tid odlas allmänt som krukväxt <i>A. umbellatus</i> (<i>Crinum africanum</i> L.), med en 0,9 m. hög blomstängel, som uppbär en vid flock af blå blommor, hvilka sakna lukt. Denna växt är högst ömtålig för kyla. A-N. (G. L-M.) 
<b>Agaper</b> (af grek. <i>agape</i>, kärlek, kärleksbevis), kärleksmåltider, kallades de i den äldsta kristna kyrkan brukliga gemensamma måltider, som de förmögnare församlingsmedlemmarna åstadkommo genom gåfvor. Agaperna - ett slags efterbildningar af Herrens afskedsmåltid med apostlarna - började och slutade med bön och lofsång samt åtföljdes af den heliga nattvardens begående. Då i 2:a årh. nattvarden skildes från dessa måltider, fingo de alltmera karaktären af vanliga gästabud, vid hvilka omåttlighet och andra oordningar efter hand insmögo sig. Redan Paulus gifver af denna orsak en tillrättavisning (1 Kor. 11:20-22), och mot agaper uttalade sig flere kyrkomöten, bland andra det i Laodicea (363). Längst bibehöllo de sig i den grekiska kyrkan, men förbjödos slutligen alldeles af <i>Concilium quinisextum</i> (692). I nyare tider hafva herrnhutarna åter upptagit detta bruk. (J. HDR.) 
<b>Agapetus</b> ("den älskade"). 1. Ett af den romersk-katolska kyrkans helgon, som led martyrdöden 270 under kejsar Aurelianus och hvars åminnelsedag firas 18 aug. - 2. Namn på tvenne påfvar: A. I, infödd romare, påfve 535-536, en arianismens ifrige vedersakare; A. II, 946-955, likaledes infödd romare, stadfäste år 948 ärkestiftet Hamburgs rätt till det nordiska missionsområdet. 
<b>d'Agar,</b> Jacob, fransk porträttmålare, f. 1642 i Paris, d. 1715 i Köpenhamn. Elev af Ferdinand Vouet, blef han 1675 ledamot af konstakademien i Paris; men efter nantesiska ediktets upphäfvande, 1685, i egenskap af reformert därifrån utesluten och tvungen att gå i landsflykt, begaf han sig öfver England till Köpenhamn, där han af Kristian V utnämndes till hofmålare. Mycket anlitad af hofvet, undanträngde han med sitt franska manér det dittills i Danmark härskande holländska porträttmåleriet. Ett af hans många <i>porträtt af Kristian V</i> finnes på Gripsholm. O. G-G. 
<b>Agar</b> (efter bibelns Hagar), konstnärsnamn för den franska skådespelerskan Florence Léonide Charvin, f. 1836. Hon gaf musiklektioner i Paris, tills hon 1858 började uppträda som kafésångerska där, öfvergick sedan till teatern, spelade med framgång klassiska och äfven moderna roller, särskildt på Odéon-teatern och Théâtre français. Hon sjöng där med eggande verkan "Marseljäsen" 1870, före fransk-tyska krigets utbrott, men var under 1880-talet hänvisad till skådebanor af mindre hög rang. Hon gifte sig 1881 med sin impresario Marye och afled 1891 i Algeriet. 
<b>Agar-agar,</b> <i>tekn.</i>, en ur vissa alger erhållen produkt, som användes ungefär som gelatin, hvilket det liknar däruti, att det med varmt vatten ger en lösning, som vid afsvalning stelnar till fast gelé. I olikhet med lim och gelatin saknar dock agar-agar förmågan att hoplimma föremål. Utom till appretyr, matlagning m. m. användes det i stor utsträckning inom bakteriologiska laboratorier, på grund af sin egenskap att bilda ett gelé, som icke smälter vid blodtemperatur. Bästa sorten är den japanska, som redan med 200 à 300 delar vatten bildar gelé; sämre sorter erhållas från Ceylon, Java m. fl. st. K. S-N. 
<b>Agardh,</b> en från Holstein härstammande svensk släkt. Till Skåne flyttade omkr. 1760 bröderna Hans och Jürgen Michael Aagardh, söner af en kvartermästare vid ett holsteinskt kavalleri-regemente och systersöner till en tidigare till vårt land från Holstein inflyttad, rik tobaksfabrikör, som de fingo ärfva. I Sverige började namnet snart skrifvas A. Den ene brodern, Hans A., dog 1788 som handlande i Helsingborg och var fader till en revisionssekreterare A., som adlades 1809, men dog barnlös 1816. Den andre brodern, f. 1746, d. 1809, handlande först i Helsingborg, sedan i Båstad, var fader till Karl Adolf A. (se nedan). P. M. G. 
1. Karl Adolf A., teolog, matematiker, naturforskare, statsekonom, föddes 23 jan. 1785 i Båstad, hvarest fadern, bördig från Slesvig, idkade handel. 1799 blef han student och inskrefs vid universitetet i Lund 5 okt. - dagen efter Esaias Tegnér - samt blef 1805 filos. magister. 1807 utnämndes han till docent i matematik, 1810 till e. o. demonstrator och adjunkt i botanik och ekonomi samt blef 1812 professor i dessa ämnen, efter att året förut hafva varit uppförd på förslag till professuren i matematik. 1816 prästvigd, blef han s. å. kyrkoherde i S:t Peters kloster och kallades 1834 till biskop i Karlstad, där han dog 28 jan. 1859. 
Det första alstret af A:s författarskap, <i>Caricographia scanensis</i> (1806), tillhör botaniken, den vetenskap, som han framför andra skulle rikta genom snillrika iakttagelser och trägna forskningar. Därnäst utgaf han en afhandling öfver ett matematiskt ämne. Af universitetets kansler, grefve L. v. Engeström, kallad till informator för en af hans söner, fick A. tillfälle att besöka Stockholm och lära känna den störste af Sveriges då lefvande botanister, professor Swartz, som gaf en afgörande riktning åt hans studier. I Lund var vid denna tid den mångsidige A. J. Retzius och i Upsala den vidtbereste Thunberg professor i naturalhistoria. Båda voro trogna anhängare af Linnés skola, och deras hufvudsakliga mål inom botaniken var att i sexualsystemets klasser inpassa nyupptäckta fanerogama växter och noggrant beskrifva deras skiftande former. I synnerhet kvarstod kryptogamernas stora växtafdelning i samma oordnade skick, i hvilket Linné lämnat densamma. Uppslaget till en ny riktning gafs först af Swartz och Acharius, af hvilka den förre valt ormbunkarna och mossorna, den senare lafvarna till ämne för grundliga studier. Af de tvenne återstående kryptogamiska grupperna valde E. Fries svamparna och A. algerna, och det var hufvudsakligen såsom algolog han skulle vinna ryktbarhet som reformator. Hans arbete <i>Dispositio algarum Sueciæ</i> (1810-12) sluter sig dock ännu till föregående åsikter. I "Species plantarum" hade Linné 1753 under släktena <i>Fucus</i>, <i>Ulva</i> och <i>Conferva</i> sammanfört dessa hafvens och sötvattnens talrika alster, af hvilka svenska botanister uppgåfvo blott 65 arter. Vid denna tid hade dock i utlandet offentliggjorts flere 
page_number=192, index= - Agardh. 1. Karl Adolf A. 
arbeten, som visserligen till en väsentlig del bibehöllo den gamla linnéanska släktuppfattningen, men i hög grad ökade artantalet af de allt bättre kända algerna och därigenom antydde vikten af en förtroligare kännedom och en sannare uppfattning af dessa växtalster. Det var med stöd af dessa förarbeten, som A., sedan han 1812 blifvit Retzius' efterträdare, företog den omskapning af algologien, som gjorde hans namn frejdadt i vetenskapens häfder. Han utgaf nu, 1812-15, sin <i>Algarum decas</i> samt 1817 <i>Synopsis algarum Scandinaviæ</i>, hvilket arbete emottogs med beundran af utlandets lärde. A. fattade nu den stora planen att ordna till ett helt och beskrifva alla dittills kända släkten och arter af algernas hela grupp, och 1820-22 utkom första delen af <i>Species algarum</i>, innefattande alla då bekanta <i>Fucaceæ</i>, <i>Florideæ</i> och <i>Ulvaceæ</i>. Utgifningen af detta verk afbröts likväl, och i stället utkom 1824 <i>Systema algarum</i>, som innefattar endast släkt- och artkaraktärerna af de kända algerna. "Med detsamma", säger J. E. Areschoug, "var ock den agardhska reformen till fullo genomförd, ordningar och släkten grundade, och arterna, så väl de längesedan kända, som ock flerfaldiga nya, diagnosticerade". 1827 företog A., hufvudsakligen i algologiskt ändamål, en färd till Venezia och Triest, och under denna resa uppdagade han en stor mängd släkten och arter. Därpå följde arbetena <i>Icones algarum europæarum</i> (Leipzig 1828-35) och <i>Species algarum</i>, vol. II, <i>sectio prior</i>, och därmed voro hans algologiska arbeten slutade. 
Algologien var emellertid ej det enda fält på botanikens område, där A:s snille framträdde reformatoriskt och banbrytande för nya idéer. Jussieus ännu unga skapelse, försöket till en naturlig anordning af växtformerna, kämpade ännu fåfängt mot den linnéanska klassifikationen, om ock mästaren själf med anande blick hälsat den såsom vetenskapens mål. A. offentliggjorde 1817-26 sina <i>Aphorismi botanici</i> samt 1825 <i>Classes plantarum</i>, som innehålla många snillrika antydningar därom. Också vidgick en utländsk lärd, "att A. tillkommer äran att vara den förste, som det i högre mån lyckades att uppställa naturliga ordningar". - Slutligen behandlade A. växternas anatomi och fysiologi, redan i 17:e årh. grundlagd af italienska, engelska och holländska naturforskare, men åsidosatt under den linnéanska form- och ordningsperioden. Han utgaf en mängd skrifter i dessa ämnen: <i>Dissertatio de metamorphosi algarum</i> (1820), tvenne på franska författade afhandlingar (1829) samt sin sedermera på tyska öfversatta <i>Lärobok i botanik</i> (1829-32; I. <i>Organografi</i>; II. <i>Allmän växtbiologi</i>), arbeten, som, jämte det de innehålla det förnämsta man den tiden kände på detta område, äfven framkastade en mängd snillrika hypoteser, alstrade af en outtröttlig fantasi och framställda i ett rent och hänförande språk, med den praktfulla glöd, den öfvertygelsens värme, som utmärka alla hans arbeten. A-N. (G. L-M.) 
A:s förtjänster äro dock ingalunda inskränkta till hans författarskap såsom botanist och till hans verksamhet som universitetslärare. Hans kärlek till fädernesland och medmänniskor manade honom till rastlöst arbete jämväl på andra områden i odlingens tjänst. Emedan "ekonomien" tillhörde den botaniska professuren, fann A. sig af sin plikt som lärare manad att främja äfven detta läroämne. Till en början skref han några smärre afhandlingar för landtbruket och trädgårdsskötseln, men öfvergick snart till statsekonomiens område. 1817 kallades han af sina ämbetsbröder till medlem af stats- och banko-revisionen, och såsom fullmäktig för Lunds stift bevistade han 1817, 1823 och 1834 års riksdagar, hvarvid han utmärkte sig för den grundlighet, hvarmed han förstod att behandla frågorna. Han utgaf 1829 såsom akademisk afhandling <i>Granskning af statsekonomiens grundläror</i>, offentliggjorde 1831 i tidskriften Svea en uppsats <i>Om absolut och subjektiv rikedom</i> samt öfverflyttade 1833 till svenskan Björnstjernas arbete om "Engelska statsskulden". I företalet till sistnämnda arbete uttalas märkliga tankar om statsskuldens såväl rättsenlighet som gagnelighet, hvilka först af vår tid vunnit erkännande, men som visa, att A. skådade in i framtiden med en skarp siareblick. I de skånska tidningarna införde han litet emellan artiklar, t. ex. <i>Opinionens makt</i>, <i>Om spannmålshandeln</i> och <i>Om möjligheten af hypoteksinrättningar</i>, utmärkta af en öfvertygelsens värme och en rikedom på tankar, som gjorde, att de emottogos med odelad beundran. A. ifrade för bildandet af ett inhemskt fondsystem och för införandet af förbättringar i vårt kreditväsen. Genom främjande af den inhemska kapitalbildningen skulle vårt land, dess näringar och handel frigöras från beroende af utländska kapitalister. Lunds sparbank, brandstodsbolaget för Skånes städer samt skånska hypoteksföreningen - en inrättning, som är grundad på inhemskt kapital - äro de samhällsnyttiga, praktiska inrättningar af detta slag, som helt och hållet eller delvis hafva A. att tacka för sin uppkomst. Införandet af en ordnad skogshushållning i förening med skogsodling och trädplantering egde i A. en varm förespråkare. Han förordade inrättande af lifförsäkrings- och lifränteanstalter, äfven för att därigenom förbättra den svenska kvinnans ställning. Sålunda ifrade A. varmt för Sveriges och det svenska folkets framåtskridande i en sund och fosterländsk riktning, men det bör icke förtigas, att han motsatte sig flere för fosterlandet viktiga reformförslag. Sålunda gillade han icke decimalsystemets tillämpning på mynt, mål och vikt, icke heller beviljandet af medborgerliga rättigheter åt judarna. 
I sin ungdom hade A. som medarbetare i Polyfem deltagit i den nyromantiska skolans strid mot Svenska akademien. Också hyllade han denna skolas naturfilosofiska åskådning, och denna präglade hans naturvetenskapliga arbeten i synnerhet vid 1820-talets slut, då han personligen påverkats af den tyske filosofen Schelling. Nämnas bör äfven att han som matematiker i sin ungdom utgaf arbeten, som röjde mycken genialitet. 1828 kallades A. till ledamot af den kommitté, som hade i uppdrag att granska rikets allmänna undervisningsverk. Stora meningsolikheter yppade sig snart inom densamma. Striden gällde bl. a. huruvida den gamla läroverksbyggnaden med de klassiska studierna såsom allenarådande skulle bibehållas eller den moderna litteraturen och naturvetenskaperna skulle intaga en förmånligare ställning vid Sveriges elementarläroverk, samt huruvida klassläsningen skulle vika för ämnesläsning och fri flyttning. Trogen framåtskridandets fana, kämpade A., med Tegnér och Berzelius vid sin sida, varmt och lifligt för de nya idéerna, och de bilagor, hvarmed han ledsagade kommitténs betänkanden, anses för mästerstycken både till innehåll och form. 
page_number=193, index= - Agardh. 1. Karl Adolf A.  - Agardh. 2. John Mortimer A.  - Agardh. 3. Jakob Georg A. 
 Saknad af medlärare och lärjungar, lämnade A. Lund 1834 för att tillträda biskopsämbetet i Karlstad. Därmed fick han ett alldeles nytt fält för sin verksamhet. Van att segra öfver svårigheter, satte han sig dock snart in i de nya förhållandena. I de teologiska vetenskaperna, som dittills varit honom tämligen främmande, blef han inom kort en mästare. Ett helt årtionde sysselsatte han sig med författarverksamhet endast på detta område. Så öfversatte han Matteus' evangelium (1838) och första Mosebok (1839), utgaf <i>Om förhållandet emellan Jobs bok och judendomens anda</i> (1841), <i>Om de heliga evangeliernas uppkomst och sanning</i> (1842), <i>Schellings föreläsningar vintern 1841-42</i> (Karlstads stifts tidn. 1843), <i>Puseyismen</i> (s. å.) m. fl. En varm nitälskare för all undervisning, sörjde han både för folkskolorna och de högre läroverken, och många skrifter vittna om hans nit för deras sak. Utom gränserna för dessa i egentlig mening biskopliga plikter, verkade han för Värmlands privatbank och hypoteksförening samt bevistade riksdagarna 1840, 1844 och 1847. 
Mot aftonen af sin lefnad träffades A. af flere motgångar, men han sökte tröst i arbetet. Han utgaf åter några matematiska skrifter, bl. a. ett par uppsatser om differentialkalkylens och integralkalkylens metafysik. Äfvenså upptog han till behandling en fråga, för hvilken han intresserat sig redan under sin första matematiska period, näml. frågan om numeriska ekvationers lösning. Vid 67 års ålder påbörjade han sitt omfattande arbete <i>Försök till en statsekonomisk statistik öfver Sverige</i> (1852-63; den statistiska delen af C. E. Ljungberg), om hvilket han själf yttrar: "det är skrifvet med sympatetiskt bläck, hvars skrift är läslig endast vid eld - och den, som ej läser den vid elden af kärleken till fäderneslandet, bör lämna den oläst". I lifliga drag skildrar denna bok hvad Sverige varit under förgångna tider och visar hvad det i en framtid kunde blifva. 
Liksom alla andra stora män har A. blifvit mycket olika bedömd. Hans samtid sparade icke på utmärkelser: han blef 1817 ledamot af Vetenskaps-akademien, 1828 af Vetenskapssocieteten i Upsala och 1831 en af de aderton i Svenska akademien samt kallades till ledamot i många utländska sällskap; men äfven angrep honom klandret skarpt och bittert. Samtiden är dock minst i stånd att rättvist uppväga fel och förtjänster. En oväldigare eftervärld skall icke blott uppskatta hans förtjänster såsom vetenskapsman och lärd, utan äfven erkänna, att hvad hans samtid ofta kallade paradoxer icke alltid var frukten af blott fantasirikedom och genialiskt öfverdåd, utan ofta ledde sitt ursprung från det anande snillets förmåga att framkasta nya idéer och se svårigheter undanröjda, som blott kommande tider kunna afhjälpa. A:s fosterlandskärlek skall också städse vara ett lysande föredöme. Biografier öfver A. finnas af F. F. Carlson i Svenska akad:s handl. (33:e d.), och af J. E. Areschoug i Lefnadsteckningar öfver k. sv. vet. akad:s efter år 1854 aflidna ledamöter (b. I, h. 2). - En dotter af A. blef moder till skalden Fröding. 
2. John Mortimer A., den föregåendes brorson, astronom, f. 1812 i Båstad, d. 1862 i Lund, uppfostrades af sin farbroder, som då var professor i Lund, tog 1832 filosofiska graden vid Lunds universitet, utnämndes 1835 till docent i aritmetik och 1841 till astronomie observatör samt blef 1846 professor i astronomi. I denna egenskap deltog han jämte H. Selander och K. J. A. Skogman i de af regeringen påbjudna höjdmätningarna från kusten af Ishafvet öfver fjällen till Haparanda samt utförde sedan i förening med Selander beräkningarna öfver observationerna. Han var under en följd af riksdagar ombud för Lunds universitet. A. egde grundlig lärdom, men hindrades af offentliga uppdrag från betydligare författareverksamhet. (A. N-R.) 
3. Jakob Georg A., den förstnämndes son, algolog, f. 8 dec. 1813 i Lund, blef 1826 student, 1832 filos. doktor, 1834 docent i botanik, 1836 demonstrator samt 1847 e. o. och 1854 ord. professor i samma ämne. 1879 tog han afsked från professuren och dog i Lund 16 jan. 1901. A. fortsatte sin faders verksamhet icke allenast genom sina algologiska arbeten : <i>Algæ maris Mediterranei et Adriatici</i> (1842), och framför allt genom sitt berömda verk <i>Species, genera et ordines algarum</i> (vol. I-III, 1848-1901), som utgör en systematiskt ordnad framställning af algernas stora och genom sin fysiologiska mångformighet intressanta och viktiga afdelning af kryptogamernas vidsträckta rike, utan äfven genom ett verk öfver alla de kända naturliga växtfamiljerna, <i>Theoria systematis naturalis plantarum</i> (1858), försedt med en inledning, som särskildt utgifvits på svenska under titel <i>Vextsystemets methodologie</i> (s. å.). I detta särdeles omfattande arbete bestämmer han visserligen växtgruppernas begränsning och inbördes släktskap till en stor del efter fröets utbildning och vidfästning, men det innehåller sanningar, som helt visst äro af den beskaffenhet och vikt, att de skola verksamt förbereda den reform i afseende på familjernas gruppering och affinitet, som utan tvifvel alltmera skall inses vara behöflig. Vidare märkas hans <i>Bidrag till florideernas systematik</i> (1872), <i>Till algernas systematik. Nya bidrag</i> (Lunds univ. årsskr. 1872-90), <i>Linnés lära om i naturen bestämda och bestående arter hos vexterne, efter Linnés skrifter framställd och med motsvarande Darwins åsikter jemförd</i> (Bih. till Vet. akad:s handl. 1885), <i>Species sargassorum Australiæ</i> (Vet. akad:s handl. 1889) och <i>Analecta algologica</i> (1892-99). 
Till kännedomen om växternas morfologi, anatomi och systematik lämnade A. ej obetydliga bidrag genom värdefulla undersökningar om hafsalgers germination, sporidiernas rörelse hos de gröna algerna, laminariernas utvecklingssätt, gräsens blomster, växternas stipler, rotknölarna hos <i>Potamogeton</i>, om <i>Pteris</i> och <i>Lupinus</i>, monokotyledonernas stam, fanerogamernas ägg, cellmembranernas byggnad m. m. Såsom författare till ett populärt arbete, <i>Naturkunnighetens första grunder</i> (1:a uppl. 1848, 6:e uppl. 1870), sökte han främja naturstudiernas utveckling i våra skolor. Som universitetslärare förde han kraftigt fram den botaniska vetenskapen i vårt land och bildade en krets af lärjungar, som nitiskt arbeta i samma anda. - A. deltog äfven i offentliga värf och bevistade såsom ombud för Lunds universitet och Lunds stad riksdagarna 1862-72. Han visade sig städse ega stor insikt i ekonomiska frågor. A. var äfven medlem af myntkonferensen mellan Sverige, Norge och Danmark 1872. Han var ledamot af Vetenskaps-akademien (sedan 1849) och flere andra lärda samfund samt hedersledamot af flera utländska äfvensom af Landtbruksakademien, Vetenskapssocieteten i Upsala och Fysiografiska sällskapet i Lund, hvars sekreterare han 
page_number=194, index= - Agardh. 3. Jakob Georg A.  - Agaricin, rättare Agaricinsyra, farm.  - Agaricineæ, bot.  - Agaricus L., bot.  - Agasias, Dositheos' son, bildhuggare från Efesos 
var 1858-80. Han erhöll 1886 letterstedtska priset och 1897 Linnean societys guldmedalj. Till Lunds botaniska museum skänkte han 1895 sitt herbarium, hvars algologiska afdelning sannolikt är den mest betydande, som någonstädes förefinnes, samt 1897 sitt botaniska bibliotek. Se en af D. Bergendal författad minnesteckning i Nord. univ. tidskr. 1901. A-N. (T. K.) 
<b>Agaricin,</b> rättare Agaricinsyra, <i>farm.</i>, ett surt harts, som erhålles ur torkad lärksvamp genom extraktion med alkohol o. s. v., och som bildar ett hvitt, mikrokristalliniskt, vid 130°-140° smältande pulver med svag lukt och smak. Det löses föga i kallt vatten, men sväller i varmt och ger vid kokning en starkt skummande lösning. Äfven af alkalier löses agaricin under saltbildning till en vid omskakning starkt skummande vätska. Agaricinsyran har upptagits i några nyare farmakopéer på grund af sin egenskap att, liksom lärksvampen, genom inverkan på de perifera nerverna hämma svettafsöndringen, utan att samtidigt (såsom fallet är med själfva drogen <i>agaricus albus</i>) verka starkt afförande. Den gifves mot ymnig svettning, särskildt mot nattsvett hos lungsotspatienter, i dos af 0,5-1 cg., som sedermera kan ökas till 2-3 cg. eller mera, vanligen blott en gång om dagen. Verkan däraf inträder först efter 5-6 timmar, men varar under ett dygn eller längre. S. J-N. 
<b>Agaricineæ,</b> <i>bot.</i>, den afdelning af <i>Hymenomycetes</i>, hatt- eller köttsvamparna, som utmärkes däraf, att hymeniet eller fruktlagret är skiflikt. Hufvudverket öfver denna familj är <i>Epicrisis systematis mycologici</i> af Elias Fries. A-N.* 
<b>Agaricus</b> L., <i>bot.</i>, ett till fam. <i>Agaricineæ</i> hörande släkte, hvars mjukt hinnaktiga fruktskifvor äro dubbla och sammanvuxna med hatten. Med <i>Agaricus</i> förstod Linné alla skifsvampar. Efter den af Persoon och E. Fries genomförda reformen i mykologien innefatta skifsvamparna 20 släkten, och släktet Agaricus delas af Fries i 28 undersläkten, hufvudsakligen efter sporernas färg. Dessa köttiga skifsvampar utmärka sig genom ett vegetativt och ett fruktifikativt system. Det förra lefver i jorden eller något annat substrat, består af hvitaktiga, vidt omkring krypande, ytterst förgrenade, periferiskt tillväxande svamptrådar (det s. k. myceliet), och det senare eller fruktkroppen - ofta från början inneslutet i ett <i>velum</i>, som spränges och stundom sedan kvarstår som en ring på foten, som fläckar på hatten eller som en hylsa (<i>volva</i>) vid fotens bas - af en köttig fot, hvilken på sin spets eller öfre sida uppbär en cirkelrund eller excentrisk hatt, på hvars undersida de strålformigt utgående fruktskifvorna befinna sig, på sidan beklädda med ett hymenium, hvari finnas basidier, alstrande hvita, rosenröda eller blekröda, gula eller rödbruna, svartröda eller mörka, och slutligen svarta sporer. De förekomma allmänt, särdeles om hösten, på fuktiga och skuggrika ställen, t. ex. i skogar. Den synliga svampen (fruktkroppen) framkommer och utvecklas särdeles snabbt. De ega stor betydelse såsom dels matnyttiga, dels giftiga. Vissa arter äro fosforescerande. Se vidare Basidiomycetes, Champinjoner, Flugsvamp, Fnöske, Honingssvampen, Musseron, Riskan och Svampar. A-N. (G. L-M.) 
<b>Agasias</b> (grek. <i>Agasias</i>), Dositheos' son, "bildhuggare från Efesos under 1:a årh. f. Kr., enligt den bevarade signaturen upphofsmannen till den under namnet <i>Borghesiske fäktaren</i> berömda marmorstod, som, i början af 1600-talet funnen i Porto d'Anzo (Antium), länge förvarades i Villa Borghese i Rom, men sedan flyttades till Louvre. Den genom virtuosmässig skicklighet i den anatomiska behandlingen berömda statyn, som framställer en naken, mot "en fingerad, men sannolikt aldrig utförd, högre befintlig fiende kämpande krigare, som betäcker sig med sin, likaledes blott tänkta sköld, är en af antikens yppersta, till oss komna aktfigurer, men troligen icke 
page_number=195, index= - Agasias, Dositheos' son, bildhuggare från Efesos  - Agass., i naturvetenskapliga namn förkortning för Agassiz  - Agassiz. 1. Louis A.  - Agassiz. 2. Alexander A.  - Agassiz-sjön, geol.  - Agat, miner. 
original i egentlig mening, utan kopia efter en försvunnen, ett sekel tidigare gjuten bronsbild af okänd konstnär. (O. G-G.) 
<b>Agass.,</b> i naturvetenskapliga namn förkortning för Agassiz. 
<b>Agassiz</b> [agasi]. 1. Louis A., schweizisk-amerikansk zoolog och geolog, f. 1807 i Motier, kant. Freiburg i Schweiz, studerade vid gymnasiet i Biel och sedermera i Lausanne, Zürich och München. Han ämnade först blifva läkare, men under hans vistelse i München drogs hans håg helt och hållet åt zoologien, då han, ännu blott en 20-årig student, fick uppdraget att vetenskapligt bearbeta de samlingar af fiskar, som den bekante resanden och botanisten Martius samt hans följeslagare Spix insamlat i Brasilien. Resultatet af denna bearbetning blef ett stort, 1829-31 offentliggjordt och med 91 planscher försedt arbete, innehållande nya uppslag till fiskarnas klassifikation. A. fortsatte sedermera, efter att 1832 hafva blifvit professor i naturhistoria i Neufchâtel, sina iktyologiska forskningar och utgaf tillsammans med C. Vogt ett stort arbete, <i>Histoire naturelle des poissons d'eau douce de l'Europe centrale</i> (1839-45), som dock aldrig blef afslutadt. Sedermera egnade han sig åt studiet af de fossila fiskarna och utgaf om dem ett som klassiskt ansedt arbete, <i>Recherches sur les poissons fossiles</i> (1833-42). Ibland hans många, viktiga arbeten i zoologi må för öfrigt nämnas hans <i>Monographie d'échinodermes vivants et fossiles</i> (1838-42). I biologien hyllade han en teleologisk uppfattning och sökte därför vederlägga den genom Darwin reformerade utvecklingsläran. A. är bekant äfven som geolog, genom sina banbrytande undersökningar af alpernas glaciärer. I sitt 1840 utkomna arbete <i>Etudes sur les glaciers</i> nedlade han frukterna af fleråriga undersökningar, på grund af hvilka han trodde sig kunna draga den slutsatsen, att under den vår tid närmast föregående geologiska perioden glaciärerna hade vida större utsträckning och betydenhet än för närvarande samt att därunder större delen af norra halfklotet var täckt af stora ismassor. 
På uppdrag af preussiska regeringen reste A. 1846 till Nord-Amerika och höll därstädes föreläsningar öfver isperioden, hvilka ådrogo honom mycken uppmärksamhet. Han fick 1847 en professorsbefattning i zoologi och geologi vid universitetet i Cambridge, nära Boston i Förenta staterna, och grundade där ett genom sina rikhaltiga zoologiska och paleontologiska samlingar berömdt museum. I den nya världen blef A. naturforskningens fader. 1865 fick han genom enskilda bidrag af en köpman i Boston, Thayer, tillfälle att företaga en naturvetenskaplig expedition till Amazonflodens floddal. Där upptäcktes en ofantlig mängd nya fiskar, hvarjämte A. fann vidsträckta geologiska bildningar, som efter hans åsikt ledde sitt ursprung från forntida glaciärers verksamhet. 1873 ställdes af en förmögen borgare i New York, John Anderson, till A:s disposition 50,000 dollars för anläggande af en zoologisk försöksstation på en liten ö i Buzzard bay. Kort därefter afled den frejdade naturforskaren, 14 dec. 1873, i Cambridge (Mass.). Hans änka utgaf 1885 hans biografi och bref. Se vidare Marcow, "Life, letters, and works of Louis A." (2 bd, Lond. 1896). P. T. C. (L-E.) 
2. Alexander A., den förres son, nord-amerikansk zoolog, f. 1835 i Neufchâtel (Schweiz), kom såsom gosse till Amerika med sin fader, var 1866-69 öfveruppsyningsman öfver koppargrufvorna vid Lake superior, hvilka han lyckades göra till de mest gifvande på jorden. Af den rikedom han där förvärfvade har han skänkt till Harvard university mer än 500,000 dollars. 1874 vardt han (efter sin fader) föreståndare för det komparativt zoologiska museet i Cambridge (Massachusetts) och inrättade då den zoologiska stationen i Newport (Rhode Island). A. har såsom zoolog hufvudsakligen sysselsatt sig med maneter, tagghudingar samt de lägre djurens embryologi och anatomi. Han har anställt vidsträckta djuphafsundersökningar kring Antillerna och i Mexikanska viken samt upptäckt en mängd förr okända djurarter. Bland hans arbeten märkas <i>North-american Acalephæ</i> (1865), <i>Review of the Echini</i> (1872-74), <i>Young stages of osseous fishes</i> (1874) och <i>North-american starfishes</i> (1877). A. blef 1899 ledamot af Vet. akad. i Stockholm och 1901 af Fysiogr. sällsk. i Lund. (L-E.) 
<b>Agassiz-sjön</b> [agasi-], <i>geol.</i> På grund däraf att den inlandsis, som under istiden betäckte en stor del af Nord-Amerika, n. om 40° n. br., dels öfvertvärade åtskilliga större floder, dels rörde sig mot dessas lopp, blefvo många af dem uppdämda till sjöar, hvilka vid isens afsmältning åter försvunno. En af de största af dessa sjöar var den efter geologen L. Agassiz uppkallade Agassiz-sjön, som uppstod därigenom att isen afspärrade Winnipegsjöns aflopp, hvarvid såväl denna sjö som Red-river-dalen s. därom blefvo uppdämda till en kolossal vattenmassa, som antages hafva varit ungefär så stor som Bottenhafvet med Östersjön n. om Gottland. A. G. N. 
<b>Agat</b> (namnet härledes af en flod på Sicilien, Achates, där mineralet först anträffades), <i>miner.</i>, en af kiselsyrevarieteter (kalcedon, ametist, jaspis o. s. v.) sammansatt stenart. De kiselsyrevarieteter, 
[bildtext] Bandagat. 
som bilda agaten, förekomma i olika färgade, tunna lager, omslutande hvarandra. Till följd däraf antager agaten vid slipning ett vackert bandadt utseende. Agaten anträffas i bollar eller klot, fyllande håligheter i bergarter af vulkaniskt ursprung, och har uppstått därigenom, att vatten, innehållande 
page_number=196, index= - Agat, miner.  - Agata, den heliga  - Agatha narbonensis. Se Agde  - Agatharchos, grekisk målare från Samos  - Agathias, med tillnamnet Scholastikos  - Agathis Salisb., bot. 
kiselsyra, silat sig igenom bergarten och utfällt kiselsyran i bergartens håligheter. De mest bekanta fyndorterna 
[bildtext] Molnagat. 
för agaten äro Oberstein (i Birkenfeld), Ungern, Färöarna, Sachsen och Nord-Amerika. Agat nyttjas till bijouterivaror, rifskålar m. m. Man har en hel 
[bildtext] Ruinagat. 
mängd agatvarieteter: bandagat, molnagat, mossagat (s. k. mokka-sten), ruinagat m. fl. P. T. C. (H. E.) 
<b>Agata,</b> den heliga, enligt legenden en ädelboren siciliansk jungfru, som blifvit kristen och led martyrdöden under kejsar Decius' förföljelser. Hon afvisade den romerske ståthållaren Quintianus' kärleksförklaringar, hvarför denne af hämnd lät gissla henne och med glödande tänger bortslita hennes bröst. Då hon emellertid om natten helades af Petrus och en honom ledsagande ängel, dömdes hon att brännas, men räddades genom en jordbäfning och ett samtidigt folkupplopp. Emellertid afled hon enligt legenden i fängelset 5 febr. 251. A. skyddar mot sjukdomar i brösten och mot eldfara (särskildt har Catania i hennes slöja ett skydd mot Etnas lavaströmmar), och hon är tillika staden Mirandolas och Malteserordens skyddshelgon. Hon afbildas klädd i lång slöja med en palmkvist eller en tång i ena handen och i den andra ett fat, på hvilket hennes bortslitna bröst ligga, äfven någon gång med hornet af en enhörning (jungfrulighetens attribut). Hennes minnesdag är 5 febr. Sannolikt är A. arftagarinna af en hednisk gudomlighet. I Catania, där hon säges ligga begrafven och där hennes afskurna bröst årligen bäras i procession, firades redan i den hedniska tiden en årlig fest för <i>bona dea</i>, vid hvilken tvenne kolossala bröst, symboliserande den närande, moderliga naturen, kringburos i procession. Det grekiska ordet <i>agathe</i> är = det latinska <i>bona</i> (god). (J. HDR.) 
<b>Agatha narbonensis.</b> Se Agde. 
<b>Agatharchos</b> (grek. <i>Agatharchos</i>, lat. <i>Agatharchus</i>), grekisk målare från Samos, lefde på Aischylos' tid. Han lär som teaterdekorationsmålare sökt uppnå optisk illusion och därigenom bidragit till den grekiska målarkonstens utveckling. 
<b>Agathias</b> (grek. <i>Agathias</i>), med tillnamnet Scholastikos, grekisk skald och historieskrifvare, född omkr. 536 e. Kr. i Myrina i Mindre Asien, studerade i Alexandria och senare i Konstantinopel, där han egnade sig åt advokatyrket. Död omkr. 582. Af hans merendels erotiska dikter ega vi nu endast 101 epigram. Värdefull, ehuru svulstigt skrifven, är A:s historia i 5 böcker, hvilken omfattar en del af Justinianus' regering och kan anses som en fortsättning af Prokopios' arbete. A:s historieverk utgafs af Niebuhr (1828) och Dindorf (1871). 
<b>Agathis</b> Salisb., <i>bot.</i>, växtsläkte af fam. <i>Coniferæ</i>, afd. <i>Pinoideæ</i>, innefattar högväxta, hartsrika träd, hvilka, ehuru tillhörande barrträdens grupp, hafva platta, aflångt lansettlika, icke barrlika blad. <i>A. Dammara</i> Rich. (<i>Dammara orientalis</i>), ett mer än 
[bildtext] Agathis Dammara. A gren med kotte; a', a" frö; B hanblomma; a, b, b' ståndarblad; b" samma i tvärsnitt. 
29 m. högt träd, som växer på flere af Indiska arkipelagens öar och på Malakka, är utmärkt för sin stora rikedom på harts, i hvilket afseende det ej torde öfverträffas af någon annan växt, med undantag måhända af det utdöda bärnstensträdet. På grenarna pläga hänga istapplika massor af utrunnet och stelnadt harts. Detta harts, som i handeln förekommer under namnet "ostindiskt dammar-harts", nyttjas till beredning af fernissor m. m. <i>A. australis</i> Salisb. (<i>Dammara australis</i>), kauri-tallen, eller new-zealändska dammaraträdet, förekommer i Australien och på New Zealand, hvarest den bildar vidsträckta skogar, och är där af stor betydelse. Enskilda träd nå en ganska stor höjd - omkr. 44,5 m. Emedan kauri-tallen därjämte har hvit och varaktig ved, är den särdeles användbar som byggnadsvirke, till skeppsmaster o. s. v. Äfven denna art innehåller i riklig mängd harts, som utflyter och samlar sig i stora klumpar vid rötterna. Massor af sådant harts (härrörande från äldre tider) träffas i jorden. Endast harts af sistnämnda slag kommer i handeln. Det kallas "kaurikopal" och nyttjas för ungefär samma ändamål som hartset af föregående art. Det friska hartset tuggas af infödingarna. Af 
page_number=197, index= - Agathis Salisb., bot.  - Agatho, påfve  - Agathokles, envåldshärskare i Syrakusa  - Agathon, grekisk tragediförfattare  - Agathosma Willd., bot.  - Agatodemon, grek. myt.  - Agatologi, läran om det goda  - Agatsch (pers. farsang, af parasang, turkisk mil  - Agattu, ö. Se Aleuterna  - Agau. Se Abessinien och Hamitiska språk  - Agaunum. Se Saint-Maurice  - Agave L., Aloe, bot.  - Agde, hamnstad i franska depart. Hérault 
det sot, som fås genom förbränning af hartset och veden, bereda de en färg, hvarmed de tatuera sig. LDT. (G. L-M.) 
<b>Agatho</b> (af grek. <i>agathos</i>, god), påfve 678-681. Han genomdref den s. k. monoteletismens fördömande först på en kyrkoförsamling i Rom 680 och sedan på det sjätte ekumeniska kyrkomötet i Konstantinopel s. å. A. är upptagen bland helgonen, och 10 jan. är hans åminnelsedag inom den romerska kyrkan, 20 febr. inom den grekiska. (J. HDR.) 
<b>Agathokles</b> (grek. <i>Agathokles</i>, lat. <i>Agathocles</i>), envåldshärskare i Syrakusa 317-289 f. Kr., son till en krukmakare, som från Italien flyttat öfver till Sicilien. Tack vare sitt giftermål kommen i besittning af stor rikedom och känd som en tapper krigare, vann han stort inflytande, men råkade i strid med aristokratpartiets ledare och fördrefs upprepade gånger från Syrakusa. Slutligen vald till öfverbefälhafvare för Syrakusas trupper, lyckades han genom blodbad och förvisningar göra sig till Syrakusas envåldshärskare. Han eröfrade nästan hela Sicilien, men råkade i krig med Kartago, hvars fältherre, Hamilkar, 311 slog honom vid Himera och innestängde honom i Syrakusa. A. bröt sig igenom den blockerande flottan och förde ett framgångsrikt fyraårigt fälttåg i Afrika. Kartagernas segrar på Sicilien tvungo honom likväl att återvända, hvarvid han lämnade sin här i sticket. Han återupprättade sitt välde på Sicilien, slöt fred med Kartago och var sedan den mäktigaste härskaren i västra delen af Medelhafvet. Förgiftad af en sonson, besteg han 289 bålet för att förkorta smärtorna. Med hans bortgång bröts ånyo lugnet på Sicilien, och hans legotrupper, mamertinerna, blefvo anledningen till kampen mellan Rom och Kartago. 
<b>Agathon</b> (grek. <i>Agathon</i>, lat. <i>Agathon</i>), grekisk tragediförfattare i senare hälften af 5:e årh. f. Kr., omtalas som framstående af både Platon och Aristoteles. I hans sorgespel "Blomman" voro både handling och personer skaldens egen uppfinning och icke lånade från hjältesagan eller någon verklig tilldragelse. A. af skaffade körsångerna och ersatte dem med musikaliska mellanspel. - Till hans hus förlägger Platon den berömda dialogen "Gästabudet". 
<b>Agathosma</b> Willd., <i>bot.</i>, växtsläkte af nat. fam. <i>Rutaceæ</i>. Små ljunglika växter med korta blad och hvita eller röda blommor i runda gyttringar. Släktet har omkr. 100 arter, hvilka samtliga äro från det sydligaste Afrika och af hvilka flere trifvas i boningsrum. De blomma alla mycket tidigt. A-N. (G. L-M.) 
<b>Agatodemon</b> (grek. <i>Agathodaimon</i>, lat. <i>Agathodæmon</i>), <i>grek.</i> <i>myt.</i>, "god ande", den förkroppsligade gudomliga välsignelsen, mest framträdande vid jordbruk och vinodling. Åt honom offrades vid måltiden en bägare oblandadt vin. Jfr Bonus eventus. 
<b>Agatologi</b> (af grek. <i>agathos</i>, god, och <i>logos</i>, lära), läran om det goda. 
<b>Agatsch</b> (pers. farsang, af parasang), turkisk mil = 5,001 m. 1 agatsch är = 3 berri. 
<b>Agattu,</b> ö. Se Aleuterna. 
<b>Agau.</b> Se Abessinien och Hamitiska språk. 
<b>Agaunum.</b> Se Saint-Maurice. 
<b>Agave</b> L., Aloe, <i>bot.</i>, växtsläkte af fam. <i>Amaryllidaceæ</i>, afd. <i>Agavoideæ</i>. Utmärker sig genom hög, träaktig stam och tjocka, taggiga, tufvade blad. De 50 arterna härstamma alla från de varma trakterna i Amerika (Mexico o. s. v.). Märkligast är den s. k. amerikanska aloen, <i>Agave americana</i>. Denna prydliga växt, som funnits förvildad i det sydligaste Europa sedan långa tider tillbaka - den infördes i Europa redan af Amerikas förste besökare i slutet af 1400-talet - och allmänt odlas till stängsel på murar o. d., har en rosett af nära 1,8 m. långa ocb 10-15 cm. tjocka, i kanten taggiga, blåaktiga blad. Växten står i Amerika 4-6, i våra orangerier 40-60 år (oaktadt deri allmänt kallas "den hundraåriga aloen"), innan den framskjuter blomstängeln. Denna växer mycket hastigt, når en höjd af omkr. 10 m. samt vid basen 30 cm. tjocklek och frambringar en kandelaberformig spira med ända till 4,000 gulaktiga, 
[bildtext] Agave americana. 
honingsafsöndrande blommor. Efter blomningen synes växten dö bort, men utvecklar ur sin rotstock nya skott. Bladens köttiga massa beredes till mat, den vedartade stängeln användes till lätt byggnadsmaterial, och ur saften, som stiger med fart däruti, beredes en nationaldryck, den s. k. <i>pulque</i>, som efter jäsning och destillation blir ett starkt berusande brännvin, <i>mescal</i> eller <i>mejical</i>. Dessa blads mycket smidiga fibrer tjäna, liksom hampans, till tågor (t. ex. till hängmattor o. s. v.) och kallas <i>pita</i> eller falsk <i>manilahampa</i>. De torkade blomskaften begagnas som rakstriglar; rotfibrerna nyttjas i stället för sassaparill. - Hit hör ock <i>A. mexicana</i> L., maguey, som anses för en af Mexicos viktigaste växter och af invånarna begagnas på samma sätt som den förra arten. Den 15-åriga stängelns saft utflödar här under tre månaders tid, och en enda växt kan lämna ända till 100 flaskor saft. Af dess fibrer, s. k. mexikanska fibrer, förfärdigas engelska borstar, och från Yucatan utföras årligen sådana fibrer till ett värde af omkr. 1,700,000 kr. En mängd andra arter odlas i varmhus och boningsrum. Se vidare Aloe och Beklädnadsväxter. A-N. (G. L-M.) 
<b>Agde</b> [agd], hamnstad i franska depart. Hérault, nära floden Héraults utlopp i Medelhafvet. Omkr. 7,500 inv. (1900). Har en gammal märkvärdig katedral, skeppsbyggeri och liflig kusthandel. En stor del af staden är byggd af svart basalt och lava. Den 
page_number=198, index= - Agde, hamnstad i franska depart. Hérault  - Agdenes, utklippa i Norge  - Agder är det gamla namnet på landskapen längs Norges södra kust  - Agdistis, grek. och rom. myt., det i Frygien förekommande namnet på Kybele  - Aged, eng., "åldrad", förk. a., sportt.  - Ageladas, grekisk bildhuggare  - Agelena domestica, zool., en vanlig husspindel. Se Spindeldjur  - Agen, hufvudstad i franska depart. Lot et Garonne  - Agence Havas. Se Telegrambyrå  - Agenda, egentl. "hvad som bör göras"; minnesbok, anteckningsbol. -- Teol.  - Agendicum. Se Sens.  - Agenesi, uteblifven utveckling af kroppsdelar  - Agennum. Se Agen  - Agenor, grek. myt. 1. Konung i Fenicien 
kallas därför i nejden <i>ville noire</i>. Kyrkomöte år 506. A. är det gamla <i>Agatha narbonensis</i>. 
<b>Agdenes</b> (-näs), utklippa i Norge, vid inloppet till Trondhjemsfjorden. I dess grannskap anlade konung Eystein (Östen) Magnusson 1107-10 en hamn. I senare tid har på A. blifvit uppfördt ett fyrtorn, och i närheten anlades 1896 på Brettingsborg och vid Hasselviken befästningar, som 1898 fingo namnet A., hvarjämte bestämdes att de skulle betraktas som fästning, hvarifrån salut skulle gifvas. Y. N. L. W:SON M. 
<b>Agder</b> (fno. <i>agdir</i>, hvilket ord sannolikt betyder "kuststräckorna") är det gamla namnet på landskapen längs Norges södra kust, från Sireån i väster till Rygjarbit (Järnästangen, nära staden Österrisör) i öster. Distriktets invånare kallades <i>egder</i>. Tillsammans med det innanför liggande Rábyggjalög (som bland annat innefattade det mesta af Otteråns dalgång, Setr och Ótrudalr m. m.) utgjorde A. det så kallade <i>Egdafylki</i>. Det egentliga A. var af ålder deladt i Öster- och Väster-Agder. I administrativt hänseende var A. indeladt i tre "sysler": Östersyssel, Midsyssel och Västersyssel, som längre fram blefvo tre särskilda förläningar. Rábyggjalög, som först var ett syssel, blef senare en egen förläning. Dessa fyra län kallades Nedenäs, Råbygdelaget, Mandal och Lister. Från Kristian IV:s tid voro de vanligen förenade under en befallningshafvande och förekommo då under benämningen "Agdesidens len". Hvart och ett af dem hade på den tiden sin egen fogde, och de öfvergingo sålunda till särskilda fögderier. Efter 1660 hafva de regelmässigt utgjort två amt, Nedenäs (med Råbygdelaget) samt Lister och Mandal. - I kyrkligt hänseende har A., allt sedan Stavangers (nu Kristianssands) biskopsdöme inrättades, städse hört till detta. I judiciellt hänseende åter hörde det först under Gulatingslagen, därefter tillika med Ryfylke under <i>Agvaldsnäs</i>' (l. Stavangers) <i>lagdöme</i> och slutligen, från omkr. 1520, under det därifrån afskilda <i>Agdesidens lagdöme</i>, tills detta jämte öfriga lagdömen 1797 upphäfdes och därmed namnet Agder (eller Agdesiden) försvann ur det officiella språket. På den tid, som närmast föregick Norges sammanslutning till ett rike, synes A., liksom de västerut liggande fylkena, hafva spelat en framstående roll, förnämligast genom sin aristokratis förbindelser med Skottland och Irland, medan det däremot efter Harald Hårfagers eröfring så godt som förlorade all betydelse. Det nämnes under den historiska tiden oftast vid tal om kungarnas resor, på hvilka dessa besökte åtskilliga af distriktets hamnar (Selö, Hesnäs). Den mest befolkade delen af A. var trakten omkring Nidälfvens utlopp, vid den gamla kungsgården Nidarnes, där nu staden Arendal ligger. Den där belägna ön Tromö (Thruma) är i sagohistorien känd såsom bostad för Storvirk, Starkads fader. I 14:e årh. led A. mycket af hanseaternas plundringar. Först efter reformationen började en bättre tid, på samma gång som trävaruhandeln tog fart, i synnerhet från midten af 17:e årh., då den norska skeppsfarten begynte utveckla sig. Synnerligen med Nederländerna stod A. på denna tid i mycket liflig förbindelse. A:s befolkning bestod mest af själfegare, och de adliga gods, som funnos där, voro hvarken många eller af någon betydenhet, liksom ock deras egare i allmänhet ej heller stodo högt öfver de bönder, bland hvilka de lefde. Den märkligaste af dessa bonde-adelsmän från A. var säkerligen Sti Bagge på gården Ekeland (i Kvinesdal), som var befallningsman öfver Lister och 1542 blef fången och dräpt i Nederländerna, dit han seglat som spejare åt Kristian III. Åren 1786-87 var östra delen af A. skådeplatsen för den rörelse, som fått namn efter sin ledare, Kristian Lofthus, hvars namn på den tiden till och med sattes i förbindelse med Gustaf III:s planer att vinna Norge; men oroligheterna afstannade af sig själfva, sedan Lofthus blifvit fängslad och bragt i säkerhet på Akershus. Detta var för öfrigt en gyllene tid för kustlandskapens invånare: skeppsfarten blomstrade, och de många järnverk, som i 17:e och 18:e årh. anlades på A. (Näs, Barbo, Froland m. fl.), gåfvo goda inkomster. Dessa förhållanden upphörde med utbrottet af kriget 1807. Samtidigt öppnade dock kaperiet här en ny näringskälla, ehuruväl denna icke verkade i allo fördelaktigt. - A. hade under medeltiden inga städer; sådana uppstodo först i 16:e och 17:e årh. Y. N. 
<b>Agdistis,</b> <i>grek.</i> och <i>rom.</i> <i>myt.</i>, det i Frygien förekommande namnet på Kybele. 
<b>Aged</b> [ei'dʃd], eng., "åldrad", förk. <i>a.</i>, <i>sportt.</i>, i anmälan till kapplöpningar beteckning för att den anmälda hästen är minst sex år gammal och bär högsta vikt. 
<b>Ageladas</b> (grek. <i>Ageladas</i>), grekisk bildhuggare i Argos, verksam omkr. 520-470 f. Kr., berömd genom sina bronsbilder af gudar, atleter m. fl., af hvilka dock inga ens genom säkra efterbildningar bevarats åt eftervärlden. Enligt en tradition, till hvilken den nyare forskningen dock icke sätter tro, var han lärare för skulptörerna Myron, Feidias och Polykleitos. (O. G-G.) 
<b>Agelena domestica,</b> <i>zool.</i>, en vanlig husspindel. Se Spindeldjur. 
<b>Agen</b> [aʃã'], hufvudstad i franska depart. Lot et Garonne, på högra stranden af floden Garonne, i en fruktbar och härlig nejd. 20,879 inv. (1901). Har en gammal restaurerad katedral och en hängbro öfver Garonne, ansedd som en af de förnämsta i Frankrike. Liflig industri. I synnerhet äro karmosin- och scharlakan-färgerierna berömda. Stor handel med torkade plommon. A. hette fordom <i>Aginnum</i> l. <i>Agennum</i>. J. F. N. 
<b>Agence Havas</b> [a*ãs-ava'ss]. Se Telegrambyrå. 
<b>Agenda</b> (af lat. <i>agere</i>, handla, verka), egentl. "hvad som bör göras"; minnesbok, anteckningsbok. - <i>Teol.</i> Den bok, som angifver, huru den offentliga gudstjänsten och andra kyrkliga förrättningar skola utföras, och som innehåller de formulär, hvilka därvid böra följas. Den romersk-katolska kyrkans gudstjänstordning bestämdes af påfven Gregorius I (590 -604) i hans <i>agenda</i>, som äfven kallas <i>sacramentale</i>. Då vid reformationen protestanterna lösryckte sig från katolska kyrkan, fick hvarje protestantiskt land sin egen agenda. Jfr Kyrkohandbok, Liturgi och Ritual. (J. HDR.) 
<b>Agendicum.</b> Se Sens. 
<b>Agenesi</b> (af grek. nekande <i>a</i> och <i>genesis</i>, uppkomst), uteblifven utveckling af kroppsdelar; ofruktsamhet (hos kvinnor). 
<b>Agennum.</b> Se Agen. 
<b>Agenor</b> (grek. <i>Agenor</i>), <i>grek.</i> <i>myt.</i> 1. Konung i Fenicien, son af Poseidon och Libya. Bland hans barn märkas Kadmos och Europa. Då den senare blifvit 
page_number=199, index= - Agenor, grek. myt. 1. Konung i Fenicien  - Agenor, grek. myt. 2. En af trojanernas tappraste hjältar  - Agens (lat.), egentl. "verkande", kem. och fys.  - Agent. 1. I allmänhet  - Agent. 2. Språkv.  - Agent provocateur, fr., person, som genom förställning lockar eller uppfordrar  - Agents minéralisateurs, fr., kallade Elile-de-Beaumont ur magman frigjorda  - Agentur, en agents affärsverksamhet och uppdrag. Se Agent  - Agenzia Stefani. Se Telegrambyrå  - Ager (lat.), åker  - Agera, handla  - Ageratum L., Lefverbalsam, bot.  - Agersborg (Aggersborg), socken i Vendsyssel i norra Jylland  - Ager's code, eng., hand. Se Chiffer  - Agersö, liten ö i Stora Belt  - Agerön, en af de i Norge om kr. 20 km. s. om Frederiksstad liggande Hvalöarna 
bortröfvad af Zeus, skickade A. sina söner att uppsöka henne, men med tillsägelse att icke återkomma henne förutan. Sedan de förgäfves sökt henne, togo de sina bostäder i skilda delar af världen. - 2. En af trojanernas tappraste hjältar, son af Antenor och Theano. Han stupade för Neoptolemos, Akilles' son. 
<b>Agens</b> (lat.), egentl. "verkande", plur. agentier l. agenser, <i>kem.</i> och <i>fys.</i>, i allmänhet orsak till en verkan. Kroppar, som utöfva inverkan på andra, benämnas ofta agenser. H. E. 
<b>Agent</b> (af lat. <i>agere</i>, handla, verka). 1. I allmänhet: en person, som genom själfständig verksamhet bevakar en annans intressen i affärsförhållanden af de mest skilda slag. Agenten uppbär ett visst, i hvarje fall på förhand aftalt vederlag för sitt arbete, hvilket vederlag vanligen beräknas som procent på den afslutade affärens belopp. Agenterna benämnas efter de göromål, som de ombesörja, t. ex. annonsagenter, hvilka för tidningars och tidskrifters räkning skaffa annonser, emigrantagenter, hvilka anställas af transmarina rederier för att få utvandrare att begagna vederbörandes ångbåtslinje vid öfverresan, försäkringsagenter, hvilka verka i in- eller utländska försäkringsbolags intresse o. s. v. Äfven utöfvare af en del andra verksamheter, såsom mellanhänder vid penninglån, förmedlare vid fastigheters försäljning, uthyrande eller bortarrendering, och sådana, som skaffa tjänstsökande passande konditioner, kalla sig agenter. Handelsagenter spela en betydande roll i det moderna affärslifvet. De utföra handelsaffärer för en annans räkning och i dennes namn, men utan att stå i personligt tjänsteförhållande till honom. De sägas "representera" den firma, som bemyndigat dem att utföra affärer. Bemyndigandet för en särskild firma kallas agentur. Agentens förtjänst, kallad provision, beräknas efter viss procent af de genom honom verkställda affärerna, hvarjämte firman vanligen bekostar hans direkta utgifter, såsom resekostnader, porton o. d. Hufvudagent l. generalagent representerar en firma för ett större distrikt, ett eller flera länder, och har underagenter under sig på särskilda platser. Med platsagent menas en representant för en firma i samma stad, där firman själf är etablerad. Från mäklaren skiljer sig agenten därigenom, att han handlar blott på de firmors vägnar, som han representerar och hvilkas intressen han är berättigad och skyldig att uteslutande bevaka, hvaremot mäklaren som mellanhand vid affärer är en offentligt auktoriserad, opartisk förtroendeman. Kommissionären handlar liksom agenten å annan persons vägnar, men i olikhet med agenten i sitt eget namn. (Jfr Handelsresande.) - I sammanhang härmed må nämnas att, sedan i Frankrike 1799 ordet konsul blifvit titel för regeringens medlemmar, de svenske konsulerna i utlandet officiellt benämndes handelsagenter och generalkonsulerna generalhandelsagenter. Efter Napoleons fall infördes 1815 ånyo den gamla titulaturen. 
I vissa fall betecknar agent äfven sändebud, deputerad, befullmäktigadt ombud, som handlar och arbetar i ett hofs, en regerings eller politisk persons intresse, eller som utför en speciell mission eller agitatorisk propaganda för vissa idéer, för sociala och politiska kommittéer och sällskap. I några förbindelser betecknar agent en ämbetsman, funktionär, såsom diplomatisk agent, en diplomatisk ämbetsman af lägre rang, ofta utan officiell fullmakt, konsular-agent, en sorts ställföreträdare för eller biträde åt en konsul, och polisagent, som verkställer efterspaningar eller utför andra polisen tillkommande göromål. 
2. <i>Språkv.</i> En i svenska språkläror stundom förekommande benämning på ett i passiva satser befintligt adverbial, som består af preposition och substantiv och betecknar den person eller det föremål, hvarifrån en verksamhet utgår. 2. R-N B. 
<b>Agent provocateur</b> [a*ã' pråvåkatör], fr., person, som genom förställning lockar och uppfordrar (provocerar) en annan att yppa farliga åsikter eller rent af begå en lagstridig handling och som därvid åsyftar att sedan få sitt offer befordradt till laga näpst. Vanligen brukas denna benämning om agenter för hemliga polisen, hvilka insmyga sig i politiskt misstänkta personers förtroende, låtsa samstämmighet med dem i syften och åsikter och på detta sätt utspana dem eller locka dem till handlingar, som möjliggöra ordningsmaktens ingripande. 
<b>Agents minéralisateurs</b> [a*ã' mineralisatör], fr. kallade Elie-de-Beaumont ur magman frigjorda, vid de plutoniska bergarternas stelning verksamma gaser, såsom vattengas, fluorväte, borsyregas. De bidraga till framkallandet af dessa bergarters från ytlavornas skilda struktur. A. HNG. 
<b>Agentur,</b> en agents affärsverksamhet och uppdrag. Se Agent. 
<b>Agenzia Stefani</b> [adjentsia]. Se Telegrambyrå. 
<b>Ager</b> (lat.), åker. - Ager cæcubus. Se Cæcubum. - Ager publicus, statsjord, statsdomän. Se Domän och Åkerlagar. 
<b>Agera</b> (lat. <i>agere</i>), handla; som skådespelare framställa, utföra en roll; gifva sig ut för, vilja gälla som, t. ex. agera skald, förmögen. 
<b>Ageratum</b> L., Lefverbalsam, <i>bot.</i>, växtsläkte af nät. fam. <i>Compositæ</i>, med en stor mängd blomkorgar, sammansatta af rörformiga blommor. Åtskilliga arter odlas på kalljord, såsom <i>A. mexicanum</i>, med hjärtformiga blad och ljusblåa blommor, <i>A. conyzoides</i> och flere andra. A-N. (G. L-M.) 
<b>Agersborg</b> (Aggersborg), socken i Vendsyssel i norra Jylland, där Limfjorden smalnar till Aggersund. Där finnas lämningar af den gamla kungsgården A., hvars intagande var första akten af böndernas resning mot Knut den helige 1086, och som fullkomligt förstördes i det stora bondeupproret 1441. E. EBG. 
<b>Ager's code</b> [ei'd*es kåd], eng., <i>hand.</i> Se Chiffer. 
<b>Agersö,</b> liten ö i Stora Belt, vid Själlands sydvästra hörn, skild från Själland genom Agersösund, omkr. 7 kvkm., med 450 inv. (1901). A. utgör egen socken i Sorö amt. På sydspetsen ligger Helholms fyr. (E. EBG.) 
<b>Agerön,</b> en af de i Norge omkr. 20 km. s. om Frederiksstad liggande Hvalöarna. Till skydd mot kapare och sjöröfvare anlades under 1660-talet på A. en skans, i hvilken 1675 uppbyggdes ett torn, som bestyckades med 16 kanoner. 1744 förstärktes skansen, trots att den tio år tidigare ansetts vara "af ingen importance", och 1788 reparerades vallarna, så att "forteressen" 1801 var i godt stånd. 1808 demolerades emellertid fästet, och 1880 afhände staten sig ön. L. W:SON M. 
page_number=200, index= - Agesander. Se Agesandros  - Agesandros, bildhuggare från Rhodos  - Agesilaos, konung i Sparta  - Ageusi, minskning i eller upphäfvande af smakförmåga  - Agger-kanalen. Se Agger-Tange  - Aggersborg. Se Agersborg  - Aggershus. Se Akershus  - Agger-Tange, en smal och lågländt, 13 km. lång, nu genombruten landremsa 
<b>Agesander.</b> Se Agesandros. 
<b>Agesandros</b> (grek. <i>Agesandros</i>, lat. <i>Agesander</i>), bildhuggare från Rhodos, jämte Athenodoros och Polydoros - af hvilka den förre säkert, den senare möjligen var Agesandros' son - skapare af <i>Laokoongruppen</i>, utförd under den rhodiska skolans blomstringstid, d. v. s. ungefär mellan 300 och 146 f. Kr. Den berömda marmorgruppen påträffades 1506 under gräfning vid Sette Sale, ett Titus' termer i Rom tillhörande akvarium. Då den upptogs, saknades emellertid flere ej oväsentliga delar. Den restauration, som konstverket sedan undergick, blef tyvärr felaktig i det viktigaste. Gruppen, som nu utgör en af de yppersta skatterna i Vatikanen, har till ämne Apolloprästen Laokoons och hans båda unge söners grymma bestraffning. Den åsyftar att framställa höjdpunkten af kroppslig smärta, och konstnärerna hafva därvid genom kropparnas våldsamma, nästan krampaktiga rörelser varit i tillfälle att visa sina utomordentligt grundliga kunskaper i anatomi, hvilka ådagalägga att artisterna, i olikhet med de föregående grekiske bildhuggarna i allmänhet, vetenskapligt studerat anatomi. I sitt slag ett fulländadt mästerverk, ansågs detta skulpturverk under 1700-talet af män sådana som Winckelmann, Goethe och Lessing som höjdpunkten af antik plastisk konst, men senare tiders bekantskap med originalverk från den grekiska konstens guldålder, präglade af större naivitet och måttfullare skönhet, har reducerat den berömda gruppen till hvad den är: hvarken en produkt af omedelbart skapande fantasi eller af blott förståndsmässig beräkning, utan ett glänsande prof på högt uppdrifven konstnärlig skicklighet, en ovanligt vackert uppbyggd komposition och en framställning, fylld af dramatiskt lif. R-N. (O. G-G.) 
<b>Agesilaos</b> (grek. <i>Agesilaos</i>, lat. <i>Agesilaus</i>), konung i Sparta 399-358 f. Kr., en af forntidens mest berömde fältherrar, son af Archidamos II, f. 444 l. 442 f. Kr. Genom Lysanders inflytande valdes Agesilaos till konung, med förbigående af hans brorson. Då Lysander genomdrifvit A:s val till anförare i det krig mot Persien, hvilket beslutits på grund af dess hotande rustningar, frigjorde sig A. snart från Lysanders förmynderskap och vann, trots sitt oansenliga yttre - han var till och med halt - allmän beundran för sina stora fältherreegenskaper. A. förstod att begagna sig af de persiske satrapernas afundsjuka sinsemellan och otrohet mot sin konung och vann stora framgångar. Han stod just i begrepp att intränga i det persiska rikets kärnland, då han från Sparta fick befallning att återvända hem. I Grekland hade nämligen missnöjet med Sparta samt persiskt guld framkallat ett förbund mellan Tebe, Aten, Korint och Argos, och Lysander hade vid Haliartos blifvit besegrad och stupat, 395. A. begaf sig öfver Hellesponten till Grekland och vann, 394, slaget vid Koroneia i Beotien. Denna framgång blef dock utan viktigare följder, och oaktadt flere segrar måste Sparta för att kunna behålla öfvertaget i Grekland sluta sig till sina forne fiender, perserna. Så slöts genom Antalkidas den s. k. antalkidiska freden, 387. Snart grep dock Tebe till vapen, och A. ansträngde sig förgäfves i tvenne fälttåg i Beotien (378-377) att kufva tebanerna. Efter Epameinondas' seger öfver spartanerna vid Leuktra (371) räddades Sparta från att intagas endast genom A:s mod och kraftiga försvarsåtgärder. Under de följande åren var A. i det hela olycklig i sina strider. Då Epameinondas ånyo hotande närmade sig Sparta, lyckades A. väl ännu en gång rädda detsamma, men han blef kort därpå besegrad i slaget vid Mantineia, 362, i hvilket Epameinondas dödligt sårades, och hvarefter en fred kom till stånd. Följande året drog A. till Egypten, där han först understödde Tachos, hvilken upprest sig mot perserna, och därpå, sedan han råkat i fiendskap med denne, Nektanabis. Efter att hafva hjälpt den senare upp på tronen, återvände han med rika skänker, men dog på hemfärden, 358 f. Kr. 
<b>Ageusi</b> (af grek. nekande <i>a</i> och <i>geusis</i>, smak), minskning i eller upphäfvande af smakförmågan, beroende på vissa sjukdomar i munkaviteten, särskildt i smaknerverna, eller i vissa partier af hjärnan. 
<b>Agger-kanalen.</b> Se Agger-Tange. 
<b>Aggersborg.</b> Se Agersborg. 
<b>Aggershus.</b> Se Akershus. 
<b>Agger-Tange,</b> en smal och lågländt, 13 km. lång, nu genombruten landremsa mellan Limfjorden och Nordsjön, i nordvästra Jylland. A. tillhör Thisted amt, är 12 kvkm. och har 550 inv., hvilka lefva nästan uteslutande af fiske, då blott en obetydlig del af jorden är odlingsbar. Ingen trakt i Danmark har lidit så svårt af hafvet som A. Fordom var den både bredare och fruktbarare, var ett sammanhängande helt, som stängde för Limfjorden fullständigt och skyddades af en rad dyner mot hafvet. Men under de sista tre århundradena har hafvet ryckt med sig dynerna och stora partier af landtungan. Af de fordom åtta byarna ha tre försvunnit fullständigt (vid en af dessa stod 1657 en strid mellan bönderna och svenska krigare); återstoden har betäckts med sand och sten. 1624 och flera gånger därefter har hafvet brutit igenom A. och bildat förbindelseled mellan Limfjorden och Nordsjön. Vid stormfloden 
page_number=201, index= - Agger-Tange, en smal och lågländt, 13 km. lång, nu genombruten landremsa  - Agglomerat, geol.  - Agglomeratlava, geol.  - Agglomerera, sammanhopa  - Agglutinantia, vidhäftande, klibbande ämnen  - Agglutination, hoplimning, hophäftning  - Agglutinera, vidhäfta, sammanklibba  - Agglutinerande språk, sammanfogande språk  - Agglutinin, med.  - Aggravation, försvårande  - Aggravera, försvåra, förvärra  - Aggregat, i allm. sammanhopning af ämnen  - Aggregatæ, bot.  - Aggregation. 1. Bot.  - Aggregation. 2. Kem. Se Aggregationstillstånd  - Aggregationstillstånd, fys. kem.  - Aggregera. Se Agré  - Aggression, angrepp, anfall  - Aggressiv, angripande, anfallande  - Aggripärlor, ett genom ålder och stor spridning märkligt slags pärlor af glas eller sten  - Aghrim l. Aughrim, by i Irland  - Agilolfingerna, bajrarnas äldsta hertigsläkt  - Agilulf, hertig af Turin  - Agincourt, by i franska depart. Pas de Calais. Se Azincourt  - d'Agincourt, fransk konsthistoriker och tecknare. Se Seroux d'Agincourt  - Aginnum. Se Agen  - Agio, hand. 
3 febr. och 28 nov. 1825 bildades Agger-kanalen, som småningom fördjupades, så att den blef segelbar (1856 trafikerades den af omkr. 1,700 fartyg), men på 1860-talet började igensandas och 1875 var fullkomligt försvunnen. Hösten 1862 åstadkom en ny stormflod vid Thyborön, längre åt söder, en sedan 1868 segelbar kanal. Genom omfattande och dyrbara anläggningar af "höfder" (kust-skyddare) har man sedan 1875 sökt afvärja nya härjningar af hafvet. Thyborön förenades 1899 genom järnväg med Lemvig i Ringköbing amt. E. EBG. 
<b>Agglomerat</b> (af lat. <i>agglomerare</i>, hopgyttra), <i>geol</i>., sammanhopning af kantiga bergartsfragment (lava och andra stenarter), som uppkastats ur vulkaner och samlats till stundom ganska betydande massor på vulkankäglan och i dennas grannskap. Vid närvaro af finare och stoftartadt material samt inträdande af måttlig cementering uppstår en vulkanisk tuff, agglomerattuff. - I vidstr. bem. förstås med agglomerat lösa massor af kantiga bergartsstycken i allmänhet. Sådana massor hopkittade till fast sten genom något bindemedel kallas <i>breccia</i>. Jfr Konglomerat. E. E. 
<b>Agglomeratlava,</b> <i>geol</i>., lava, som innehåller insmälta brottstycken af en annan eller tidigare hårdnad lava. E. E. 
<b>Agglomerera</b> (jfr Agglomerat), sammanhopa. 
<b>Agglutinantia</b> (af lat. <i>agglutinare</i>, häfta ihop, af <i>gluten</i>, lim), vidhäftande, klibbande ämnen, t. ex. häftplåster, kollodium, hvilka användas vid läkning af sår för att hindra luft och smuts att orena dem. 
<b>Agglutination</b> (se Agglutinantia),hoplimning, hophäftning; sammanläkning af sår (genom agglutinantia); sammanfogning (svag sammansättning) af ord. 
<b>Agglutinera</b> (lat <i>agglutinare</i>, af <i>gluten</i>, lim), vidhäfta, sammanklibba. 
<b>Agglutinerande språk</b> (jfr Agglutinera), sammanfogande språk. Se vidare Monosyllabiska språk och Polysyndetiska språk. 
<b>Agglutinin</b> (se Agglutinera), <i>med</i>., benämning på åtskilliga ämnen, som agglutinera i vätskor, t. ex. blodvätskan. Sådana ämnen äro af stor betydelse vid bakteriologiska undersökningar. Se vidare Bakteriologi. W-S. 
<b>Aggravation</b> (af lat. <i>aggravare</i>, försvåra), försvårande (t. ex. af en skuld eller af ett straff); förvärrande (t. ex. vid en sjukdomsbeskrifning, för att efter ett olycksfall få högre försäkringsbelopp utbetaldt). 
<b>Aggravera</b> (se Aggravation), försvåra, förvärra. 
<b>Aggregat</b> (af lat. <i>aggregare</i>, sammanföra med, förena med, af <i>grex</i>, hjord), i allm. sammanhopning af ämnen, som ej hafva något egentligt sammanhang sinsemellan; <i>miner</i>., samling af med hvarandra hopvuxna kristaller; <i>tekn</i>., se Kraftstation. 
<b>Aggregatæ</b> (jfr Aggregat), <i>bot</i>., en naturlig växtgrupp, omfattande hos Endlicher de naturliga familjerna <i>Valerianeæ</i>, <i>Dipsaceæ</i> och <i>Compositæ</i>. De utmärkas däraf, att blommorna äro tätt hopgyttrade, med fruktämnet under kronan och fröet ensamt. A-N.* 
<b>Aggregation</b> (jfr Aggregat). 1. <i>Bot.</i> Ett fenomen hos körtelhåren hos <i>Drosera</i>, bestående däri att det stora saftrummet i hårens celler vid retning af ett eller annat slag sönderdelas i flera små saftblåsor. Jfr Insektätande växter. - 2. <i>Kem</i>. Se Aggregationstillstånd. 1. G. O. R. 
<b>Aggregationstillstånd</b> (jfr Aggregat), <i>fys</i>. <i>kem</i>., kallas de trenne olika tillstånd, i hvilka kroppar kunna förekomma, nämligen det fasta, det flytande och det gasformiga tillståndet. En kropp befinner sig i det fasta aggregationstillståndet, då dess form och volym äro bestämda; i det flytande, då formen är föränderlig, men volymen bestämd; i gasformigt tillstånd har en kropp hvarken någon bestämd form eller volym. Det amorfa aggregationstillståndet bildar öfvergången mellan det flytande ocn det kristalliniska (fasta i egentlig bemärkelse). Angående omvandlingen mellan de olika aggregationstillstånden se Kritisk punkt. Se vidare Molekyl och Värme. P T. C. (H. E.) 
<b>Aggregera.</b> Se Agré 
<b>Aggression</b> (lat. <i>aggressio</i>), angrepp, anfall. 
<b>Aggressiv</b> (lat. <i>aggredi</i>, gå emot; angripa), angripande, anfallande. 
<b>Aggripärlor</b> (Agiri-, Agri-), ett genom ålder och stor spridning märkligt slags pärlor af glas eller sten. De blefvo först bekanta genom sin förekomst på Afrikas västkust, men man har sedermera funnit dem spridda i sydöstra Afrika, i indiangrafvar i Florida och Syd-Kalifornien, bland stammar i Syd-Amerika samt på Timor och Flores i indiska arkipelagen. Till aggripärlorna torde äfven böra räknas "pärlmynten" på Palau-öarna och en mängd graffynd i Europa. Den enklaste formen är en enfärgad cylinder, men äfven invecklade mönster förekomma (se fig.). Där aggripärlorna ej äro af arkeologiskt ursprung, utan ännu i bruk, utgöra de dyrbara bytesföremål Numera antages, att de äro af venezianskt ursprung, ehuru teknik och förebilder säkerligen äro hämtade från Egypten, som äfven förr ansågs vara deras ursprungsort. Till Asien skulle de först ha kommit genom den venezianska levanthandeln, till Väst-Afrika och Amerika genom spanjorerna. 
<b>Aghrim</b> l. Aughrim [å'grim], by i Irland, grefsk. Galway, bekant för den drabbning, som där egde rum 12 juli 1691 och hvari Vilhelm III fullständigt segrade öfver Jakob II:s trupper. 
<b>Agilolfingerna,</b> bajrarnas äldsta hertigsläkt, uppgifvas härstamma från härföraren Agilolf, en frände till den frankiske konungen Klodvig, och regerade från senare hälften af 500-talet till 788. Se Bajern. En gren af A. innehade i 7:e årh. under en kort tid langobardernas konungatron. 
<b>Agilulf,</b> hertig af Turin, konung öfver langobarderna (se d. o.). 
<b>Agincourt</b> [a*äkor], by i franska depart. Pas de Calais. Se Azincourt. 
<b>d'Agincourt</b> [da*äkor], fransk konsthistoriker och tecknare. Se Seroux d'Agincourt. 
<b>Aginnum</b>. Se Agen. 
<b>Agio</b> (uttalas i Italien adjå, i Sverige vanligen agio, ant. af it. <i>aggio</i>, af <i>aggiungere</i>, lat. <i>adjungere</i>, tillägga, eller af it. <i>agio</i>, fr. <i>aise</i>, bekvämlighet, fördel), <i>hand</i>., urspr, den godtgörelse, som italienska växlare fingo, då de lämnade guldmynt i st. f. silfvermynt; sedan: det belopp, med hvilket priset på ett mynt eller värdepapper öfverstiger det därå utsatta nominella värdet; prisskillnaden mellan bättre och 
page_number=202, index= - Agio, hand.  - Agioskop, en apparat för frambringande af dimbilder  - Agiotage, fr., handel  - Agiotera, drifva handel med mynt och värdepapper  - Agiotör, ockrare med växlar, värdepapper o. s. v.  - Agira, stad uti ital. prov. Catani på Sicilien  - Agis, namn på flere konungar i Sparta  - Agitation. Se Agitera  - Agitato l. Con agitatzione (it.), mus.  - Agitator. Se Agitera  - Agitera, sätta i rörelse; ifrigt bearbeta, uppvigla  - Aglabider, arabisk dynasti i norra Afrika  - Aglaia, grek. myt.  - Aglaia Lour., bot.  - Aglauros, "den glänsande"  - Agliardi, Antonio  - Aglossa, zool., "utan tunga". 1. ett släkte mott-fjärilar  - Aglossa. 2. En afdelning inom grodornas ordning  - Aglossi, tunglöshet  - Agn. 1. Bot.  - Agn. 2. Fiskerit.  - Agnadello, ort i Lombardiet  - Agnano, fordom en märkvärdig sjö i Italien  - Agnar, nord. sag., Ragnar Lodbroks yngre son  - Agnater, jur. 
sämre myntsorter eller emellan klingande mynt och pappersmynt; mellangift vid utbyte af myntsorter och värdepapper. 
<b>Agioskop</b> (af grek. <i>hagios</i>, helig, och <i>skopein</i>, skåda), en apparat för frambringande af dimbilder (egentl. af andar, af helgon). 
<b>Agiotage</b> [-ta*], fr. (se Agio), handel, beräknad på mynts och värdepappers stigande och fallande; handel eller ocker med agio. 
<b>Agiotera</b> (se Agio), drifva handel med mynt och värdepapper, ockra med agio. 
<b>Agiotör</b> (se Agio), ockrare med växlar, värdepapper o. s. v. 
<b>Agira</b> [adjira], stad uti ital. prov. Catani på Sicilien, nära floden Salso. 17,634 inv. (1901). Svafvelgrufvor. A. är forntidens <i>Agyrion</i>, Diodorus Siculus' födelseort. 
<b>Agis</b> (grek. <i>Agis</i>), namn på flere konungar i Sparta. - Agis II, konung 427-397 f. Kr., är frejdad för sina framgångar i det peloponnesiska kriget. - Agis III, konung 338-330 f. Kr. Under Alexander den stores frånvaro i Asien försökte han befria Grekland från Macedoniens öfvervälde, men stupade i en strid mot Antipatros 330 - Agis IV blef konung 244 f. Kr., vid 20 års ålder. Ehuru uppfostrad i öfverflöd, gjorde han till sin uppgift att förbättra det förfallna spartanska samhället genom att återinföra Lykurgos' statsförfattning och forntidens enkla seder. Genom sitt föredöme lifvade han den spartanska ungdomen för sina planer, men rönte ett hårdnackadt motstånd hos det hopsmälta antalet af de rike, förvekligade spartanske medborgarna. För dessa föll han slutligen ett offer och stryptes i fängelset jämte sin mor och mormor, 240 f. Kr. En af hans närmaste efterträdare, Kleomenes III (konung 235), upptog A:s plan och lyckades genomföra densamma. 
<b>Agitation.</b> Se Agitera. 
<b>Agitato</b> [adjitatå] l. Con agitazione (it.), mus., upprördt, med lidelsefull oro. 
<b>Agitator.</b> Se Agitera. 
<b>Agitera</b> (af lat. <i>agitare</i>), sätta i rörelse; ifrigt bearbeta, uppvigla) upphetsa (i ett visst syfte). - Agitation, bearbetning af den allmänna meningen, uppvigling, upphetsning. -. <i>Agitator</i>, uppviglare, person, som bearbetar den allmänna meningen till förmån för någon (vanl. politisk) åsikt. 
<b>Aglabider,</b> arabisk dynasti i norra Afrika, insatt af de abbasidiske kaliferna, men år 800 erkänd som oberoende. Den viktigaste tilldragelsen i dess historia är Siciliens eröfring 827-878. Dynastien störtades 910 af fatimiderna. 
<b>Aglaia</b> (grek. <i>Aglaia</i>, lat. <i>Aglaia</i>), <i>grek</i>. <i>myt</i>., en af kariterna (gracerna), behagets gudinnor. 
<b>Aglaia</b> Lour., bot., växtsläkte af nat. fam. <i>Meliaceæ</i>. Blommorna äro små och oansenliga. A. odorata Lour., "välluktande glansträd", är inhemskt i Kochinkina. A-N. (G. L-M.) 
<b>Aglauros</b> (grek. <i>Aglayros</i>), "den glänsande" (äfven <i>Agraulos</i>, "den landtliga"), en af Kekrops' döttrar, Athenas prästinna, om hvilken det berättas, än att hon - sedan hon brutit mot Athenas bud - i vansinne störtade sig ned från Akropolis och därigenom fann döden, än att hon, för att afvända en hotande olycka från sin fädernestad, gaf sig själf till offer. I samband med den sistnämnda sagan står den plägseden, att Atens ynglingar, när de voro vuxna att bruka vapen, i A:s tempel svuro att som hon offra sitt lif för fosterlandet. - A. var äfven ett binamn till Athena. 
<b>Agliardi</b> [alja'rdi], Antonio, kardinal, f. 1832, verkade i tolf år som präst i Bergamo och blef 1877 vid "Collegium de propaganda fide" i Rom anställd som ledare af dess verksamhet i Kina, Indien och Australien. 1884 titulär ärkebiskop af Cäsarea, utsändes han s. å. och 1887 till Indien för att leda inrättandet af kyrklig hierarkisk ordning därstädes och genomföra konkordatet med Portugal rörande Goa. 1889 utsågs A. till nuntie I München och förflyttades 1892 till samma ämbete i Wien. Då han 1895 personligen inblandade sig i Ungerns inre kyrkopolitiska strider, besvärade sig den ungerska regeringen öfver hans uppträdande, hvilket indirekt medförde utrikesministern Kalnokys störtande efter en konflikt med den ungerske ministerpresidenten Banffy. A. återkallades 1896 med anledning af dessa händelser samt utnämndes s. å. till kardinal och ärkebiskop af Ferrara. 1903 blef han i Leo XIII:s sista konsistorium utsedd till vice-kansler. A. anses tillhöra den mot Rampollas politik fientliga riktning inom kardinalkollegiet, som önskar gifva den påfliga politiken en mera tyskvänlig prägel. V. S-G. 
<b>Aglossa,</b> <i>zool</i>., "utan tunga". 1. Ett släkte mott-fjärilar, hvars bruna, fettglänsande larv lefver i smör, fett, späck o. d. - 2. En afdelning inom grodornas ordning, så benämnd, emedan dithörande grodor sakna tunga. F. A. S.* 
<b>Aglossi</b> (af grek. nekande <i>a</i> och <i>glossa</i>, tunga),, tunglöshet (särskildt medfödd). 
<b>Agn.</b> 1. <i>Bot</i>. De blomfjäll hos gräsen, som omsluta dessas befruktningsdelar, och särskildt det merendels hinnaktiga fjäll, som ofta sitter fast vid frukten - gräsens "korn" - och som lösgöres därifrån vid den så kallade "kastningen". Jfr Palea. A-N.* 
2. <i>Fiskerit</i>. Lockbete, som sättes på krok, vid fiske. Agnet lämpas efter fiskslag och fiskredskap. För mindre fiskar nyttjas flugor, daggmaskar, små blötdjur o. d.; för större använder man lefvande småfisk, såsom löja, mört m. fl. 
<b>Agnadello</b> [anjade'llå], ort i Lombardiet, nära Lodi, bekant genom Ludvig XII:s seger öfver venezianerna 14 maj 1509, till minne hvaraf kyrkan Santa Maria della Vittoria byggdes. - Prins Eugène led där, 16 aug. 1705, under spanska successionskriget, ett nederlag genom hertigen af Vendôme. 
<b>Agnano</b> [anjanå], fordom en märkvärdig sjö i Italien, men nu till största delen urtappad och fylld. Den ligger väster om Neapel, på de s. k. Flegreiska fälten, och utgör egentligen kratern af en sedan 1198 utbrunnen vulkan. A. var 17 m. djup, hade kallt vatten och saknade synligt aflopp. Ytvidden 1,3 kvkm. På sjöns södra strand ligga svafveldunstbaden San Germano och därbredvid Hundgrottan (<i>Grotta del cane</i>). (J. F. N.) 
<b>Agnar,</b> <i>nord</i>. <i>sag</i>., Ragnar Lodbroks yngre son med Tora Borgarhjort, stupade i ett krig mot den svenskekonungen Östen Bele, som han och hans broder Erik angripit, sedan Ragnars och Östens vänskap upphört, emedan Ragnar brutit sin trolofning med Östens dotter Ingeborg. B-E. 
<b>Agnater</b> (af lat. <i>agnatus</i>), <i>jur</i>., kallades i romerska rätten alla, vare sig skylda eller oskylda personer, som hörde till en och samma <i>familia</i>, d. v. s. husfadern och de, som lydde under hans faderliga 
page_number=203, index= - Agnater, jur.  - Agnatisk succession. Se Tronföljd  - Agnblad l. Fästefjäll, bot.  - Agnborst, bot.  - Agne, nord. sag.  - Agnefit, "Agnes strandäng". Se Agne  - Agneholm (Ampnaholm, Amnaholm, Affnaholm), fordom befäst slott i Västergötland  - Agnel, franskt guldmynt  - Agneni, Eugenio  - Agnes l. Agneta, den heliga (it. Santa Agnese)  - Agnes af Poitiers  - Agnes af Meran. 1. Franske konungen Filip Augusts gemål. Se Filip  - Agnes af Meran. 2. Sagofigur. Se Hvita frun  - Agnes af Brandenburg  - Agnesberg, järnvägs-, post- och telegrafstation i Angereds socken  - Agnesi, Maria Gaëtana 
makt och myndighet, "patria potestas", eller som skulle hafva lydt under densamma, om husfadern lefvat och fortfarande intagit samma personliga rättsställning. - Inom den nyare rätten förstås med agnater de fränder, vare sig af man- eller kvinnkön, hvilka på det sätt äro med hvarandra i skyldskap, att hvarje mellanliggande släktskapsled utgöres af personer af mankön, t. ex. far, son och sonson eller sondotter, farbror och brorson o. s. v. Stundom förstås med agnater dock endast skyldemän af mankön, hvilkas skyldskap är den nyss nämnda, t. ex. farbror och brorson. Jfr Kognater. 
<b>Agnatisk succession.</b> Se Tronföljd. 
<b>Agnblad</b> l. Fästefjäll, <i>bot</i>., de fjäll, hvilka, liksom förändrade skärm, hos vissa släkten af gruppen <i>Compositæ</i> betäcka det gemensamma fästet mellan blommorna. Så skiljes t. ex. släktet <i>Matricaria</i> från släktet <i>Anthemis</i> därigenom, att det senare eger dylika fästefjäll, det förra icke. A-N.* 
<b>Agnborst</b> (lat. <i>arista</i>), <i>bot</i>., den borstformiga, vridna eller raka, ofta mycket styfva och sträfva spets, i hvilken medelnerven vanligen utlöper hos gräsblommans agn eller fjäll (skärm- eller blomfjäll). Ej sällan vrider det sig efter fjällets mognad eller utbildar olika beskaffade hår. Det tjänar till att främja frukternas spridning från ett ställe till ett annat genom olika medel, såsom genom vinden eller djuren o. s. v. A-N.* 
<b>Agne,</b> <i>nord</i>. <i>sag</i>., konung af ynglingaätten, härjade i Finland, dödade en finsk höfding Froste samt förde hans son Loge och dotter Skjalf som fångar till Sverige. Han landsteg vid Stocksunden, Norrström och Söderström i Stockholm, och ville tvinga Skjalf att blifva hans maka. Skjalf låtsade samtycka därtill, men lät till hämnd för sin faders död på bröllopsnatten strypa och upphänga A., hvarefter hon seglade bort. Den strand, där detta tilldrog sig, fick efter A. namnet Agnefit. B-E. 
<b>Agnefit,</b> "Agnes strandäng". Se Agne. 
<b>Agneholm</b> (Ampnaholm, Amnaholm, Affnaholm), fordom befäst slott i Västergötland, på en holme i Gullspångsälfven, nära dennas utlopp i Vänern. Det anlades på 1360-talet af marsken Erik Kettilsson (Puke) under kriget mellan konungarna Håkan och Albrekt. 1434 förstördes det af värmlänningarna under Peder Ulfsson. 
<b>Agnel</b> [anjä'll], franskt guldmynt, som började präglas af Ludvig den helige (d. 1270). Namnet hämtades från den å myntet förekommande bilden af Guds lamm (<i>Agnus Dei</i>). Sådana mynt präglades ännu under Karl IV:s regering (1322-28). Jfr Mouton d'or. HS HD. 
<b>Agneni</b> [anjeni], Eugenio, italiensk målare, f. 1819 i Sutri, d. 1878 i Frascati, blef vid unga år Coghettis lärjunge i Rom, där han 1847 af påfven Pius IX fick i uppdrag att måla Kvirinalens tronsal. Efter att såsom bataljonschef hafva deltagit i 1848 års revolution flydde han till Genua, där han i Palazzo Rocca i 40 väggmålningar framställde det mänskliga lifvets växlingar. 1852 flyttade han till London och målade där för drottning Viktorias räkning. Sedan han efter Italiens befrielse återvändt till sitt fädernesland, nedsatte han sig i Florens, där han i markis Corsi-Salviatis villa vid Sesto utförde flere ypperliga freskomålningar (<i>Elementen</i>, 1864). 1866 drog han med Garibaldi till Tyrolen, från hvilket fälttåg han har målat flere scener i tempera. Af hans hand äro slutligen väggmålningarna i den florentinska nationalbankens salar. 
<b>Agnes</b> l. Agneta, den heliga (it. Santa Agnese), enligt legenden en skön och ädelboren romersk jungfru, som blef kristen och, i det hon betraktade sig såsom Kristi brud, afslog en förnäm romares giftermålsanbud, hvarför hon till straff inspärrades i ett skökohus. Då emellertid flere underverk räddade hennes oskuld, dömdes hon år 304 (under Diocletianus) till bålet, men när icke ens lågorna, mäktade skada henne, lät man hennes hufvud falla för bödelns svärd. Sedan kanoniserad, är hon den fläckfria oskuldens symbol och afbildas med ett lamm (sällan med en bok) eller, som martyr, med en palmkvist eller ett svärd. I Rom finnas tvenne kyrkor helgade åt henne. Den ena, på Piazza Navona (enl. sagan byggd på det forna skökohusets plats), eger modellen till en relief, som skulle framställa helgonets historia. Denna modell, som aldrig blef utförd, är af den berömde bildhuggaren Algardi. Den andra, mera betydande kyrkan, som ligger utanför Porta Pia, förvarar hennes ben och angifves vara af Konstantin 
[bildtext] Efter bysantinsk målning. 
den store uppbyggd öfver hennes graf. I denna kyrka blifva på den hel. Agnes' dag, 21 jan., de lamm invigda, af hvilkas ull nyutnämnda ärkebiskopars pallier skola väfvas (J. HDR.) 
<b>Agnes</b> af Poitiers, dotter till hertig Vilhelm V af Akvitanien, förmäldes med tyska kejsaren Henrik III 1043, blef efter hans död (1056) sin son Henrik IV:s förmynderska, men undanträngdes 1062 af furstarna, antog doket och dog i Rom 1077. 
<b>Agnes</b> af Meran. 1. Franske konungen Filip Augusts gemål. Se Filip. - 2. Sagofigur. Se Hvita frun. 
<b>Agnes</b> af Brandenburg, dansk drottning, dotter till markgrefven af Brandenburg Johan I. Förmäldes 1273 med Erik Glipping. Efter dennes mord, 1286, styrde hon riket under sin son Erik Menveds minderårighet. 1293 ingick hon nytt gifte med den holsteinske grefven Gert II och hade med honom sonen Johan den milde. Hon dog 1304. (E. EBG.) 
<b>Agnesberg,</b> järnvägs-, post- och telegrafstation i Angereds socken, Vätle härad, 9 km. norr om Göteborg, invid Göta älf. Där finnes en större färg- och fernissfabrik, tillhörig Dorch, Bäcksin &amp; C:os. aktiebolag, hvars aktiekapital uppgår till 400,000 kr. 1901 uppgick tillverkningens värde till 375,925 kronor. K. K.-Å. 
<b>Agnesi</b> [anjesi], Maria Gaëtana, lärd italienska, f. 1718 i Milano, dotter af en professor i matematik i Bologna, egnade sig under hans ledning tidigt åt studier, särskildt af språk och matematik. Hennes enda större matematiska arbete, <i>Instituzioni analitiche</i> (1748; två kvartvolymer), en lärobok i 
page_number=204, index= - Agnesi, Maria Gaëtana  - Agnes Sorel. Se Sorel  - Agnetorp, socken i Skaraborgs län  - Agnhammar, bruksegendom i Grums socken  - Agni, ind. myt.  - Agnoeter, en monofysitisk sekt  - d'Agnolo, Baccio  - Agnomen (lat.). Se Cognomen  - Agnone, stad i södra Italien  - Agnosticism, filos.  - Agnostiker (se Agnosticism), som omfattar agnostiska åsikter  - Agnostisk, till agnosticismen hörande  - Agnostus Brongn., paleont.  - Agnotozoisk, tillhörande urbergstiden  - Agnus castus, Kyskhetsträd, Abrahamsbuske, bot.  - Agnus Dei (lat.), "Guds lamm". 1. Benämning på Jesus Kristus  - Agnus Dei. 2. I rom.-katolska kyrkan benämning  - Agnus Dei. 3. Namn på en i slutet af 7:e årh. i den katolska liturgien införd bön  - Agnus Dei. 4. I den grekiska kyrkan 
högre analys, vann stort erkännande och har blifvit öfversatt till både franska och engelska. Då hennes fader 1750 blef sjuk, öfvertog hon, med påfven Benedikt XIV:s tillstånd, hans professur, men öfvergick snart till teologiska studier och drog sig slutligen tillbaka till ett kloster, där hon stannade till sin död, 1799. Se Rebière, "Les femmes dans la science" (2:a uppl. 1897), och en uppsats af Boyer i "Revue cath. des revues franç. et étrang." (1897). 
<b>Agnes Sorel.</b> Se Sorel. 
<b>Agnetorp,</b> socken i Skaraborgs län, Vartofta härad. 4,807 har. 1,701 inv. (1902). Annex till Acklinga, Skara stift. 
<b>Agnhammar,</b> bruksegendom i Grums socken af Värmlands län. Egendomen tillhör Agnhammars bruks aktiebolag, stiftadt 1896, med ett aktiekapital af 300,000 kr. Vid A:s sågverk producerades 1901 omkr. 9,000 kbm. plank och bräder samt 9,400 hl. träkol med ett angifvet värde af 260,000 kr. Arbetsstyrkan utgjorde s. å. 81 personer. K. K.-Å. 
<b>Agni,</b> <i>ind</i>. <i>myt</i>., personifikation af elden (lat. <i>ignis</i>) och en af hinduernas mest dyrkade gudomligheter. För de stora välgärningar han beredt människorna genom att låta den jordiska elden utströmma från sig prisas han ofta i vedasångerna. Se vidare Indiska mytologien. 
<b>Agnoeter</b> (af grek. <i>agnoein</i>, icke veta), en monofysitisk sekt (i 6:e årh.), som påstod, att Kristus som människa ej hade varit allvetande. Dess hufvudman var Themistios, diakon i Alexandria, efter hvilken sekten äfven kallades themistianer. Sekten fördömdes af påfven Gregorius den store, men bibehöll sig in i 8:e årh. (J. HDR.) 
<b>d'Agnolo</b> [da'njålå], Baccio, italiensk arkitekt och träskulptör, f. i Florens 1460, d. där 1543. Han införde i den florentinska byggnadskonsten nya motiv, t. ex. fönstrens infattning med halfkolonner, som bära arkitrav, fris samt omväxlande spets- och rundgaflar. Framför allt förstod han ge de rike florentinske borgarnas privatbyggnader en palatslik prägel. Mästerligt skulpterade voro hans korstolar, (O. G-G.) 
<b>Agnomen</b> (lat.). Se Cognomen. 
<b>Agnone</b> [anjåne], stad i södra Italien, prov. Campobasso (förut Molise), n. v. om staden Campobasso. 10,189 inv. (1901). De här förfärdigade koppar- och stålvarorna anses för de bästa italienska fabrikat af detta slag. 
<b>Agnosticism</b> (af grek. nekande <i>a</i> och <i>gnosis</i>, vetande, kunskap), <i>filos</i>., egentligen den åsikten att man på ett visst område intet kan veta (jfr Skepticism). Men vanligen fattas termen i den speciellare bemärkelsen af den åsikt, att man ingenting kan veta särskildt rörande det öfversinnliga, framför allt om det absoluta eller Gud. Agnosticismen afhåller sig sålunda både från att såsom den positivt troende antaga och från att såsom ateisten förneka en sådan verklighet, görande gällande, att vi människor därom platt intet kunna veta. - Termen är införd af den engelske naturforskaren Huxley. Den därmed betecknade åsikten fanns dock naturligen förut. Man kan säga, att Kant i sin "Kritik der reinen vernunft" intog denna ståndpunkt till de religiösa frågorna, ehuru han sedan inom sin praktiska filosofi kom till en mera positiv åsikt (i läran om de praktiska postulaten). Charles Darwin betecknade själf sin religiösa ståndpunkt som agnostisk. Såsom en af de nutida ryktbaraste representanterna för agnosticism plägar man nämna Herbert Spencer; denne antager visserligen något absolut såsom det relativas yttersta grund och påstår sålunda, <i>att</i> en sådan verklighet finnes; men han är agnostiker däri, att han förnekar hvarje möjlighet att veta <i>hvad</i> detta "ovetbara" är. I det hela är agnosticismen besläktad med den moderna positivismen (se d. o.) och är i viss mån den teoretiska motsvarigheten till religiös indifferentism. S-E. 
<b>Agnostiker</b> (se Agnosticism), som omfattar agnostiska åsikter. 
<b>Agnostisk,</b> till agnosticismen hörande. 
<b>Agnostus</b> (lat., "okänd") Brongn., <i>paleont</i>., trilobitsläkte utan ögon och ansiktssutur, med hufvud och stjärt af nästan samma, halfelliptiska form och samma storlek samt med blott två thorakalsegment. Tillhör kambrium och undersilur, särskildt Sveriges. Bland de i Sveriges kambrium så vanliga Agnostus-arterna märkes <i>A. pisiformis</i> L. Synonym: <i>Battus Dalm.</i> Jfr Trilobiter. A. HNG. 
<b>Agnotozoisk</b> (af grek. <i>agnoein</i>, icke veta, och zoon, djur), tillhörande urbergstiden. 
<b>Agnus castus,</b> Kyskhetsträd, Abrahamsbuske, <i>bot</i>., en i Grekland och södra Europa förekommande och odlad växt, med fingerdelade blad och hvita, inuti blekfärgade, i klasar sittande blommor. Den hör till växtfamiljen <i>Verbenaceæ</i>. Den odlades, emedan dess stora, hårda frukter plägade läggas i bädden, för att bibehålla skenet af kyskhet (genom abort). Jfr Vitex agnus castus. A-N. (G. L-M.) 
<b>Agnus Dei</b> (lat.), "Guds lamm". 1. Benämning på Jesus Kristus, hvilken i Joh. 1: 29 kallas "Guds lamm, som borttager världens synd". Frälsaren blef också stundom i den äldsta kristna konsten symboliskt framställd såsom ett lamm, bärande korsfanan och med hufvudet vändt bakåt, slutligen till och med såsom ett dödadt lamm vid korsets fot eller på korset, där senare Frälsarens bild anbragtes. - 2. I rom.-katolska kyrkan benämning dels på de runda eller ovala amuletter, hvilka förfärdigas af det af påfven hvart 7:e år invigda påskljusvaxet, af oblatdeg eller af metall, och hvilka på ena sidan hafva Agnus-Dei-bilden (se fig.) eller Joh. Döparen med ett lamm och på den andra sidan bilden af något helgon eller af den regerande påfven; dels på de i medeltidens kristna kyrkobyggnadskonst ofta förekommande reliefframställningarna af lammet. - 3. Namn på en i slutet af 7:e årh. i den katolska liturgien införd bön, som af prästen läses under mässan, kort före kommunionen, och som består i ett trefaldigt upprepande af orden: <i>Agnus Dei, qui tollis peccata mundi, miserere nobis!</i> ("O Guds lamm, som borttager världens synder, förbarma dig öfver oss!"), dock så, att vid den tredje upprepningen slutorden förändras till: <i>da nobis pacem!</i> ("skänk oss frid!"). I den musikaliska mässan bildar A. D.-bönen den sista (6:e) satsen, hvilken såsom själfständigt tonstycke till följd däraf fått namnet Agnus Dei. - 4. I den grekiska kyrkan är A. D. namnet på den med lammets bild prydda duk (äfven kallad poteriokalymma), hvarmed nattvardskalken öfverhöljes. 
Slutligen må nämnas, att åtskilliga franska medeltidskonungar slogo guldmynt (<i>agnels</i> l. <i>moutons d'or</i>) med ofvan nämnda bild i prägeln, samt att Visby 
page_number=205, index= - Agnus Dei. 4. I den grekiska kyrkan  - Agnus scythicus, ett blodstillande medel  - Agobard, ärkebiskop af Lyon  - Agogik, mus.  - Agometer. Se Volt-agometer  - Agomfiasis, tändernas lossnande  - Agon, täflingsstrid  - Agon, fys. Agoniska linjer  - Agonaltempel l. Festtempel, ett sådant forngrekiskt tempel  - Agoni, dödsarbete, dödskamp  - Agoniska linjer l. Agoner, linjer  - Agonistik, kroppens systematiska öfning  - Agonistiker, en religiös sekt. Se Donatister  - Agonus, zool. Se Skäggsimpsläktet  - Agora, folkförsamling; plats, där denna hölls, torg  - Agoracritus. Se Agorakritos  - Agorafobi, med.  - Agorakritos, grekisk bildhuggare  - Agosta (Augusta), starkt befäst hamnstad  - Agostino da Siena och Angelo da Siena, italienska bildhuggare  - d'Agoult, Marie Cathérine Sophie, grefvinna, född de Flavigny 
under Hansan präglade små silfvermynt med den i det gottländska landskapsvapnet ännu förekommande A.-D.-bilden. (J. HDR.) 
<b>Agnus scythicus</b> (lat., "skytiska lammet"), ett blodstillande medel, kändt i västra Europa sedan början af 1500-talet, då Herberstein, som på uppdrag af tyske kejsaren reste i Ryssland, bragte berättelsen om detsamma till det öfriga Europa. Det spelade i de följande århundradenas örtaböcker en viktig roll såsom ett mystiskt mellanting mellan djur och växt, hvilket med sina fyra fötter var fäst i jorden, förtärde allt i sin närhet och dog, sedan det utgjutit sitt blod. Linné, som från Kina erhöll denna märkvärdiga organism, igenkände i densamma rotstocken af en ormbunke (<i>Aspidium Baromez</i> Willd.). Denna rotstock växer horisontalt, blir öfver 0,3 m. lång, höjer sig något öfver marken, innehåller en gulaktig mjölksaft och täckes helt af höggula, sidenglänsande fjäll. Den får därigenom ett utseende, som påminner om ett på marken liggande lamm. De nämnda fjällen införas än i dag från Kina, Tibet, Afganistan och andra länder under namnet <i>baromez</i> till Europa. G. A.* 
<b>Agobard,</b> ärkebiskop af Lyon 816-840, understödde Ludvig den frommes söner af första giftet i deras uppror mot fadern och blef därför för någon tid afsatt (835). Oaktadt sitt hierarkiska högmod visar sig A. i sina efterlämnade skrifter som en klartänkande, djärf och mångsidigt bildad man. Han uppträdde i viss mån reformatoriskt mot tidens vidskepliga föreställningar, i det han förkastade bilddyrkan, tron på trolldom och bruket af s. k. gudsdomar. Likaledes opponerade han mot medeltidens mekaniska inspirationsteori och dref i sina fem böcker mot judarna en skarp antisemitisk propaganda. Se Rozier, "Agobard de Lyon" (1891). J. HDR. 
<b>Agogik</b> (af grek. <i>agoge</i>, tempo), <i>mus</i>., läran om tempots lindriga modifierande för att göra föredraget uttrycksfullt. Jfr Rubato. 
<b>Agometer.</b> Se Volt-agometer. 
<b>Agomfiasis</b> (af grek. nekande <i>a</i> och <i>gomfios</i>, kindtand), tändernas lossnande. 
<b>Agon</b> (grek., plur. <i>agones</i>), täflingsstrid, kämpaspel. Så kallades de gamle grekernas högtidliga täflingsstrider. De voro dels gymniska, som bestodo i kroppsöfningar, dels hippiska, d. v. s. gällde kappkörning och kappridning, och dels musiska, hvilka omfattade musik, skaldekonst och dans. - På många ställen i Grekland firades dylika kämpaspel, till hvilka alla greker hade tillträde. Men efter hand höjde sig fyra orters <i>agones</i> till allmänna nationalfester. Dessa voro de olympiska i Olympia i Elis, de pythiska i Delfi i Fokis, de nemeiska i Nemea i Argolis och de isthmiska på Isthmos. Jfr Olympiska, Pythiska, Nemeiska, Isthmiska spelen. - I Rom efterbildades dessa grekiska agones redan under republikens sista tider. Längst egde de kapitolinska bestånd. 
<b>Agon,</b> <i>fys</i>. Se Agoniska linjer. 
<b>Agonaltempel</b> (af grek. <i>agon</i>) l. Festtempel, ett sådant forngrekiskt tempel, där offerbordet ersattes af en tribun, från hvilken de i den festliga täflingsstriden vunna prisen utdelades, till skillnad från kulttemplet, som var afsedt för den egentliga gudstjänsten samt inneslöt ett offerbord framför gudens bild och hade ett brännofferaltare framför tempelfasaden. Mot denna af C. Bötticher införda indelning af de grekiska templen restes på 1870-talet en segerrik opposition af Leopold Julius och Petersen, hvaraf som resultat framgick, att det visserligen funnits uteslutande kulttempel, men däremot ej några tempel, som uteslutande varit agonaltempel. 
<b>Agoni</b> (af grek. <i>agonia</i>, kamp), dödsarbete, dödskamp. 
<b>Agoniska linjer</b> (af grek. nekande <i>a</i> och <i>gonia</i>, vinkel) l. Agoner, linjer, hvilka man tänker sig dragna genom de punkter på jordytan, i hvilka den magnetiska deklinationen är noll. 
<b>Agonistik,</b> kroppens systematiska öfning och utbildning för deltagande i kämpalekar. Jfr Agon. 
<b>Agonistiker,</b> en religiös sekt. Se Donatister. 
<b>Agonus,</b> <i>zool</i>. Se Skäggsimpsläktet. 
<b>Agora</b> (grek.), folkförsamling; plats, där denna hölls, torg. 
<b>Agoracritus.</b> Se Agorakritos. 
<b>Agorafobi</b> (af grek. <i>agora</i>, torg, och <i>fobos</i>, skräck), <i>med</i>., ett tillstånd af fruktan eller ångest, i hvilket en del neurasteniska (nervsvaga), i synnerhet andligen öfveransträngda, personer råka vid passerandet af öppna platser (torg, broar, breda gator) eller under vistelsen i teatrar, kyrkor eller andra stora rum. Den däraf angripne har vanligen en känsla af att han skall mista förmågan att bibehålla jämvikten eller röra sig hvart han vill. Denna känsla kan blifva så häftig, att verklig oförmåga att gå upprätt eller röra sig från stället inträder, utan att någon muskel förlamas eller verklig svindel är för handen. (J. E. J-N.) 
<b>Agorakritos</b> (grek. <i>Agorakritos</i>, lat. <i>Agoracritus</i>), grekisk bildhuggare från ön Paros, Feidias' älsklingslärjunge, i hvars arbeten den store mästaren deltog. Hans mest frejdade arbete var den kolossala statyen af <i>Nemesis</i> i Rhamnos, af hvilka fragment ännu finnas. (O. G-G.) 
<b>Agosta</b> (Augusta), starkt befäst hamnstad på en liten med fastlandet genom en bro förbunden ö vid Siciliens östra kust, prov. Syrakusa. 16,770 inv. (1901). Handel med vin, sardeller och hafssalt. A. förstördes nästan fullständigt genom en jordbäfning 1693. Nära A. stod ett sjöslag emellan den franska flottan och den spansk-holländska 22 apr. 1676, i hvilket den holländske amiralen de Ruyter dödligt sårades. 
<b>Agostino da Siena</b> och Angelo [a'ndjelå] da Siena, italienska bildhuggare och arkitekter i Siena, elever af Giov. Pisano och verksamma under 1300-talets förra hälft. Deras förnämsta arbete är biskop Tarlatis grafvård i domen i Arezzo. (O. G-G.) 
<b>d'Agoult</b> [dago], Marie Cathérine Sophie, grefvinna, född de Flavigny, fransk författarinna, känd under pseudonymen Daniel Stern, f. 1805 i Frankfurt a. M., blef 1827 gift med grefve d'A., från hvilken hon snart skildes, och hade därefter en längre intim förbindelse med Franz Liszt (se denne). Hennes roman <i>Nélida</i> (grundad på förhållandet till Liszt) trycktes 1845 i "La Presse" och väckte mycket uppseende. Goda iakttagelser öfver Tyskland offentliggjorde hon i "Revue des deux mondes" och "Revue indépendante." I sina politiska arbeten <i>Lettres républicaines</i> (1848) och en innehållsrik <i>Histoire de la révolution de 1848</i> (3 bd, 1851-53; ny uppl. 1880) fördömer hon Ludvig Filips styrelse samt lofprisar revolutionen och dess 
Tryckt den 4/8 03 
1 b. 12 
page_number=206, index= - d'Agoult, Marie Cathérine Sophie, grefvinna, född de Flavigny  - Agout, biflod till Tarn. 180 km.  - A. Gr., i naturvetenskapliga namn förkortning för Asa Gray  - Agra, latinska namnet på floden Eger (se d. o.)  - Agra. 1. Division i engelska Ostindien  - Agra. 2. Distrikt i divisionen  - Agra. 3. Stad (muhammedanernas Akbarabad), hufvudstad i samma distrikt  - Agrafa, oskrifna utsagor  - Agraff, spänne, häkta  - Agrafi, oförmåga att skrifva; med.  - Agram. 1. Komitat  - Agram. 2. Hufvudstad i nämnda komitat och konungariket Kroatien-Slavonien  - Agrammatism, detsamma som akatafasi (se d. o.)  - Agrandera, förstora  - Agrarer l. Agrarier, benämning på medlemmar af vissa partier och föreningar 
män. Det bästa af hennes arbeten är <i>Esquisses morales et politiques</i> (1849; 2:a uppl. 1880), korta, om lifserfarenhet vittnande betraktelser. Vidare må nämnas <i>Florence et Turin, études d'art et de politique</i> (1862), <i>Dante et Goethe</i> (1866) samt hennes prisbelönta arbete <i>Histoire des commencements de la république aux Pays-Bas</i> (1872). Hon dog i Paris 1876. Af hennes barn med Liszt blef dottern Cosima gift med Hans von Bülow och därefter med Richard Wagner. Jfr A. Pommier, "M:me la comtesse d'A." (1867). (E. F-T.) 
<b>Agout</b> [ago], biflod till Tarn. 180 km. 
<b>A. Gr.,</b> i naturvetenskapliga namn förkortning för Asa Gray. 
<b>Agra,</b> latinska namnet på floden Eger (se d. o.). 
<b>Agra.</b> 1. Division i engelska Ostindien, Nordvästprovinserna. 26,290 kvkm. 5,248,121 inv. (1901). - 2. Distrikt i divisionen af samma namn. 4,791 kvkm. 1 mill. inv. - 3. Stad (muhammedanernas Akbarabad), hufvudstad i samma distrikt på Jumnas högra strand. 168 m. öfver hafvet. 188,022 inv. (1901). Säte för provinsernas engelske guvernör. Betydlig tillverkning af silkes- och bomullsvaror samt liflig handel, i synnerhet med socker, indigo, silke, salt och bomull, som dels på Jumna, dels på järnväg nedföras till de lägre liggande provinserna. - Det nuvarande A. är endast en skugga af det forna, som var Indiens mäktigaste och hinduernas heligaste stad. I slutet af 16:e årh. gjordes det af Akbar till de moguliske härskarnas säte, men aftog i makt, sedan Aurengseb gjort Delhi till sin och sina efterträdares hufvudstad. 1784 intogs A. af maratterna och föll 1803 i engelsmännens händer. Bland minnesmärkena från A:s storhetstid kvarstå ännu en massa praktbyggnader i indisk-morisk stil, af hvilka de flesta äro ruiner. Några äro dock ännu oskadade, bland dem Taj-Mahál [tad*-maha'l], en mausolé, som sjah Djehan (1628-58) lät uppresa öfver sin älsklingsgemål, samt hans palats med pärlemoskén, men framför allt mausolén öfver Akbar. Om de s. k. agra-mosaikerna se Mosaik. J. F. N. 
<b>Agrafa</b> (grek.), oskrifna utsagor, kallas de af traditionen Kristus tillagda yttranden, som icke äro bevarade i den Heliga skrift. Sådana utsagor finnas hos flere apostoliska fäder och kyrkofäder. Jfr A. Resch, "Agrapha" (1889). J. HDR. 
<b>Agraff</b> (fr. <i>agrafe</i>, af fnty. <i>krapfo</i>, krampa), spänne, häkta, ett slags fruntimmersprydnad; krok, hvarmed något, t. ex. gardiner och plymer, sammanhålles. - <i>Bygnk</i>. Ett slags järnkrampa att sammanhålla stenar med; prydnad i spetsen af en båge eller en fönsterram. 
<b>Agrafi</b> (af grek. nekande <i>a</i> och <i>grafein</i>, skrifva), oförmåga att skrifva; <i>med</i>., en genom sjukliga rubbningar af stora hjärnans bark framkallad förlust af förmågan att åstadkomma de vid skrifvandet nödvändiga koordinerade rörelserna, utan att därvid de vid skrifning använda musklerna äro förlamade. Jfr Afasi. R. T-DT. 
<b>Agram</b> (kroat. <i>Zagreb</i>, mag. <i>Zágráb</i>). 1. Komitat i nordvästra delen af Kroatien-Slavonien. Areal 7,210 kvkm. 476,928 inv. (1901), de fleste katolska kroater och serber. - 2. Hufvudstad i nämnda komitat och i konungariket Kroatien-Slavonien, nära Save och vid tvenne järnvägslinjer. 57,689 inv. (1901). Staden är säte för konungarikets bank, regering och högsta domstol, den kroatiska landtdagen, den sydslaviska vetenskapsakademien, ett universitet, en romersk-katolsk ärkebiskop m. fl. myndigheter. Den består historiskt af tre delar: den amfiteatraliskt byggda öfre staden med banens palats, regeringsbyggnaderna, den zoologiska och mineralogiska afdelningen af nationalmuseet samt rådhuset, den i en halfcirkel omkring den förra liggande nedre staden med nationalteatern, centralbangården och det nya museet för modern konst, samt kapitelstaden. I nedre staden ligger akademien, som stiftades 1866 af den kroatiska landtdagen och har till ändamål att vårda kroatiskt språk och vetenskap, eger en stor förmögenhet (mest gåfvor af dess protektor, biskop Strossmayer), ett stort bibliotek och ett tafvelgalleri (det senare likaledes en gåfva af biskop Strossmayer). I nedre staden ligga vidare det 1874 öppnade Frans-Josefsuniversitetet (3 fakulteter, ej medicinsk), nationalmuseets tafvelgalleri och arkeologiska afdelning samt den vackra synagogan. I kapitelstaden ligga bl. a. den sengotiska, i 15:e årh. uppförda katedralkyrkan (nyligen restaurerad), ärkebiskopens palats och ärkebiskopliga seminariet. Staden drifver en ganska liflig industri (tobak, läder, linne, siden, brännvin) och handel, företrädesvis med vin och spannmål. J. F. N. 
<b>Agrammatism</b> (af grek. nekande <i>a</i> och <i>gramma</i>, bokstaf), detsamma som akatafasi (se d. o.). 
<b>Agrandera</b> (af fr. <i>grand</i>, stor), förstora. 
<b>Agrarer</b> l. Agrarier (af lat. <i>agrarius</i>, som hänför sig till jorden, jordbruket), benämning på medlemmar af vissa partier och föreningar, som arbeta för jordbrukets intressen. - I <i>Tyskland</i> uppträdde agrarerna som politiskt parti första gången vid valen 1874 och fastställde sitt program på ett möte i Berlin i febr. 1876, då de bildade föreningen "Deutsche steuer- und wirtschaftsreformen". Det då antagna programmet fordrade bl. a. afskaffande af den dubbelbeskattning, som ligger däri att såväl hus och jord som afkastningen beskattas, vidare införande af börsskatt, järnvägarnas öfvertagande af staten, differentialtullarnas upphäfvande och inskränkning af rätten att inteckna jord. Ursprungligen var partiet frihandelsvänligt, men förband sig till följd af den utländska konkurrensen sedan 1879 med industriprotektionisterna och har sedan dess med mycken ifver påyrkat nya eller höjda tullar på spannmål, kreatur och jordbruksprodukter öfver hufvud. I politiskt afseende är partiet konservativt. Den agrariska riktningens kraftigaste organisation är numera "Bund der landwirte", hvilken förening 1893 bildades närmast med anledning af regeringens planer att i samband med den tysk-ryska handelstraktaten nedsätta spannmålstullarna äfven gent emot Ryssland. Föreningen, hvars syfte är att genom inverkan på valen skaffa jordbruket en dess betydelse motsvarande representation i de parlamentariska församlingarna, räknade 1902 omkr. 250,000 medlemmar ock förfogar öfver en mängd vidt spridda pressorgan. Dess politiska verksamhet, som i synnerhet i valtider varit ytterst liflig, har på senaste tiden förnämligast riktat sig på starkt protektionistiska tariffreformer och de bestämmelser i gällande handelstraktater, som ansetts menliga för det tyska jordbrukets utveckling. Efter en tid af hastig makttillväxt kom vid riksdagsvalen 1903 ett bakslag, i det att flera af agrarernas ledande män då föllo igenom och de agrariske 
page_number=207, index= - Agrarer l. Agrarier, benämning på medlemmar af vissa partier och föreningar  - Agrarförening. Se Agrarer  - Agrarförfattning. Se Agrarpolitik  - Agrarisk, som hänför sig till jorden, jordbruket  - Agrarmeteorologi, meteorologiens användning i åkerbrukets tjänst  - Agrarpolitik 
deputeradenas numerär och röstsiffror gingo betydligt tillbaka. 
I <i>Sverige</i> uppstodo 1894 i de södra provinserna några lokala agrarföreningar (den första i Åstorp 10 nov.), med syfte att befordra jordbrukets intressen hufvudsakligen genom tekniska reformer, men äfven genom ändrad tullagstiftning. Sådana föreningar bildades snart äfven inom andra delar af landet; man sammanslöt sig på flera håll i länsföreningar, och 8 mars 1895 bildades på ett gemensamt möte i Stockholm "Sveriges agrarförbund". Detta afsåg enligt stadgarnas § l att blifva en oberoende sammanslutning af landets agrarföreningar, med ändamål att samla landtbrukets idkare och andra därför intresserade till verksamt arbete för denna närings utveckling samt att under vidmakthållande af ett tillräckligt och effektivt tullskydd verka för att landtbruket af statsmakterna erhåller det stöd, som landets hufvudnäring förtjänar, nämligen i fråga om jordbrukskreditens ordnande, för afsättningen betryggande export- och kommunikationsförhållanden, nödiga anslag till landtbrukets och dess binäringars utveckling, tidsenlig näringslagstiftning och i allmänhet reformer till jordbrukets och industriens nytta. Förbundets angelägenheter handhafvas af en öfverstyrelse, bestående af ett ombud från hvarje länsförening. Medlemmarna erlägga årsafgift, beräknad efter omfånget af deras egande jord, och länsföreningarna representeras vid årsmötena efter storleken af brukad jordareal. 1903 ombildades agrarförbundet till "Sveriges landtmannaförbund" och vidtog därvid åtskilliga förändringar i sina stadgar. J. F. N. 
I <i>Danmark</i> bildades 1893 en <i>agrarforening</i> af jordbrukare af alla klasser (godsegare, arrendatorer, torpare) utan hänsyn till politisk ståndpunkt, med uppgift att taga om hand jordbrukets sociala och ekonomiska intressen under dess nuvarande tryckta ställning. Föreningen kräfde sparsamhet i statsutgifterna (genom nedsättning af anslagen till försvaret och andra improduktiva ändamål) och ändringar i beskattningsväsendet (i frihandelsvänlig riktning). Föreningen organiserades 22 nov. 1893 i Odense vid ett möte af ombud från alla delar af landet och räknade då 80,000 medlemmar. Agrarforeningen var ett viktigt stöd vid afslutandet af den politiska förlikningen, som stadfästes af riksdagens bägge ting 1 apr. 1894. Därefter riktades sträfvandena mera ensidigt på nya skattelagar till landtbrukets fromma, i synnerhet på nedsättning af de på jorden hvilande grundskatterna, medan det inom agrarforeningens led uppstod oenighet mellan anhängarna af skyddstullar på landtbruksprodukter och frihandlarna. Den miste därför allt politiskt inflytande och efter hand mer än hälften af sina medlemmar. E. EBG. 
<b>Agrarförening.</b> Se Agrarer. 
<b>Agrarförfattning.</b> Se Agrarpolitik. 
<b>Agrarisk</b> (lat. <i>agrarius</i>), som hänför sig till jorden, jordbruket. - Agrariska brott, förbrytelser på grund af tryckande jordegendomsförhållanden, begångna emot jordegares eller deras anhängares personer eller egendom. Särskildt Irland har varit skådeplatsen för sådana brott. - Agrariska lagar, åkerlagar (se d. o.). 
<b>Agrarmeteorologi</b> (jfr Agrar och Meteorologi), meteorologiens användning i åkerbrukets tjänst. 
<b>Agrarpolitik</b> (af lat. <i>agrarius</i>, som hänför sig till jorden, jordbruket), den gren af den nationalekonomiska politiken, som afser jordbrukets främjande samt närmast statens uppgift och åtgärder för denna sak. Statens första agrarpolitiska uppgift är ordnandet af själfva egendomsförhållandena, <i>agrarförfattningen</i>. Dit hör icke blott lagstiftningen om arfsrätt till jord, fideikommissarrendelagar, jorddelning, sammanslagning af hemman, skiften o. s. v., utan äfven jordegarens eller jordbrukarens befrielse från sådana inskränkningar i hans fria bestämningsrätt öfver jorden eller från sådana ekonomiska bördor, som från äldre tider kvarstått till våra dagar, t. ex. i Sverige grundskatter, frälseräntor m. m. Men det åligger staten äfven att främja jordbrukets idkande dels direkt, dels indirekt. Det förra sker därigenom att staten själf uppodlar förut öde trakter, att den sörjer för bevattning eller afdikning eller lämnar bidrag eller lån till dylika företag, vidare genom införsel af ädlare djurarter, anläggning af stuterier, genom premier för åkerbrukets eller boskapsskötselns utveckling, genom förhindrande af införsel af djur från trakter, där farsoter bland djur förekomma o. s. v. Indirekt har staten att utveckla jordbruket genom ett rationellt tullsystem, genom att underlätta jordbruksnäringens kredit, genom att förbättra kommunikationerna, genom att upprätta läroanstalter för jordbruksnäringens olika grenar, genom att understödja hushållningssällskap och dylika föreningar, genom att anställa personer, som resa omkring för att undervisa allmogen i hithörande ämnen, genom landtbruksutställningar m. m. Agrarpolitiken blir alltså en lika vidt omfattande som viktig gren af statens ekonomiska verksamhet. 
Om de hela samhället skakande agrarpolitiska striderna i det gamla Rom se Åkerlagar. Om de agrariska förhållandena hos slaverna se Kommunion och Mir. I det moderna Europa sysselsatte sig staten i äldre tider ej synnerligen mycket med agrarpolitiska angelägenheter. Ännu under merkantilsystemets herravälde (1600- och 1700-talen) egnades föga uppmärksamhet åt dem, om än detta system ingalunda fullständigt åsidosatte den agrariska utvecklingen. Det var först genom den fysiokratiska skolans framträdande i senare hälften af 1700-talet, som intresset för jordbrukets utveckling blef större, och under 1800-talet, framför allt under dess båda sista årtionden, blef detta intresse alltmer bestämmande för staternas inre politik. Under den äldre medeltiden hade lifegenskapen blifvit rådande i de flesta af södra Europas stater, hvilka ärft denna institution från det romerska riket, och denna institution utbredde sig småningom mot norr och öster. I Polen blef den allmän i början af 1500-talet, i Ryssland ett århundrade senare; i stora delar af Danmark infördes "vornedskabet" (se d. o.) mot slutet af medeltiden. Lättandet af böndernas ställning blef i alla länder ett af agrarpolitikcns första mål. Men äfven efter lifegenskapens upphörande kvarstod en mängd onera, som bönderna hade att utgöra till sina forne herrar. Att lätta eller alldeles afskaffa dessa blef nu agrarpolitikens nästa mål. I Preussen, där lifegenskapen upphäfts 1807, medgafs 1811 bönderna rätt att förvärfva jorden med full eganderätt och lösa sig fria från prestationerna till godsegaren antingen genom att afträda en del af jorden eller genom att betala en årlig ränta. Senare förordningar fortgingo vidare på denna väg; "räntebanker" inrättades för att underlätta frilösningen, godsegarnas domsrätt upphäfdes 1848, deras polismyndighet 1872. I Österrike, 
page_number=208, index= - Agrarpolitik  - Agrarprotektionister, de skyddstullsvänner  - Agrate, Marco  - Agrarulos, grek. myt. Se Aglauros  - Agraviados (sp.), "missnöjda"  - Agré, Agreé l. Agreerad, en titel  - Agreabel. Se Agré  - Agreera. Se Agré  - Agrégé, fr., i Frankrike namn på e. o. lärare. Jfr Agré  - Agrell, Johan  - Agrell, Olof 
liksom i de flesta tyska länder, medförde 1848 års händelser liknande reformer, och i England började de liberalekonomiska reformerna på 1820-talet. Om den under senare tid så brännande irländska agrarfrågan se Irland. Hvad Italien angår, så har på grund af historiska förhållanden en stor del af detta lands jord råkat i adelns eller kyrkans händer, och största delen af jordbrukarna, särskildt i slättbygderna, äro blott arrendatorer i den allra uslaste ekonomiska ställning. Litet har ännu gjorts för att förbättra arrendatorernas ställning, och de svårigheter, som möta dylika reformer, äro icke alla af den natur, att de kunna undanröjas genom lagstiftning. I <i>Sverige</i> har agrarpolitiken haft delvis andra uppgifter än i nu nämnda länder. Lifegenskapen har aldrig funnits i vårt land, icke heller stora godskomplex i syd- och mellan-europeisk mening sedan Karl XI:s reduktion. Våra bönder behöfde därför ej befrias från sådana bojor, som dylika förhållanden framkalla. Då därför en agrarpolitik på 1700-talet började göra sig gällande, afsåg den blott att förbättra de bestående förhållandena, icke att i grund ombilda dem. Hit höra åtgärderna för egoskiften, spannmålshandelns frigifvande (1775), lindringar i sådana å jorden hvilande bördor som vägunderhåll, indelningsverk, grundskatter, ändringar i lagarna om arfsrätt till jord, hemmansdelning o. d., inrättande af huhållningssällskap, landtbruksskolor och institut, hypoteksföreningar m. m., anslag till vägars anläggande, utdikningar etc. Hvad som i andra länder betraktas såsom en hufvudsak, ordnandet af arrendatorernas ställning till jordegarna, har i vårt land helt naturligt icke ansetts så viktigt, men äfven här torde numera en tidsenlig arrendelag icke längre kunna uppskjutas. 
Medan agrarpolitiken hittills sålunda i väsentlig grad afsett att undanröja hindren för en fri dispositionsrätt af jorden, börjar nu en viss reaktion göra sig gällande. Det har visat sig, att denna obegränsade frihet medfört sina olägenheter, som kräfva rättelse. Om de särskildt i Amerika framträdande försöken att inskränka den fria dispositionsrätten öfver den för familjens uppehälle erforderliga jorden se Homestead. Rättigheten att fritt sälja delar af egendomen har i vårt land haft till följd att skogen afyttrats och afverkats, hvarefter jordegaren sedermera icke kunnat existera på hvad han egt kvar, samt att sågverksbolagen för skogens skull inköpt en mängd hemman samt låtit jordbruket förfalla. Liknande missförhållanden hafva redan i andra länder framkallat lagar, som begränsa rätten att splittra ett hemman (dismembration) eller att alltför mycket samla jordegendomen på få händer. Äfven i dessa afseenden har den svenska agrarpolitiken viktiga uppgifter att lösa. I nära sammanhang härmed står i Sverige frågan om hur jordlotter skola kunna lämnas dem, som önska bryta mark i förut ouppodlade trakter, särskildt i Norrland. Genom ett ändamålsenligt ordnande af denna sak skall icke blott landets uppodling befordras, utan äfven emigrationen minskas. 
Den moderna agrarpolitiken räknar som grundläggande arbete W. Roschers "Die nationalökonomik des ackerbaues und der verwandten urproduktionen" (1859; 12:e uppl. 1888). Se vidare A. Buchenberger, "Agrarwesen und agrarpolitik (2 bd, 1892- 93), Th. v. der Goltz, "Die agrarischen aufgaben der gegenwart" (2:a uppl. 1895), och L. Brentano, "Agrarpolitik" I (1897). J. F. N. 
<b>Agrarprotektionister,</b> de skyddstullsvänner, som framför allt sträfva att genom tull på landtmannaprodukter trygga och främja jordbrukets utveckling. 
<b>Agrate,</b> Marco, italiensk bildhuggare, verksam under 1500-talets senare hälft i Milano, hvars domkyrka eger hans marmorstaty af den hel. <i>Bartolomeus</i>, framställd fullständigt flådd, med den afdragna huden lagd öfver skuldrorna -, ett just genom sin natursanning i högsta grad frånstötande arbete, som dock prisades af artistens samtid. O. G-G. 
<b>Agraulos,</b> <i>grek</i>. <i>myt</i>. Se Aglauros. 
<b>Agraviados</b> (sp.), "missnöjda", kallades under 1700-talet de spanske adelsmän, som hyllade den på tronen uppsatta bourbonska dynastien och motarbetade habsburgarna. Så kallades äfven 1826-28 deltagarna i det af det påfliga partiet understödda uppror mot Ferdinand VII, som åsyftade återställandet af den yttersta absolutism i kyrka och stat äfvensom återinförandet af inkvisitionen. 
<b>Agré,</b> Agreé l. Agreerad, en titel, som konstakademien i Stockholm före 1887 tilldelade yngre konstidkare, hvilka ej ansågos mogna för hedern att upptagas till ledamöter. Orden stå i samband med agreera, en felaktig form för agregera l. aggregera (af fr. <i>agréger</i>, lat. <i>aggregare</i>, af <i>ad</i>, till, och <i>grex</i>, hjord; sällskap, klubb), upptaga till medlem af ett sällskap; hopgyttra till en massa. Däraf aggregat (se d. o.). - Ett annat ord är agreera såsom försvenskad form af fr. <i>agréer</i> (af <i>gré</i>, tycke, smak, behag, lat. <i>gratum</i>, hvad som är behagligt), väl upptaga, godkänna; behaga, täckas. Däraf agreabel (fr. <i>agréable</i>), behaglig, angenäm; agremang (fr. <i>agrément</i>), behaglighet, nöje, förströelse. I plur. förekommer sistnämnda ord såsom musikterm i bet. drillar, för-slag och andra musikaliska prydnader. 
<b>Agreabel.</b> Se Agré. 
<b>Agreera.</b> Se Agré. 
<b>Agrégé</b> [-*e], fr., i Frankrike namn på e. o. lärare. Jfr Agré. 
<b>Agrell,</b> Johan, tonsättare, f. i Östergötland 1701, d. i Nürnberg 1767 (enl. andra uppgifter 1765 l. 1769), blef 1723 af prins Maximilian af Hessen kallad till kammarmusikus i Kassel, hvarefter han 1746 utnämndes till kapellmästare i Nürnberg. A. gjorde flere konstresor, bl. a. till Italien, och skördade öfverallt lifligt bifall. Han utgaf solosaker för klaver och violin, klaverkonserter, symfonier m. m. och är af musikhistorisk betydelse för "sonatformens" utveckling. 
<b>Agrell,</b> Olof, reseskildrare, f. 1755 i Hyby socken i Skåne, blef filos. magister i Lund 1775 och ingick därefter i konungens kansli, utnämndes 1789 till konsulatsekreterare i Marokko och 1799 till vice konsul i Alger. Till följd af dessa befattningar gjorde han fyra resor till Afrika samt uppehöll sig jämväl tidtals i Spanien och Portugal. För sin första vistelse i Tanger redogjorde han i <i>Bref om Maroco</i> (1796), i hvilka han "med friskt och gladt lynne samt lätt hand" skildrar "de oroligheter, för hvilka detta rike den tiden såsom ofta var en skådeplats". (En tysk öfversättning utgafs i Nürnberg 1798.) 1802 återkom han till Sverige från sin sista utrikes resa och skref sedermera <i>Ytterligare bref om Maroco samt till en del om Spanjen och Portugal</i> (1807). Han utgaf dessutom <i>Antenors resor uti Grekland och Asien</i> (del 1-3, 1803-04). A. dog i Göteborg 1832. 
page_number=209, index= - Agrell, Karl Magnus  - Agrell, Alfhild Teresia  - Agremang. Se Agré  - Agria, latinska namnet på Erlau (se d. o.)  - Agricola, zool., åkersork  - Agricola, Cnejus Julius  - Agricola, Rudolf, egentl. Rolef Huysmann  - Agricola, Martin  - Agricola, Georg 
<b>Agrell,</b> Karl Magnus, orientalist, f. i Linneryds socken, Småland, 1764 (son af prosten och riksdagsmannen Johan Madusson A., f. 1666, d. 1740), blef filos. magister i Upsala 1788, docent i österländska språk därstädes 1789, lektor vid Växjö gymnasium 1794, kyrkoherde i Skatelöf i Växjö stift 1805 och teol. doktor 1809. Han var ledamot af prästeståndet under riksdagarna 1812 och 1815 och dog 1840. A. vann ett frejdadt namn såsom forskare i de semitiska språken, i synnerhet syriskan. Tingstadius önskade honom till sin efterträdare såsom professor i österländska språk i Upsala, och då M. Norberg (1820) tagit afsked från professuren i nämnda språk vid Lunds universitet, erbjöds den åt A., men anbudet afböjdes. Många utmärkta tyska filologer hafva lofordat och tillgodogjort sig hans forskningar. Bland hans tryckta skrifter må nämnas: <i>Commentatio de varietate generis et numeris in linguis hebræa, arabica et syriaca</i> (1815), <i>Otiola syriaca</i> (1816), <i>Supplementa syntaxeos syriacæ</i> (1834) och <i>Ad suppl. synt. syr appendicula</i> (1836 och 1838). Till Upsala akademis bibliotek skänkte A. sina handskrifter i syriska litteraturen (15 band). Af dessa har H. G. Lindgren i disputationsform utgifvit <i>Supplementa ad lexicon syriacum castellianum</i> (1838-41. - "Lexicon syriacum" af E. Castellus utkom i Göttingen 1788). Af återstoden har professor Wackerbarth i Upsala afskrifvit en del såsom ett värdefullt bidrag till den under Payne Smiths redaktion i Oxford utkommande, storartadt anlagda "Thesaurus syriacus". Äfven Växjö gymnasiebibliotek förvarar en mängd af A. författade dyrbara manuskript. A. var en nitisk och trogen församlingsherde samt högt uppburen som sådan. Jämte Tegnér innehade han 1824 förslagsrum (det 3:e) till Växjö biskopsstol. 
<b>Agrell,</b> Alfhild Teresia, född Martin, skådespels- och novellförfattarinna, f. 13 jan. 1849 i Härnösand, blef 1868 gift med grosshandlaren A. Agrell i Stockholm, men vardt skild 1895. Hon väckte uppmärksamhet genom de lifliga reseskisserna <i>Bilder från Italien</i> (1883, under signaturen <i>Thyra</i>) och verkligt uppseende genom skådespelen <i>Räddad</i> (s. å.) och <i>Dömd</i> (1884), två mycket energiska alster af den dåtida kvinnliga "förtrytelse-litteratur", som med impuls från Ibsen yrkade på större sanning i det äktenskapliga förhållandet samt mannens likställighet med kvinnan inför sedelagen. Skådespelet <i>Ensam</i> (1886) eger större konstvärde än de föregående. Däremot gingo komedien <i>Småstadslif</i> (1884) samt skådespelen <i>Vår!</i> (i 2 afdelningar, 1889) och <i>Ingrid. En döds kärlekssaga</i> (1900) mera obeaktade förbi. Fru A:s novellistiska arbeten ha tillvunnit sig sympatier icke minst genom den krya och behagliga stilen. <i>Från land och stad</i> (1884), <i>På landsbygden</i> (1887) samt <i>Norrlandsgubbar och norrlandsgummor</i> (1899-1900) inrymma träffande bilder ur det norrländska folklifvet, ofta drastiskt eller humoristiskt tecknade. Mer psykologiskt inträngande och i tonen svårmodiga äro berättelserna <i>Hvad ingen ser</i> (1885). I <i>Under tallar och pinier</i> (1890) råder en ljusare åskådning. Den i Stindes manér gjorda humoristiska "reseberättelsen" <i>I Stockholm. Också en reseberättelse. Af Lovisa Petterkvist</i> (1893; 4:e uppl. 1895) vardt en stor framgång för fru A:s penna, som lockades att fullfölja arten med <i>Hemma i Jockmock</i> (1896; 3:e uppl. 1897). I Pelle Molins anda och stil skref hon 1898 under pseudonymen Stig Stigson norrlandsberättelserna <i>Nordanfrån</i>. Flere af hennes berättelser hafva öfversatts till främmande språk. E. F-T. 
<b>Agremang</b> (fr. <i>agrément</i>). Se Agré. 
<b>Agria,</b> latinska namnet på Erlau (se d. o.). 
<b>Agricola,</b> <i>zool</i>., åkersork. 
<b>Agricola,</b> Cnejus Julius, romersk statsman och fältherre, f. 39 e. Kr. i Forum Julii (nuv. Fréjus i Frankrike), blef 64 kvestor i Mindre Asien, 68 pretor och folktribun i Rom. Under Vespasianus stred han framgångsrikt i Britannien och förvaltade 73-76 Akvitanien. Konsul sistn. år, sändes han 77 till Britannien, där han utvidgade romarnas besittningar ända till floden Tay och med mycken framgång utbredde den romerska odlingen. Den misstänksamme Domitianus återkallade honom år 84. A. lefde därefter ytterst tillbakadraget och dog år 93 e. Kr. Vi hafva i behåll en berömd lefnadsteckning öfver honom, <i>De vita et moribus Julii Agricolæ</i>, författad af hans svärson, Tacitus (och öfversatt af V. Lundström 1896). 
<b>Agricola,</b> Rudolf, egentl. Rolef Huysmann, humanist, f. i en by nära Groningen 1443, d. 1485. Efter att i Zwolle hafva varit lärjunge af Tomas a Kempis begaf han sig till Löwen och uppehöll sig sedermera vid universitetet i Paris. 1476 reste han till Italien och infördes där i den grekiska litteraturen af den lärde grekiske flyktingen Teodor Gaza. Hans ryktbaraste arbete är <i>De inventione dialectica</i>. På inbjudning af sin vän biskop J. v. Dalberg i Worms tillbragte han större delen af sina senare lefnadsår i Kur-Pfalz. - A. verkade på sin samtid mer genom sitt personliga uppträdande än genom skrifter. Han var större vältalare än filosof: dialektiken skulle enligt honom vara ett verktyg åt retoriken. Hans största betydelse ligger däri, att han i Tyskland väckte kärlek för de klassiska studierna och bidrog att framkalla renässansen. Vid 40 års ålder lärde han sig hebreiska och egnade sig sedan ifrigt åt teologien. Han var tillika målare, skald och musiker. En samling af hans skrifter utgafs af Alard (Köln 1539). Jfr Ihm, "Rudolf A., sein leben und seine schriften" (1893). 
<b>Agricola,</b> Martin, tysk musikskriftställare, f. omkr. 1486, d. 1556 såsom kantor och musikdirektör i Magdeburg, åstadkom, ehuru autodidakt, skrifter af betydande värde, hvilka ländt musikhistorien till gagn, särskildt <i>Musica instrumentalis deudsch</i> (med goda träsnitt, 1529; 3:e uppl. 1545) och <i>Musica figuralis deudsch</i> (1532). Han var äfven tonsättare (af kyrkosånger m. m.). 
<b>Agricola,</b> Georg, mineralogiens och metallurgiens fader, f. 1490 i Glauchau nära Meissen i Sachsen. Efter medicinska studier dels i Leipzig, dels i Italien slog han sig ned som praktiserande läkare i Joachimsthal i Böhmen, men sysselsatte sig under sin vistelse där jämväl med forskningar i bergsvetenskapen. Sedan han af kurfursten Moritz fått en pension, bosatte han sig i Chemnitz, hvarest han hade godt tillfälle att egna sig åt metallurgiska och 
page_number=210, index= - Agricola, Georg  - Agricola, Johann (egentl. Scheider)  - Agricola. 1. Mikael A.  - Agricola. 2. Sven A., den förres sonsons son, adlad Leijonmarck. Se Leijonmarck  - Agri decumates, "tiondelandet"  - Agrigentum, stad vid Siciliens södra kust  - Agrikultur, den odlade jordens bearbetning. Se Landtbruk 
mineralogiska forskningar. Han dog därstädes 1555. A. var den förste, som sökte klassificera mineral och bergarter, dock endast efter deras yttre egenskaper. Högst viktiga och betydande voro hans arbeten i metallurgien. Han beskref malmrostningen, lärde att uppsamla därvid bortgående svafvel och uppfann metoden att med bly utdraga silfver ur koppar. För metallproberingen utarbetade han metoder, som allmänt begagnades ända till 1800-talet. Nämnda slag af probering utfördes af honom dels genom afdrifning eller kapellering, dels genom kvartering. A. förbättrade därjämte metoderna att bereda koksalt, salpeter, alun och vitriol. Hans mest kända arbeten äro <i>De re metallica</i> (1530) och <i>De ortu et caussis subterraneorum</i> (1546). Hans mineralogiska skrifter äro samlade i <i>De natura fossilium</i> (1657), öfv. till tyska af Lehmann (4 bd, 1806-13). Jfr Jacobi, "A. und sein verhältnis zur wissenschaft seiner zeit" (1889), och Hofmann, "Gregorius A." (1898). P. T. C.* 
<b>Agricola,</b> Johann (egentl. Schneider), tysk luthersk teolog, f. 1494 i Eisleben, hvarför han äfven kallas <i>Magister Islebius</i> (magistern från Eisleben). Enligt uppdrag af Luther ordnade A. de kyrkliga förhållandena i Frankfurt a. M. (1525). Genom sitt påstående att endast evangelium, men ej lagen är nödvändig till framkallande af bättring och tro gaf han anledning till den s. k. antinomistiska striden, i hvilken Luther och Melanchthon med allvar uppträdde emot honom. Han nödgades slutligen (1540) återkalla sin lära, men väckte ännu en gång förargelse genom "Augsburger interim", i hvars utarbetande han tog del. Af kurfursten Joakim II utnämndes han till hofpredikant och superintendent i Berlin, hvarest han afled 1566. Han bidrog verksamt till protestantismens införande i Brandenburg och gjorde sig äfven känd som författare på åtskilliga områden, bl. a. utgaf han en förträfflig samling af tyska ordspråk. Jfr G. Kawerau, "Johann A." (1881). (J. HDR.) 
<b>Agricola.</b> 1. Mikael A., biskop, Finlands reformator, antages född omkr. 1508. Hans fader var fiskare i byn Torsby, Pernå socken i östra Nyland, och hette Olof Simonsson. Efter att hafva åtnjutit undervisning i Viborgs skola kom A. omkr. 1528 till Åbo, där han af reformationens finske apostel, Peter Särkilax, fick den första väckelsen att i ord och gärning arbeta för de nya lärorna. Än mera afgörande för hans framtida verksamhet blef den resa han år 1536 företog till högskolan i Wittenberg, en resa, som bekostades af biskopen i Åbo Mårten Skytte. A. återvände därifrån 1539, väl rekommenderad af Luther och Melanchthon, samt utnämndes s. å. till rektor vid Åbo skola, hvarest han verkade med nit och skicklighet i nio år. Dessutom biträdde han biskopen vid kyrkovisitationerna och tog därvid tillfället i akt för att inverka på församlingarna genom predikningar. 1548 förordnades han till Skyttes medhjälpare (<i>coadjutor</i>) och förestod efter dennes död stiftet i fyra år, tills han 1554 af konung Gustaf I utan föregående val nämndes till biskop öfver Åbo stift. 1556 sändes han, jämte flere andra herrar, till Ryssland för att underhandla om fred efter det förödande krig, som pågått sedan 1554. På återvägen dog han plötsligen i Nykyrka socken 1557 och begrofs i Viborg. A. är den förste finske biskop, som var gift. Han hade en son, Kristian, som adlades med namnet Leijonmarck. Hans närmaste afkomlingar behöllo likväl namnet Agricola. Först Kristians sonson Sven upptog, 1686, namnet Leijonmarck. - I reformationsverket ingrep A. tvifvelsutan kraftigast genom sin skriftställare- och öfversättareverksamhet på finska språket. Hans tidigaste arbete är en Abc-bok, tryckt troligen 1542; af en katekes finnes veterligen numera intet exemplar i behåll. Hans "Bönebok ur bibeln" (<i>Rukouskirja bibliasta</i>), tryckt i Stockholm 1544, är en diger volym af mer än 400 blad. Däri ingå utom bönerna äfven ett kalendarium med astrologiska tabeller och regler, uppgifter och ordspråk, religiösa sentenser på latin, förteckning på paradisets fröjder och helvetets plågor m. m. d. I boken äro äfven intagna några stycken af Nya testamentet. Hans öfversättning af N. T. i dess helhet utkom år 1548, likaledes tryckt i Stockholm. Texten är försedd med korta noter och randanmärkningar. Dessutom förekomma däri inströdda träsnitt, i synnerhet i Uppenbarelseboken. Efter Nya testamentet utgaf A. öfversättningar af Psaltaren, några bland profeterna och andra stycken ur Gamla testamentet äfvensom kyrkohandbok och "mässa" (de två sistnämnda ånyo utgifna 1893 af E. N. Setälä och K. B. Wiklund). I företalet till öfversättningen af Psaltaren förekommer en på vers författad finsk mytologi, hvilken, om än i sig själf ganska knapphändig, dock är af största vikt såsom den äldsta pålitliga framställningen af finnarnas forna gudalära. Genom dessa öfversättningar skapades det finska skriftspråket. A. höll sig därvid mest till den munart, som talas i det s. k. Egentliga Finland (trakten omkring Åbo), men då han egde vidsträckt kännedom äfven om andra dialekter, upptog han från dessa både ord och böjningsformer. Därigenom fick språket en större tillgång på uttrycksmedel, om ock mycken brokighet och ojämnhet ännu länge vidlådde skrifsättet. Äfven för kännedomen om de finska språkens historia och för utredningen af deras lagar äro A:s skrifter af stor betydelse, enär de härstamma från en långt äldre tid än andra finska språkminnen. Se biografi öfver A. af S. Elmgren i "Finlands minnesvärde män" I. V.* 
2. Sven A., den förres sonsons son, adlad Leijonmarck. Se Leijonmarck. 
<b>Agri decumates</b> (lat.), "tiondelandet", kallas på grund af ett misstolkadt ställe i Tacitus' Germania (kap. 29) den af romarna i 1:a årh. e. Kr. eröfrade landsträckan mellan öfre Donau och mellersta Rhen. Denna landsträcka utskiftades till romerska veteraner och galliska nybyggare, hvilka till ersättning skulle lämna tionde af jordens afkastning (de och icke landet kallades därför af Tacitus decumates). På norra sidan af detta romerska gränsland fanns en gränsbefästning med mur och graf (se Limes), hvilken var anlagd till skydd mot Germaniens vilda horder. 234 e. Kr. började området inkräktas af alemannerna, och efter kejsar Probus' död (282) kom det helt och hållet i deras våld. 
<b>Agrigentum</b> (grek. <i>Akragas</i>, nu <i>Girgenti</i>), stad vid Siciliens södra kust, anlagd omkr. 582 f. Kr. af doriska kolonister och i forntiden mycket berömd. Sedan kartagerna intagit och förstört densamma 405 f. Kr., uppbyggdes den ånyo, men återfick ej till fullo sin forna glans. 
<b>Agrikultur</b> (lat. <i>agri cultura</i>, af <i>ager</i>, åker, och <i>cultura</i>, odling), den odlade jordens bearbetning. Se Landtbruk. 
page_number=211, index= - Agrikulturfysik, landtbruksfysik, fysikens tillämpning på landtbruket och dess binäringar  - Agrikulturkemi. Se Landtbrukskemi  - Agrikulturkemisk, som hänför sig till agrikulturkemien  - Agrikulturkemisk försöksanstalt l. försöksstation  - Agrikulturkemist, Landtbrukskemist  - Agrikultursystem, det statshushållningssystem, som finner hufvudkällan för en nations välstånd i jorden och dess afkastning  - Agrimensor (lat.), "landtmätare"  - Agrimonia L., bot.  - Agrinion (förr Vrachori), stad i grek. nomarkien Akarnanien-Etolien  - Agrion, zool. Se Sländor  - Agrionia, en nattlig fest  - Agriotes, zool. Se Insektshärjningar och Skalbaggar  - Ágrip, "utdrag" (nämligen af Norges historia) 
<b>Agrikulturfysik</b> (jfr Agrikultur och Fysik), landtbruksfysik, fysikens tillämpning på landtbruket och dess binäringar. 
<b>Agrikulturkemi.</b> Se Landtbrukskemi. 
<b>Agrikulturkemisk,</b> som hänför sig till agrikulturkemien. 
<b>Agrikulturkemisk försöksanstalt</b> l. försöksstation, en inrättning, som har till ändamål att sätta naturvetenskaperna och särskildt agrikulturkemien i mera direkt förbindelse med landtbrukets praktik. Till en sådan inrättning fordras ett agrikulturkemiskt laboratorium, för de rent vetenskapliga undersökningarna, samt en viss jordareal med tillhörande ekonomibyggnader, för anställande af praktiska försök. Sedan på flere ställen i utlandet, särdeles i Tyskland, åtskilliga agrikulturkemiska försöksstationer uppstått och visat sig gagneliga för landtbrukets vetenskapliga utveckling, inrättades i Sverige i början af 1860-talet tvenne sådana anstalter på statens bekostnad. Den ena af dessa var förlagd å <i>Landtbruksakademiens experimentalfält</i> i närheten af Stockholm. Därstädes hade emellertid, sedan många år tillbaka, långt innan liknande inrättningar kommo till stånd i Tyskland, funnits en praktisk försöksanstalt, vid hvilken kulturförsök med landtbruks- och trädgårdsväxter anställdes. Resultaten af dessa praktiska försök offentliggjordes i Landtbruksakademiens handlingar och tidskrifter från samma tid. Den andra agrikulturkemiska försöksanstalten, som började sin verksamhet som statsinstitution före den nyssnämnda, förlades till <i>Ultuna</i> och ställdes i samband med landtbruksinstitutet därstädes. Hvardera af dessa båda försöksanstalter hade till föreståndare en kemist med en assistent, hvarjämte för den praktiska afdelningen vid Landtbruksakademiens experimentalfält anställdes en särskild föreståndare. I samband med Ultuna landtbruksinstituts omorganisation i början af 1890-talet indrogs emellertid statsanslaget till den agrikulturkemiska försöksanstalten därstädes. Den agrikulturkemiska anstalten vid Landtbruksakademiens experimentalfält förändrades väsentligen på 1880-talet, i det den gjordes till en uteslutande vetenskaplig anstalt, hvaremot de mera praktiska kulturförsöken öfverlämnades till en särskild s. k. landtbruksafdelning. Landtbruksakademiens försöksverksamhet har sålunda numera blifvit ordnad på fyra skilda afdelningar med hvar sin föreståndare, nämligen en agrikulturkemisk och en växtfysiologisk afdelning samt en trädgårdsafdelning och slutligen en landtbruksafdelning. C. E. B. 
<b>Agrikulturkemist,</b> Landtbrukskemist. Före 1850 funnos visserligen i Sverige flere kemister, som egnade sig åt agrikulturkemiska forskningar, men någon särskild kemist vid Landtbruksakademien och för jordbruket i allmänhet fanns icke att tillgå. En sådan tjänsteman tillsattes dock kort efter denna tid och ställdes under akademiens öfverinseende. Det tillkom honom att verkställa de undersökningar, som akademien uppdrog åt honom, samt att gifva utlåtande i agrikulturkemiska frågor, som rörde jordbruket och landthushållningen i allmänhet. Agrikulturkemisten var vidare föreståndare för den kemiska afdelningen vid akademiens experimentalfält och försöksanstalt, hvarjämte han tillhandagick landets jordbrukare med upplysningar och råd i agrikulturkemiska ämnen samt, i den mån hans tid och öfriga åligganden det medgåfvo, äfvenledes - efter till akademiens förvaltningskommitté från hushållningssällskap eller enskilda personer ingångna rekvisitioner - företog resor inom landet för agrikulturkemiska ändamål och verkställde undersökningar å föremål, som från enskilda jordbrukare insändes till akademien eller till dess laboratorium. I sammanhang med försöksanstaltens omgestaltning på 1880-talet blef agrikulturkemistens verksamhet såtillvida förändrad, att han numera endast har att befatta sig med rent vetenskapliga undersökningar inom agrikulturkemiens område, hvaremot hans praktiska åliggande har öfverlåtits dels till de inom landets olika delar inrättade s. k. kemiska stationerna (se d. o.), dels till enskilda agrikulturkemisters företagsamhet. Den inspektion eller tillsyn, som Landtbruksakademien genom sin agrikulturkemist förr utöfvade öfver de kemiska stationernas verksamhet, har blifvit öfverflyttad på Landtbruksstyrelsen, C. E. B. 
<b>Agrikultursystem,</b> det statshushållningssystem, som finner hufvudkällan för en nations välstånd i jorden och dess afkastning. 
<b>Agrimensor</b> (lat.), "landtmätare". Redan i det gamla Rom, under kejsartiden, voro landtmätarna organiserade till en fast ämbetsmannakår, hvars tjänster funno vidsträckt användning. De litteraturfragment, som äro i behåll angående det fornromerska landtmäteriet, äro utgifna i 2 bd 1848-52 af Blume, Lachmann och Rudorff. Se vidare M. Cantor, "Die römischen agrimensoren" (1875), P. de Tissot, "Les agrimensores de l'ancienne Rome" (1879), och Brugi, "Le dottrine giuridiche degli agrimensori romani" (1897). 
<b>Agrimonia</b> L., <i>bot</i>., ett ganska artrikt växtsläkte af nat. fam. <i>Rosaceæ</i>, med två småfrukter, inneslutna i det håriga eller borstväpnade fodret. Vår på åkerrenar och backar allmänt förekommande art, <i>A. eupatoria</i>, småborre, odlas stundom för de många findelade bladens grönska. Andra arter äro <i>A. odorata</i>, äfven i Europa, och <i>A. repens</i> från Armenien. A-N. (G. L-M.) 
<b>Agrinion</b> (förr Vrachori), stad i grek. nomarkien Akarnanien-Etolien vid järnvägen A.-Missolonghi. 5,200 inv. (1898). Tobaksodling. 
<b>Agrion,</b> <i>zool</i>. Se Sländor. 
<b>Agrionia</b> (af <i>Agrionios</i>, "den vilde", binamn på Dionysos), en nattlig fest, som till Dionysos' ära firades i Orchomenos i Beotien. Endast kvinnor deltogo i densamma. Kvinnorna låtsades söka guden, tills det förmäldes, att han flytt till muserna, då ett gladt gille anordnades. Vid detta roade man sig med gåtor. Ett annat bruk vid denna fest - att en Dionysospräst med blottadt svärd förföljde alla kvinnor af Minyas' släkt och dödade dem han upphann - förbinder den med sagan om Minyas' döttrar, som föraktade Dionysos och till straff härför blefvo vansinniga, samt tyder på att människooffer ursprungligen hörde till Dionysos' gudstjänst. 
<b>Agriotes,</b> <i>zool</i>. Se Insekthärjningar och Skalbaggar. 
<b>Ágrip,</b> "utdrag" (nämligen af Norges historia), är det äldsta - åtminstone kända - försöket till behandling af Norges historia på <i>norska</i>. Arbetet är författadt omkr. 1190 af en till namnet okänd norrman från Trondhjem eller dess omgifning och behandlar Norges historia från Halfdan svarte på 800-talet till inemot författarens tid. Källorna utgöras väsentligen af de båda något äldre på latin författade norska krönikorna, nämligen Thjodrek 
page_number=212, index= - Ágrip, "utdrag" (nämligen af Norges historia)  - Agrippa, Menenius  - Agrippa, Marcus Vipsanius  - Agrippa, namn på tvenne judiska konungar. Se Herodes  - Agrippa, Heinrich Cornelius A. af Nettesheim  - Agrippina. 1. A. d. ä.  - Agrippina. 2. A. d. y.  - Agrippina partus (lat.), "agrippinsk förlossning", ett fosters framfödande med fötterna före  - Agrologi, läran om markens uppkomst  - Agroman, person, som vurmar för landtbruk  - Agronom, en, som är kunnig i landtbrukets teori 
munks och den anonyma "Historia Norvegiæ". Det norska originalet är förloradt, och vi känna arbetet nu endast genom en defekt isländsk afskrift i en handskrift från förra hälften af 1200-talet (utg. af V. Dahlerup 1880). AD. N-N. 
<b>Agrippa,</b> Menenius, romersk konsul 503 f. Kr. Allmänt bekant är den liknelse om lemmarnas uppror mot magen, hvarigenom han en gång förmådde plebejerna i Rom, hvilka uttågat till det heliga berget, "Mons sacer", till förlikning med patricierna (494). 
<b>Agrippa,</b> Marcus Vipsanius, utmärkt romersk fältherre, f. 63 f. Kr., af låg börd. Redan i sin ungdom intim vän med den jämnårige Octavius (Augustus), stod han sedan i krig och fred troget vid dennes sida. Sina stora fältherreegenskaper visade han bl. a. i segrarna vid Mylæ och Naulochus öfver Sextus Pompejus och vid Aktion (31 f. Kr.) öfver Antonius. Af hans storartade verk till Roms försköning och gagn märkas Panteon och termerna. Augustus gaf A., de högsta hedersposter och förmälde honom med sin dotter Julia, sedan hennes förre man, Marcellus, aflidit. A. dog 12 f. Kr., ärad som framstående fältherre, utmärkt äfven i fredens värf, oegennyttig och rättrådig samt vän och gynnare af särskildt de bildande konsterna. Äfven som skriftställare gjorde han sig bemärkt; bl. a. utförde han förarbetena till en karta öfver det romerska riket. Hans dotter i första giftet, Vipsania Agrippina, blef Tiberius' gemål. Om A:s och Julias dotter Agrippina se Agrippina 1. - Litt.: Gardthausen, "Augustus und seine zeit" (2 bd, 1891-96). (H. SGN.) 
<b>Agrippa,</b> namn på tvenne judiska konungar. Se Herodes. 
<b>Agrippa,</b> Heinrich Cornelius A. af Nettesheim, tysk författare, f. i Köln 1486 l. 1487, d. 1535, var en af de märkvärdigaste representanterna för den fantastiska riktning, som härskade inom vetenskapen mot medeltidens slut och enligt hvilken människan genom hemliga medel kunde vinna en öfvernaturlig makt öfver de sinnliga tingen. Irrande omkring i Tyskland, Frankrike och Italien, försökte han sig än såsom teolog, än såsom läkare, än såsom jurist, än såsom krigare. Efter ära och rikedom sträfvade han, och för detta ändamål utgjorde hans insikt i de hemliga vetenskaperna endast ett medel. Han uppträdde mot munkarna och inkvisitionen, men saknade intresse för de stora rörelser, som utmärka reformationstiden. Bland hans skrifter må nämnas <i>De incertitudine et vanitate scientiarum</i> (Köln 1527), en bitter satir öfver vetenskapernas dåvarande tillstånd, och <i>De occulta philosophia</i> (Köln 1510, omarb. uppl. 1533). En fullständig samling af hans skrifter i tysk öfversättning utkom 1856. Se Morley, "Life of Cornelius A." (1856), och Sigwart, "Kleine schriften" (I, 1881). G. S.* 
<b>Agrippina.</b> 1. A. d. ä., Germanicus' gemål, dotter till M. V. Agrippa och Augustus' dotter Julia. A. var modig, själfständig och energisk, följde sin gemål på hans krigståg till Germanien och orienten utan att sky några ansträngningar. Sedan hon efter hans död (19 e. Kr.) återvändt till Rom, gjorde hon sig misstänkt af Tiberius för att eftersträfva herraväldet åt sina söner och förvisades därför till ön Pandataria vid Neapel, där hon år 33 dog hungersdöden - om frivilligt eller af tvång, är oafgjordt. Hennes ende öfverlefvande son, Caligula, blef år 37 kejsare. 
2. A. d. y., dotter till Germanicus och A. d. ä., f. 16 e. Kr. i den stad, som efter henne fick namnet <i>Colonia Agrippina</i> (Köln). Först var hon förmäld med Domitius Ahenobarbus, med hvilken hon hade sonen Nero, sedermera med Passienus Crispus, som hon lär ha bragt om lifvet för det rika arfvets skull. Liksom sina systrar stod hon i brottsligt förhållande till sin broder Caligula. Genom nedriga konstgrepp lyckades hon förmå sin farbror, kejsar Claudius, att taga hennetill gemål (49) och nämna hennes son Nero till sin efterträdare, hvarpå hon lät förgifta Claudius (54). Nero blef därefter kejsare, och A. hoppades få styra riket, men råkade i stället i oenighet med honom. Då hon slutligen hotade att låta uppsätta Claudius' son Britannicus på tronen, hade detta till följd Britannicus' död. Några år senare blef A. själf på Neros befallning mördad (59 e. Kr.). 
<b>Agrippina partus</b> (lat.), "agrippinsk förlossning", ett fosters framfödande med fötterna före. 
<b>Agrologi</b> af lat. <i>ager</i>, åker, och grek. <i>logos</i>, lära), läran om markens uppkomst. 
<b>Agroman</b> (af lat. <i>ager</i>, åker, och grek. <i>mania</i>, vurm), person, som vurmar för landtbruk. - Agromani, vurm för landtbruk. 
<b>Agronom</b> (af lat. <i>ager</i>, åker, och grek. <i>nomos</i>, lag, 
page_number=213, index= - Agronom, en, som är kunnig i landtbrukets teori  - Agronomi, landtbruksvetenskap  - Agropyrum Gärtn., bot.  - Agrostemma, bot.  - Agrostideæ, bot.  - Agrostis L., bot.  - Agrostologi, läran om gräsen  - Agrotis, zool. Se Fjärilar och Insekthärjningar  - Agrypni, sömnlöshet  - Agrypnokoma, sömnlöshet oaktadt stor sömnighet  - Agtelek, by i Ungern  - Agua (Volcano de A., "vattenvulkan"), en numera overksam vulkan i staten Guatemala  - Aguado, Alexandre Maria  - Aguas Calientes. 1. Stat i republiken Mexico  - Aguas Calientes. 2. Hufvudstad i nämnda stat  - d'Aguesseau, Henri François  - Aguilar, stad i spanska prov. Cordova  - Aguilar, Grace  - Aguilas, San Juan de las, hamnstad i spanska prov. Murcia  - Aguilera, Ventura Ruiz 
regel), en, som är kunnig i landtbrukets teori. Användes särskildt såsom titel å person, som utexaminerats från högre landtbruksläroverk. Jfr Landtbruksingenjör. 
<b>Agronomi</b> (jfr Agronom), landtbruksvetenskap; läran om landthushållning. 
<b>Agropyrum</b> Gärtn., <i>bot</i>. Se Kvickrot och Triticum. 
<b>Agrostemma,</b> <i>bot</i>., växtsläkte af nat. fam. <i>Caryophyllaceæ</i>, afd. <i>Sileneæ</i>. I våra rågåkrar förekommer, ofta rikligt, allmänt som ogräs den skönt röd- och storblommiga <i>A. Githago</i> L., oxögon, klint. De svartbruna, knottriga fröna hysa en ganska giftig substans, <i>gitagin</i> l. <i>agrostemma-sapotoxin</i>, tillhörande de s. k. saponinsubstansernas grupp. En större mängd sådana frön i mjöl kan orsaka förgiftningar. Rostning af fröna förstör giftet. G. L-M. C. G. S. 
[bildtext] Agrostemma Githago. 
Klintfröhalten i säd eller mjöl skall dock vara ganska betydlig, för att några skadliga verkningar skola visa sig hos djur, som utfodras därmed. J. H. DFT. 
<b>Agrostideæ,</b> <i>bot</i>., växtgrupp af nat. fam. <i>Gramineæ</i>, gräs, utmärkt af enblommiga, glatta, med ryggborst försedda småax, ordnade i vippor. A-N.* 
<b>Agrostis</b> L., <i>bot</i>.,släkte af nat. fam. <i>Gramineæ</i>. Flere dithörande arter, såsom <i>A. canina</i>, <i>A. vulgaris</i> och <i>A. stolonifera</i>, bilda en stor del af växtligheten i våra lundar och på våra ängar, i synnerhet på de mera vattensjuka; andra, såsom <i>A. capillaris</i>, odlas för sina ytterst finblommiga vippors skull och nyttjas till rabatt-infattningar samt i blombuketter. Se vidare Hven. A-N. (G. L-M.) 
<b>Agrostologi</b> (af grek. <i>agrostis</i>, åkergräs, och <i>logos</i>, lära), läran om gräsen. 
<b>Agrotis,</b> <i>zool</i>. Se Fjärilar och Insekthärjningar. 
<b>Agrypni</b> (grek. <i>agrypnia</i>), sömnlöshet. 
<b>Agrypnokoma</b> (af grek. <i>agrypnia</i>, sömnlöshet, och <i>koma</i>, djup sömn), sömnlöshet oaktadt stor sömnighet. 
<b>Agtelek</b>, by i Ungern, öster om staden Gömör, berömd för den där befintliga droppstensgrottan Baradla, som är 20 km. lång. Denna undersöktes 1856 af den tyske naturforskaren Adolf Schmidl. Såväl djur- som människokotor träffas i ganska stor mängd på vissa ställen däri. Atmosfären i grottans inre är så ren, att man vid utstigningen därifrån finner den yttre luften tung och tryckande. 
<b>Agua</b> (Volcan de A., " vattenvulkan"), en numera overksam vulkan i staten Guatemala, 37 km. s. v. om staden Nya Guatemala, är en af obsidianmassor omgifven trakytkägla af 4,120 m. höjd. Sitt namn har vulkanen fått, emedan man tillskref densamma den stora öfversvämning, som 1541 förstörde Gamla Guatemala. 
<b>Aguado,</b> Alexandre Maria, bankir, f. 1784 i Sevilla af judisk familj, d. 1842. Han stred 1808 i Spanien bland afrancesados och steg därunder till öfverste. 1815 tog han afsked samt började i Paris en bankiraffär, som han höjde till en af de förnämsta därstädes. Han bidrog väsentligt till redandet af Spaniens affärer genom de lån han anskaffade 1823 -31. För dessa och andra tjänster mot Spanien fick han markistitel. Äfven det grekiska statslånet af 1834 kom till stånd genom honom. Alla från hans hus utgångna papper kallades aguados. Han efterlämnade en förmögenhet af 60 mill. francs och en berömd tafvelsamling, beskrifven i <i>Galerie Aguado</i> (Paris 1839-47). 
<b>Aguas Calientes.</b> 1. Stat i republiken Mexico, med hvilken den förenades 1853. Areal 7,692 kvkm. med 101,910 inv. (1900). Landet består af berg och slätter, har fruktbar jordmån, men är fattigt på mineral. - 2. Hufvudstad i nämnda stat, på 1,890 m. höjd. 30,052 inv. (1900). Enstaka byggnader af den renaste arkitektoniska skönhet vittna om stadens forna glans under spanskt herravälde. A. C. ("varma vatten") har sitt namn efter de många heta källor, som upprinna i dess grannskap. 
<b>d'Aguesseau</b> [dageså], Henri François, fransk rättslärd och statsman, f. 1668, d. 1751, åstadkom såsom parlamentets i Paris generalprokurator (sedan 1700) flere förbättringar i lagstiftning och rättskipning. Han var en ståndaktig försvarare af folkets rättigheter och den franska kyrkans frihet, särskildt en ifrig motståndare mot bullan <i>Unigenitus</i>. 1717-50 innehade han kanslersämbetet, ehuru med flere afbrott. Hans samlade rättegångs- och parlamentstal upptaga 13 bd (1759-89). Se Monnier, "Le chancelier d'A." 2 uppl., 1864). 
<b>Aguilar</b> [agilar], stad i spanska prov. Cordova, vid järnvägen från Cordova till Malaga. 11,700 inv. (1898). Vinodling. Har ett kastell från den moriska tiden och en klosterkyrka, S:ta Clara, med taflor af berömda spanska målare. 
<b>Aguilar,</b> Grace [a'gila*], engelsk författarinna, f. 1816 nära London, af judiska föräldrar, d. 1847 i Frankfurt a. M., behandlar företrädesvis uppfostran i hemmet och moderskärleken i sina arbeten, bland hvilka <i>Home influence</i> ("Lifvet i hemmet", 1855; 4:e uppl. 1895), <i>The mother's recompense</i> ("En moders belöning", 1855; 3:e uppl. 1897) och <i>Woman's friendship</i> ("Qvinnans vänskap", 1855), i synnerhet utmärka sig för en öm känsla och rent kristlig moral. I andra, t. ex. <i>The jewish faith</i> och <i>The martyr</i> ("Cederdalen eller martyren", 1855, flere uppl.), framträder dessutom hennes tillgifvenhet för fädernas tro. En historisk roman af A. är <i>Days of Bruce</i> ("Robert Bruce", 1856-57, nya uppl. 1896 och 1898). (E. F-T.) 
<b>Aguilas</b> [agilas], San Juan de las, hamnstad i spanska prov. Murcia, vid Medelhafvet. 8,900 inv. (1898). Betydlig utförsel af soda och Murciahampa. 
<b>Aguilera</b> [agilera], Ventura Ruiz, spansk skald, f. 1820 i Salamanca, d. 1881 i Madrid, studerade först medicin, men kastade sig snart in i de politiska striderna, blef en lysande journalist och sin tids mest poetiske progressist i Spanien samt var vid sin död direktör för arkeologiska nationalmuseet i Madrid. Hans rykte som skald grundlades genom <i>Los cantares</i>, som förvärfvade honom namnet Spaniens Béranger. Med den politiskt eldande diktsamlingen <i>Ecos nacionales</i> (1849), som började med <i>Roncesvalles</i> och slutade med <i>Vergara</i>, utöfvade han starkt inflytande på sin samtid. Som lyriker nådde han dock högst med <i>Elegías y armonías</i>. Vidare att 
page_number=214, index= - Aguilera, Ventura Ruiz  - Aguillon, François  - Aguiló y Fuster, Tomás  - Aguinaldo y Famo, Emilio  - Agulhas, Kap A., Nåludden, udde på Kaplandet  - Agunnaryd, socken i Kronobergs län  - Aguti, dasyprocta, Guldhare, zool.  - Agvaldsnäs l. Avaldsnäs, gammal norsk kungsgård på Karmön  - Agynisk, honlös  - Agyrion. Se Agira  - Agön, ö i Bottniska viken 
nämna äro <i>Sátiras</i> på elfvastafvig tre-radig vers, <i>Rimas varias, Legenda de Nochebuena</i> (1872), <i>Proverbios ejemplares</i> och <i>Proverbios cómicos</i> (1864), utmärkta af stilens renhet och känslans djup. En lidelsefull kärlek till fädernesland och hem är utmärkande för hela hans diktarverksamhet. AD. H-N. 
<b>Aguillon</b> [agijå'], François, flamsk arkitekt och fysiker, f. 1566 i Bruxelles, d. 1617 i Antwerpen, där han var rektor vid jesuitkollegiet. Han uppgjorde jämte Peeter Huijssens och troligen under Rubens' medverkan ritningarna till den 1614-21 uppförda Jesuitkyrkan i Antwerpen, med sin pompösa, marmorbeklädda fasad. Med detta 1718 genom brand förstörda, men sedan troget, ehuru i enklare material, återuppförda byggnadsverk, infördes barockstilen i den belgiska arkitekturen, till hvars yppersta alster kyrkan än i dag räknas - särskildt är dess torn berömdt. O. G-G. 
<b>Aguiló y Fuster</b> [agilå], Tomás, spansk (mallorkansk) skald och tidningsman, f. 1812, d. 1884. Tillsammans med en annan skald, Quadrado, grundade han 1844 tidningen "La Palma", hvarmed den mallorkanska litteraturen föddes. Bland hans arbeten må nämnas: <i>Poesías fantásticas</i> och <i>Rimas varias</i> (1850), som af så framstående litterära granskare som Madrazo och Menéndez y Pelayo satts i jämnhöjd med den bästa tyska lyrik; vidare <i>Constanza de Aragó</i>, prisbelönt i Barcelona 1867, och romanen <i>Una agalla de ciprés</i>. A:s samlade arbeten (9 vol.) upptaga, utom de nämnda, artiklar i historia, arkeologi och litterär kritik samt en roman, afslutad af Quadrado. A. anses såsom Mallorcas förnämste skald; hans stil är korrekt, och en icke ringa humor kryddar allvaret i hans diktning. AD. H-N. 
<b>Aguinaldo y Famo</b> [agi-], Emilio, ledare af oafhängighetsrörelsen bland filipinos, f. 1872, egnade sig först åt landtbruk och blef 1896 mär i staden Cavite. Han deltog ifrigt i det uppror mot spanjorerna, som på Filippinerna utbröt 1896, och inföll i jan. 1897 som befälhafvare för 8,000 man i prov. Manila, men tvangs att retirera, hvarefter upproret med växlande vapenlycka fortgick till dec., då insurgenterna nödgades förhandla om underkastelse och A. flydde till Hongkong. Vid det spansk-amerikanska krigets utbrott återvände A. och upptog ånyo, med bistånd af den amerikanske amiralen Dewey, striden mot spanjorerna samt underlade sig nästan hela ön Luzon, utom Manila med förstäder. Den 13 juni 1898 proklamerades den filippinska republiken, och A. försökte därefter som president, ehuru förgäfves, åt den nya fristaten vinna makternas erkännande. Efter fredsslutet mellan Spanien och Förenta staterna blef A:s förhållande till amerikanerna alltmera spändt, och 4 och 5 febr. 1899 försökte A. bemäktiga sig Manila, men tillbakaslogs efter en häftig strid. Med växlande lycka förde A. sedan ett långvarigt gerillakrig mot den amerikanska ockupationshären, men blef 23 mars 1901 genom en krigslist tillfångatagen och nödgades svära trohetsed åt Förenta staterna samt i en proklamation uppmana sina landsmän att nedlägga vapen. Sedan lugnare förhållanden inträdt på Filippinerna, frigafs A. (juli 1902) af de amerikanska myndigheterna, V. S-G. 
<b>Agulhas</b> [agu'ljas], Kap A., Nåludden, udde på Kaplandet, s. ö. om Godahopps-udden, bildar Afrikas sydspets, 34° 51' s. br. och 20° 2' ö. Gr. - Omkring södra Afrika från Saldanhaviken i v. till inemot Kaiskammafloden i ö. sträcker sig en submarin terrass, Agulhas-banken, som har en vattenhöjd af 112-130 m. Agulhasströmmen l. Kapströmmen är en längs Kaplandets kust löpande fortsättning af den varma Mosambikströmmen. Ungefär vid Afrikas sydspets stöter den tillsammans med den från s. v. kommande kalla antarktiska strömmen, och genom denna sammanstötning, som röjer sig genom vild sjögång och stora värmeskillnader på mycket små områden, kastas största delen af Agulhasströmmen tillbaka mot ö., följd i s. af en gren af den antarktiska strömmen. (J. F. N.) 
<b>Agunnaryd,</b> socken i Kronobergs län, Sunnerbo härad. 14,993 har. 1,745 inv. (1902). Konsistoriellt pastorat i Växjö stift, Sunnerbo kontrakt. 
<b>Aguti,</b> <i>Dasyprocta</i>, Guldhare, <i>zool</i>., ett sydamerikanskt gnagarsläkte, som tillhör fam. <i>Hystricidæ</i> och tillsammans med några andra sydamerikanska gnagare bildar en naturlig grupp (<i>Dasyproctini</i>). Agutin har höga ben, långdraget hufvud, förkrympt svans. Bakbenen, som äro längre än frambenen, hafva blott fyra tår. Vid gående stödjer djuret endast på de hofliknande klorna. De fåtaliga arterna förekomma i Central- och Syd-Amerika. Den allmännaste (<i>D. aguti</i>) har en hård, nästan borstlik hårbeklädnad. Håren äro ringlade af mörkbrunt och citrongult. När de resa sig eller djuret rör sig, visa de ett särdeles vackert färgspel, som gifvit anledning till namnet guldhare. Agutin lifnär sig af hvarjehanda vegetabilier. Om han fångas ung, blir han lätt tam, och i Europas zoologiska trädgårdar har man t. o. m. fått honom att fortplanta sig. L-E. 
<b>Agvaldsnäs</b> l. Avaldsnäs, gammal norsk kungsgård på Karmön, mellan Stavanger och Bergen. Där dog Harald Hårfager 933. I närheten stod 953 ett slag mellan konung Håkon den gode och Erikssönerna, i hvilket Håkon segrade. På gården uppförde konung Håkon Håkonsson en kyrka, hvilken sedermera blef ett af de fjorton kungliga kapellen och som, efter att i långa tider hafva legat i ruiner, under 1800-talet blifvit satt i stånd och sedan 1840 begagnats till gudstjänst. Utanför kyrkan står en öfver 6 meter hög bautasten, allmänt kallad "jungfru Marias synål". 2-3 tusen steg från A. ligger ett rikt antikvariskt fält, "Blodhejen", med 50-60 grafhögar. Y. N. 
<b>Agynisk</b> (af grek. nekande <i>a</i> och <i>gyne</i>, kvinna), honlös, om en blomma, som saknar pistill, t. ex. hanblommorna af klasserna Monœcia och Diœcia. Termen har numera kommit ur bruk. 
<b>Agyrion.</b> Se Agira. 
<b>Agön,</b> ö i Bottniska viken, 22 km. från Hudiksvall. Bekant landkänning och ankarplats för 
page_number=215, index= - Agön, ö i Bottniska viken  - A. H., förk. för Anno hegiræ (se d. o.)  - Ahab l. Achab ("faders broder"), Omris son, Israels sjunde konung  - Ahaggar, landskap i mellersta Sahara  - Ahanta, fordom själfständigt, sedermera till Asjanti lydpliktigt negerrike  - Ahas l. Achaz, konung i Juda rike  - Ahasverus var benämningen på två i Gamla testamentet omtalade konungar  - Aha-teorien, språkv. Se Vov-vov-teorien  - Ahausen. Se Auhausen  - Ahimelek l. Achimeleh hette den öfverstepräst, som gaf den flyktande David skådebröden att äta  - Ahir, en hinduisk samhällsklass. Se Indien  - Ahitofel (Achitofel, Akitofel), en insiktsfull rådgifvare och vän till konung David  - Ahkionlaks kanal, mellan sjöarna Maaninga och Onkivesi i Kuopio län  - Ahl, geol. Se Al  - Ahlainen, det finska namnet på Hvittisbofjärd  - Ahlbeck, badort på Usedom i Pommern  - Ahlberg, D. Se Edelcreutz  - Ahlborn, Lea, född Lundgren  - Ahlden, köping i preuss. regeringsomr. Lüneburg 
sjöfarande. På ön ligger ett fiskläge af samma namn, med ett kapell. 
<b>A. H.,</b> förk. för <i>Anno hegiræ</i> (se d. o.). 
<b>Ahab</b> l. Achab ("faders broder"), Omris son, Israels sjunde konung, samtidig med konung Josafat i Juda. Af sin gemål Jesebel, konung Etbaals af Tyrus dotter, förleddes han att dyrka den feniciske Baal och döda Jahves profeter, hvarför Elias förkunnade honom Guds straff. A., som var en tapper krigare, föll i striden om Ramot, hvarefter Jehu utrotade hela Omris släkt (1 Kon. 16-22). - A. hette ock en falsk profet under exilen (Jer. 29: 21 f.). E. S-E. 
<b>Ahaggar,</b> landskap i mellersta Sahara mellan 24° och 26° n. br. samt 4° och 6° ö. lgd, genomdrages af en 600-1,200 m. hög platå (Atakor-'n-A.) med de enl. Duveyrier vintertiden snöbetäckta, troligen vulkaniska tvillingtopparna Watellen och Hikena, hvilka sannolikt nå 2,000 m. höjd och från hvilka Tin Tarabin flyter mot s. i en mängd grenar. Hufvudorten är Ideles vid karavanvägen mellan Insalah och Asben. Den ännu föga kända oasen bebos af en tuaregstam, ahaggar. 
<b>Ahanta,</b> fordom själfständigt, sedermera till Asjanti lydpliktigt negerrike, nu en del af brit. kolonien Guldkusten i Öfre Guinea, på ömse sidor om Kap Three points, mellan floderna Ankobra i v. och Pra i ö., en af de sundaste, rikaste och tätast befolkade landsträckorna på hela kusten. N. v. om nämnda udde ligger fort Axim l. Anthony, med Guldkustens bästa hamn, och n. ö. om udden fort Dixcove. 
<b>Ahas</b> l. Achaz ("han griper" l. "Jahve griper"), konung i Juda rike 743-728 f. Kr., Jotams son och efterträdare. Han var en svag och hedniskt sinnad regent, som uppbrände sina söner till offer för en afgudisk kult och sökte ändra Israels gudsdyrkan efter assyriska förebilder. Till hjälp i sitt krig mot syrierna och Israels rike inkallade han den assyriske konungen Tiglatpileser, under hvilken han sedan blef skattskyldig. På hans tid uppträdde profeten Jesaja (1 Kon. 16, 2 Krön. 28, Jes. 7). E. S-E. 
<b>Ahasverus</b> (hebr. <i>Achaschverósch</i>, hvilket är en hebraiserad form af det fornpersiska <i>Khsajârsâ</i>) var benämningen på två i Gamla testamentet omtalade konungar i Medien och Persien. Mest känd är den i Esters bok omtalade A., grekernas Xerxes (485 -465). - I Dan. 9:2 nämnes med detta namn fadern till medern Darius, men här är såväl fader som son omöjlig att identifiera. Jfr Jerusalems skomakare. E. S-E. 
<b>Aha-teorien,</b> språkv. Se Vov-vov-teorien. 
<b>Ahausen.</b> Se Auhausen. 
<b>Ahimelek</b> l. Achimeleh ("konungens broder") hette den öfverstepräst, som gaf den flyktande David skådebröden att äta och därför blef dödad af Saul (1 Sam. 21: 1-9; 22: 9-22). A. hette äfven en son af Abjatar (2 Sam. 8: 17). Jfr Abjatar och Abimelek. E. S-E. 
<b>Ahir,</b> en hinduisk samhällsklass. Se Indien. 
<b>Ahitofel</b> (Achitofel, Akitofel), en insiktsfull rådgifvare och vän till konung David, som han dock öfvergaf för att sluta sig till dennes upproriske son Absalon. Då denne ej följde hans råd att anfalla, innan David hunnit samla förstärkning, förutsåg A. upprorets olyckliga utgång, hvarför han gick bort och hängde sig (2 Sam. 15-17 kap.). A:s handlingssätt mot David blir förklarligt, om han, såsom det vill synas, var farfader till Batseba (jfr 2 Sam. 11:3; 23:34). E. S-E. 
<b>Ahkionlaks kanal,</b> mellan sjöarna Maaninga och Onkivesi i Kuopio län, möjliggör direkt förbindelse mellan Kuopio och Iisalmi städer. Kanalen, hvilken har 2 slussar med 2,7-4,5 m. vattensänkning och tillåter genomfart för 1,8 m. djupgående farkoster, öppnades för trafik 1873. 
<b>Ahl,</b> <i>geol</i>. Se Al. 
<b>Ahlainen,</b> det finska namnet på Hvittisbo-fjärd. 
<b>Ahlbeck,</b> badort på Usedom i Pommern, vid Östersjön. Station på banan Swinemünde-Heringsdorf. Begagnas sedan 20 år som hafsbad. Medeltemperatur för juni 16,2°, juli 22,2°, aug. 23°, sept. 19,7°. Säsong fr. 1 juni till 30 sept. Frekvens 12,000 pers. Kalla och varma hafsbad. LN. 
<b>Ahlberg,</b> D. Se Edelcreutz. 
<b>Ahlborn,</b> Lea, född Lundgren, medalj- och stämpelsnidarinna, f. 18 febr. 1826 i Stockholm, var dotter till Ludvig Persson Lundgren, gravör vid kungl. myntverket. Efter att till en början hafva fått undervisning af sin far och 1850-51 varit elev vid konstakademien, skaffade hon sig genom flitigt arbete medel att i sällskap med sin bror, medaljgravören P. H. Lundgren, företaga en resa till Paris, där hon 1851-53 studerade under skickliga lärares ledning. Då den yngre Lundgren af sjuklighet hindrades att efterträda den 1853 aflidne fadern, fick hon uppdrag att tills vidare bestrida myntgravörstjänsten, och sedan äfven brodern aflidit, antogs hon till ordinarie gravör vid myntverket, en befattning, som hon innehade till sin död, 13 nov. 1897. Sedan 1854 var hon gift med ornamentsbildhuggaren Karl A. Lea Ahlborn kan sägas vara den, som i Sverige åter upplifvat medaljgraveringskonsten, hvilken sedan Fehrmans och Ljungbergers dagar hade varit i ständigt sjunkande. Bland hennes många arbeten må nämnas: stämplarna till Sveriges nya öremynt (sedan Oskar I), de nya norska guldmynten, hela den nya uppsättningen af finska <i>penni</i> och <i>marka</i> äfvensom en mängd medaljer samt minnes- och belöningspenningar. Bland dessa äro medaljer öfver Karl XIV, Karl XV, Oskar II, drottning Lovisa, änkedrottning Josefina, Birger Jarl, Triewald, H. L. H. Hamilton, A. v. Hartmansdorff, G. A. Sparre, medaljer till Upsala universitets jubelfest 1877 och öfver B. E. Hildebrand, L. J. Hierta, Nordenskiöld och Palander, Gustaf III, A. O. Wallenberg, J. Bolinder m. fl., alla medaljer till Oskar II:s silfverbröllop, medaljen för hofrätten i Vasa (1876), staden New Yorks medalj öfver Washington vid 100-årsjubileet 1883, Columbus-medaljen med anledning af 400-årsjubileet öfver Amerikas upptäckt och medalj till universitetet i Massachusetts. Flertalet af de minnespenningar, som Vet. akad. och Svenska akad. låtit prägla från 1853 till 1897, äro utförda af Lea A. Numismatiska föreningen lät 1902 öfver henne prägla en medalj. - Hennes man, ornamentsbildhuggaren Karl Henrik Fredrik Martin A., f. 1819 i Braunschweig, d. 1895, verkade med lifligt intresse för den svenska konst- och husslöjden samt var 1846-70 lärare i ornamentsritning och modellering vid den af Svenska slöjdföreningen inrättade söndags- och aftonskolan. 
<b>Ahlden,</b> köping i preuss. regeringsomr. Lüneburg, nära Aller. 850 inv. På slottet i A. hölls konung 
page_number=216, index= - Ahlden, köping i preuss. regeringsomr. Lüneburg  - Ahlefeld, gammal holsteinsk adelssläkt  - Ahlefeldt (ej Ahlefeld), Charlotte Sophie Louise Wilhelmine von, född von Seebach, tysk romanförfattarinna, mest känd under pseudonymen Elise Selbig  - Ahlenius, Karl Jakob Mauritz  - Ahlfeld, Johann Friedrich  - Ahlgren, Ernst, pseudonym för författarinnan Viktoria M. Benedictsson  - Ahlgrensson, Fritz August  - Ahl-i-hadis, de indiske vahhabiterna (se d. o.)  - Ahlman, Per Zacharias  - Ahlman, Martin Erik 
Georg I:s frånskilda gemål, Sofia Dorotea, under bevakning och kallades därför prinsessan af A. 
<b>Ahlefeld</b> [-fellt], gammal holsteinsk adelssläkt, som första gången namnes 1320. Den förgrenade sig under de sönderjylländske hertigarna af Abels ätt till Slesvig och därifrån till det öfriga Danmark samt äfven till Norge. - En Hans A. stupade i slaget vid Hemmingsted i Ditmarsken 1500. Han hade i striden fört det danska riksbaneret, Dannebrogen, som vid detta tillfälle gick förloradt. - Godske A.,d. 1541, var den siste katolske biskopen i Slesvig. - Klaus A. (1617-78) och Hans A. (1624-94) utmärkte sig under Köpenhamns belägring 1658-59, särskildt vid stormningen 11 febr. 1659, samt i slaget vid Nyborg 14 nov. s. å. Klaus hade redan 1644 stridt som öfverste i Skåne, och Hans hade 30 jan. 1658 sökt hindra Karl X Gustafs öfvergång öfver Lilla Belt. Klaus, som 1648-54 hade varit gift med Kristian IV:s yngsta oäkta dotter, Elisabet, var 1661-65 öfverbefälhafvare i Norge och blef 1672 fältmarskalk. - Frederik A., f. 1623, blef 1661 ståthållare i Köpenhamn och 1663 i den kungliga delen af hertigdömena. Han utöfvade stort inflytande på rikets styrelse, i synnerhet under Kristian V, men trängdes en tid i skuggan af Griffenfeld. Med denne var han urspr. i godt förstånd och understödde honom 1675 i hans företag att på nytt bringa hertigen af Gottorp i länsförhållande till Danmark, men 1676 bröt A. med Griffenfeld och medverkade till hans fall. A. blef därefter storkansler och fortsatte sträfvandena att återvinna Slesvig. Det lyckades honom också 1684 att få den hertigliga delen indragen under kronan (intill 1689). A. var mäkta rik. Han ärfde 1657 hälften af det stora godset Sögaard vid Aabenraa, inköpte 1661 återstoden och sedermera tillika Graasten, där han lät bygga ett präktigt slott. Genom sitt giftermål med Kr. Rantzaus dotter, 1658, kom han i besittning af Langeland och blef 1672 länsgrefve; hans ätt innehar ännu detta grefskap. A. dog 7 juli 1686. Se "Frederik A. og hans efterslægt" (1897). - År 1785 fick en Ahlefeld efter sin mormoder det norska grefskapet Laurvig, och familjen antog därefter namnet Ahlefeld-Laurvigen. Detta grefskap såldes 1805 och ersattes med ett fideikommisskapital. Se vidare L. Bobé, "Slægten A:s historie" (1901). E. EBG. 
<b>Ahlefeldt</b> (ej Ahlefeld), Charlotte Sophie Louise Wilhelmine von, född von Seebach, tysk romanförfattarinna, mest känd under pseudonymen Elise Selbig, f. 1781, d. 1849, gifte sig 1798 med godsegaren J. R. von Ahlefeldt, från hvilken hon dock skildes 1807. Bland hennes många romaner, som utmärka sig genom ett ledigt framställningssätt och världskännedom, må nämnas <i>Franciska und Aenneli</i> (1813, öfv. 1816). 
<b>Ahlenius,</b> Karl Jakob Mauritz, geograf, f. 10 febr. 1866 i Tanum, Bohus län, blef student i Upsala 1884, filos. licentiat 1893, filos. doktor 1895 samt docent i geografi s. å. och docent i historia 1896. A. har författat flera afhandlingar, hufvudsakligen i geografiens historia: <i>Olaus Magnus och hans framställning af Nordens geografi</i> (1895, grad. afh.), <i>Die älteste geographische kenntniss von Skandinavien</i> (Eranos 1898), <i>Beiträge zur kenntniss der seenketten-region in Schwedisch-Lappland</i> (Bull. of geol. Inst. of Upsala 1900), <i>Till kännedomen om Skandinaviens geografi och kartografi under 1500-talet</i> (Human. vet. samf. skr. 1900), <i>Ångermanälfvens flodområde</i> (1903) m. m. Dessutom har han skrifvit flera populära skrifter i samma ämne. 
<b>Ahlfeld</b> [-fellt], Johann Friedrich, tysk predikant i strängt luthersk anda, f. 1810, d. 1884, sedan 1851 pastor vid Nikolaikyrkan i Leipzig. Flere af hans utmärkta predikningar och kristliga betraktelser hafva blifvit öfversatta på svenska. 
<b>Ahlgren,</b> Ernst, pseudonym för författarinnan Viktoria M. Benedictsson. 
<b>Ahlgrensson,</b> Fritz August, teaterdekorationsmålare, f. 31 jan. 1838 i Stockholm, gjorde där sina grundläggande studier hos Westin och Emil Roberg, hvarefter han genom besök i Europas större städer, i synnerhet Paris och Wien, utbildade sig till en i sitt fack framstående konstnär. Under Robergs sjukdom 1858 tillförordnades A. att sköta dennes befattning vid kungl. teatern, och följande året framträdde han med dekorationerna till operan <i>Gustaf Vasa</i>. Han utnämndes 1863 till ordinarie dekorationsmålare och kostymordonnatör vid de kungl. teatrarna, hvilken plats han lämnade 1868, då han tillsammans med L. Josephson upprättade Mindre teatern i Stockholm. Året därefter flyttade han till Köpenhamn, vid hvars kungl. teater han tog anställning, var 1871-74 åter i Stockholm, därefter ännu en gång bosatt i Köpenhamn och anställd vid dess kungliga teater, vistades sedan i Paris till 1883. Död i Stockholm 26 okt. 1902. - Ahlgrenssons scenerier vittna om rik uppfinningsgåfva; de äro karakteristiska och korrekta samt ega en glänsande kolorit. Bland hans förnämsta arbeten må nämnas dekorationerna till <i>Judinnan</i>, <i>Rienzi</i>, <i>Afrikanskan</i>, <i>Den flygande holländaren</i>, <i>Lohengrin</i>, alla i Stockholm, samt de för Köpenhamns teatrar utförda dekorationerna till <i>Trymskviden</i>, <i>Kort Adeler</i> och <i>Hærmendene på Helgeland</i>. 
<b>Ahl-i-hadis,</b> de indiske vahhabiterna (se d. o.). 
<b>Ahlman,</b> Per Zacharias, ämbetsman, f. 1734 i Okome socken i Halland, befordrades till sekreterare i Järnkontoret 1763, till advokat-fiskal i Kommerskollegium 1770 och fick titel af lagman 1782. Såsom sekreterare i bondeståndet vid 1789 års riksdag var han en af Gustaf III:s förnämste medhjälpare vid genomförandet af planerna för utvidgningen af konungamakten. Han fick en plats i den s. å. bildade Rikets allmänna ärendens beredning och förordnades till underståthållare i Stockholm 1790. Vid riksdagen i Gäfle 1792 var A. ånyo sekreterare i bondeståndet. Af förmyndareregeringen "befordrades" han mot sin vilja 1792 till vice president i Vasa hofrätt. Död 1802. H. H.* 
<b>Ahlman,</b> Martin Erik, teolog, f. i Lund 1773,. d. där 1844, fick sin skolbildning i sin födelsestad,, hvarest han 1788 blef student och 1793 filos. magister. A., som tidigt utmärkte sig för skarpsinne och grundliga kunskaper, blef 1799 prästvigd, 1803 docent i ekonomi vid Lunds universitet, 1810 e. o. adjunkt och 1812 direktor för det nyss förut inrättade teologiska seminariet samt 1816 professor i dogmatik och moralteologi. I denna egenskap verkade han i 28 år som lärare och lyckades därunder i betydlig mån höja och reformera den teologiska bildningen. Han lofordades af sina samtida icke endast för lärdom, utan äfven för rättvisa och för sin "säkra och oförvillade blick vid bedömandet af vetenskapliga förtjänster" samt för sin oegennytta, af hvilken Lunds universitet fick röna flere prof. A. författade bl. a. <i>Förslag till fred mellan olika tänkande teologer</i> (1828), <i>Om Jesu</i> 
page_number=217, index= - Ahlman, Martin Erik  - Ahlmann, Nikolaj  - Ahlqvist. 1. Abraham A.  - Ahlqvist. 2. Alfred Gustaf A.  - Ahlqvist, August Engelbrekt 
<i>syndfrihet</i> (1830), <i>Inledning till moralteologien</i> (1832), alla i "Theologisk quartalskrift" och jämte andra uppsatser intagna i <i>Theologiska skrifter</i> (1841) samt <i>Om  den så kallade speculativa dogmatikens förhållande  till den rena evangeliska läran</i> (1843). 
<b>Ahlmann,</b> Nikolaj, nordslesvigsk patriot, f. 17 nov. 1809 i Sönderborg på Als, egde en tid gården Fogdarp i Skåne och köpte 1857 gården Werthemine på Als. Ehuru han icke förr tagit någon del i det offentliga lifvet, blef han ordförande för den af 47  danska nordslesvigare bestående deputation, som aug.  1866 till konung Vilhelm I skulle öfverlämna en med  17,000 underskrifter försedd adress med anledning af  den i Pragfredens § 5 utlofvade folkomröstningen. I  febr. 1857 valdes han till medlem af den nordtyska  riksdagen och af gaf där 15 apr., tillsammans med  Hans Krüger, den förklaring, som var och förblef deras  landsmäns gemensamma program: "Vi känna oss som  danskar, vi vilja förbli danskar, och vi vilja behandlas  som danskar efter folkrättens föreskrifter." Han  omvaldes ej vid nästföljande val, men var 1867-75  vald till ledamot af den preussiska landtdagen,  likväl utan att någonsin få tillträde till den, då han icke  ville aflägga ed på grundlagen. Trött af kampen, för  hvilken han icke egnade sig på grund af sin veka karaktär, drog han sig tillbaka 1875, sålde sin gård och flyttade till Köpenhamn, där han dog 12 febr. 1890.&nbsp;&nbsp;&nbsp;&nbsp;&nbsp;&nbsp;&nbsp;&nbsp;E. EBG. 
<b>Ahlqvist.</b> 1. Abraham A., natur- och fornforskare, häfdatecknare, f. 5 juli 1794 i Mörbylånga  socken på Öland, blef student i Upsala 1813  och filos. magister 1818 samt prästvigdes s. å. Efter att  någon tid hafva tjänstgjort inom församlingarna i sitt  födelsestift och vid läroverket i Kalmar, fick han 1825  enhällig kallelse till kyrkoherde i Runstens församling  på Öland. Han blef kontraktsprost 1831 samt var  fullmäktig i prästeståndet vid riksdagarna 1828 och 1834.  Död 9 juli 1844. A. var en nitisk och samvetsgrann  kyrkoherde, såsom sådan högeligen älskad af sin  församling, och utöfvade därjämte en betydande  författarverksamhet. Sin fäderneös naturförhållanden belyste  han genom <i>Flora runsteniensis</i> (I-V, akad.afh. 1815- 17) samt <i>Anmärkningar öfver Ölands fysiska  beskaffenhet och vegetation</i> (i Vet.-akad:s handl. 1821).  Hans förnämsta arbete är <i>Ölands historia och  beskrifning</i> (1:a d. 1822, 2:a d. 1825 och 1827), enligt  C. G. Styffe "ett af de omsorgsfullaste arbeten af  denna art, som vår litteratur eger". I synnerhet under  sin riksdagsmannatid sysselsatte sig A. flitigt med arkivforskningar. Frukter af dessa föreligga i <i>Bidrag till svenska kyrkans och riksdagarnes historia ur presteståndets archiv</i>, af hvilket arbete A. utgaf första häftet, omfattande riksdagarna från 1523 till  1649 (de öfriga bägge häftena utgåfvos af S. P.  Bexell och A. Lignell), samt i <i>Tjenstemännen vid  församlingarne och läroverken uti Kalmar stift</i> (<i>Clerus  calmariensis</i>), 3 delar. I detta af A. och N. I.  Löfgren gemensamt utgifna verk ombesörjde den förre  alla biografier från äldre tider och författade ensam  3:e delen (Ölands prästerskap). "Vi ha", säger  P. Wieselgren, "knappt för våra ypperste statsmän  och generaler, om de ej som riddarhusmedlemmar  blifvit föremål för samlares uppmärksamhet, så  noggranna och fullständiga uppgifter, som man här får  väl ordnade rörande fattiga kapellaner och  kyrkoherdar med 30-70 tunnor säd i lön". Utom dessa  större arbeten utgaf A. flere mindre skrifter. 1825 
kallades han till medlem af Götiska förbundet, inom  hvilket han antog namn efter den forne öländske  sjökonungen Mysing. Samlingarna till Ölands historia  och Clerus calmariensis förvaras i Upsala  universitets bibliotek.&nbsp;&nbsp;&nbsp;&nbsp;&nbsp;&nbsp;&nbsp;&nbsp;(J. HDR.) 
2. Alfred Gustaf A., den förres son,  häfdatecknare, f. 17 juni 1838 i Runstens prästgård på  Öland, blef student i Upsala 1856, filos. doktor och  e. o. biblioteksamanuens 1863, docent i  fäderneslandets historia 1864, adjunkt vid Nya elementarskolan  i Stockholm s. å., lektor i Jönköping s. å. och i  Växjö 1869. Han valdes till ledamot af Vitt. hist.  och ant.-akademien 1879 och dog i Växjö 26 mars  1881. A. var en i ovanlig grad skicklig och  samvetsgrann lärare. Därjämte var han en särdeles  duglig och ifrig forskare samt utöfvade en  författarverksamhet, som gjorde hans namn vida hedradt. Bland  dessa skrifter förtjäna särskildt nämnas: <i>Om  oroligheterna i Småland och Vestergötland 1529</i> (grad.  afh., 1863, belönad med geijerska priset), <i>Om  aristokratiens förhållande till konungamakten under Johan  III:s regering</i> (I, akad. afh., 1864, II, 1866 i  Upsala univ:s årsskr.) och <i>Konung Erik XIV:s fängelse  och död</i> (1868, under titeln <i>Konung Erik XIV:s sista  lefnadsår 1568-1577</i> omarbetad 1878). I denna  skrift ådagalägges bl. a., att Erik sannolikt dog af  förgift. Denna åsikt försvarade A. ytterligare i <i>Bidrag till svar på frågan: Har kon. Erik XIV dött  af förgift?</i> (tillägg n:o 1 till "Sv. lit.-tidskr." 1869,  med anledning af H. Forssells uppsats om detta  ämne i samma tidskr.), <i>Ännu några ord om konung Erik  XIV:s död</i> (1869) och <i>Nya bidrag till svar på  frågan: Har Erik XIV dödt af förgift?</i> (1873).  A. författade vidare <i>Karin Månsdotter. En  monografi</i> (1874), <i>Om Sturemorden</i> (i "Hist. bibliotek",  1877) samt ganska många smärre uppsatser i "Ny  ill. tidn.", kalendern "Nornan", "Hist. bibl.",  m. fl. st. Alltifrån början af 1860-talet var A.  sysselsatt med förstudier till ett större verk, "Om den  katolska reaktionen under konungarna Johan III och  Sigismund", och de forskningar han företog under  sina tio sista lefnadsår gällde företrädesvis detta  arbete. På dödsbädden förordnade han, att alla hans  dithörande samlingar skulle öfverlämnas åt  Riksarkivet. Dels med offentligt understöd, dels på egen  bekostnad företog A. en mängd forskningsresor.  Särskildt under sina sista resor lät han sig angeläget  vara att för svenska statsinstitutioner skaffa  öfversättningar och afskrifter af sådana i utländska arkiv  befintliga handlingar, som äro af vikt för Sveriges  historia under 1500-talets senare hälft.&nbsp;&nbsp;&nbsp;&nbsp;&nbsp;&nbsp;&nbsp;&nbsp;-R.* 
<b>Ahlqvist,</b> August Engelbrekt, finsk  språkforskare och skald, var naturlig son till sedermera  senatorn J. M. Nordenstam och föddes 7 aug. 1826  i Kuopio, där han äfven genomgick skola och  gymnasium. Han blef student i Helsingfors 1844, tog  licentiatexamen 1859, utnämndes till docent i de finska  språken s. å. och (efter Elias Lönnrot) till professor  i samma ämne 1863. Från hembygden, hvarest  han vuxit upp i innerligt samlif med den finska  naturen och folket, medförde A. en säker  uppfattning af sin nations hela sätt att lefva, tänka och  känna samt en glödande fosterlandskärlek. Finska  språkets vetenskapliga utforskande och praktiska  utbildning gjorde han redan såsom student till sitt  lefnadsmål. Första frukten af hans litterära  verksamhet voro några öfversättningar till finskan, bl. a. af 
page_number=218, index= - Ahlqvist, August Engelbrekt  - Ahlsell, Adolf Ludvig  - Ahlstedt, August Fredrik  - Ahlstrand, Johan August 
Runebergs "Idyll och epigram" och "Molnets broder" samt Almquists "Kapellet" och "Grimstahamns nybygge". 1847 uppsatte han jämte några likasinnade studenter Suometar, den första tidning, som på finska behandlade högre kulturfrågor. Samtidigt började A. egna sig åt språkvetenskapliga forskningar. Redan 1846 och 1847 genomvandrade han östra delen af Österbotten samt finska och ryska Karelen, dels för att ur folkets mun samla kväden och sagor, dels för att undersöka munarterna; men 1854-58 tillbragte han nästan helt och hållet på forskningsresor bland de finska stammarna i Östersjöprovinserna, landskapet Olonets samt östra Ryssland och Sibirien. Under mödor och försakelser af alla slag vistades han då bland stammar, af hvilka några ännu stå på jägarens kulturståndpunkt, samt återvände med en rik skörd af etnografiska och lingvistiska iakttagelser. 1861 och 1862 var A. i Tyskland och Ungern, likaledes i vetenskapligt syfte. Den första frukten af dessa färder blefvo flere grundliga lingvistiska specialarbeten: <i>Votisk grammatik</i> (1855), <i>Anteckningar i Nord-tschudiskan</i> (= vepsiskan, 1859), <i>Läran om verbet i Mokscha-mordwinskan</i> (specimen för docentur, 1859), <i>Versuch einer Mokscha-mordwinischen grammatik</i> (1861), m. fl. verk, som äro viktiga, särskildt genom den belysning de gifva den jämförande finska språkforskningen. Af stor betydelse är A:s <i>De vestfinska språkens kulturord</i> (1871), där han genom jämförande språkforskning söker belysa finnarnas äldsta kulturståndpunkt och andra folks inflytande på deras utveckling. Äfven genom flitigt författande af läroböcker och genom publicistisk verksamhet arbetade han för den nationella bildningen, och i enlighet med sin själfständiga karaktär uppträdde han därvid kraftigt mot de ensidigheter, som kunnat yppa sig hos en del finskhetsifrare. 1871-74 utgaf han på finska en egen tidskrift, <i>Kieletär</i> ("Språkets genius"), som innehöll lingvistiska uppsatser samt litterär kritik - den sistnämnda utmärkt genom träffande omdöme och ypperlig, om än nog skarp humor, samt lärorik äfven i språkligt afseende. 1877 utkom <i>Suomen kielen rakennus</i> (Finska språkets byggnad). 1877 och 1880 bedref A. forskningar bland nordostjakerna och vogulerna i Sibirien, hvaraf resultaten föreligga i flere arbeten: <i>Über die sprache der nordostjaken</i> (1880), <i>Unter wogulen und ostjaken</i> (1885), <i>Wogulisches wörterverzeichnis</i> (1891) m. fl. I arbetet <i>Kalevalan karjalaisuus</i> (Kalevalas karelska ursprung, 1887) riktar sig A. mot J. Krohns undersökningar om Kalevalas hemort, försvarande dess härstamning från Karelen. A. verkade äfven såsom skald, om ock hans produktivitet icke var stor. Hans skaldegåfva är lyrisk, tonen allvarlig, men fri från hvarje tecken till sentimentalitet. De känslor han uttalar äro uttryck för ett djupt, manligt sinne. A:s diktsamling <i>Säkeniä</i> ("Gnistor"; 2 h. 1860 och 1868; ny uppl. 1874) är det klaraste intyget om hvad han förmått verka för det finska språkets utveckling, liksom den i metriskt afseende är frukten af långvariga studier, hvilkas teoretiska resultat han framlagt i sin finska metrik (<i>Runousoppi</i>, utg. 1863 som specimen för professur). Ett ringa fåtal af hans dikter är tillgängligt i svensk öfversättning i R. Hertzbergs diktsamling "Från Saimens och Päijänes stränder" samt i Fågel Blås "Ur den finska sången". Som skald framträdde han under namnet Oksanen (en afledning från det finska ordet <i>oksa</i>, kvist). A. var universitetets rektor 1884-87, erhöll statsråds titel 1887 och tog afsked såsom professor emeritus 1888. Död i Helsingfors 20 nov. 1889. Se uppsatser om A. af H. Wieselgren (i N. I. T. 1889), O. E. Tudeer (i Nord. tidskr. 1890) och O. Donner (Acta soc. scient. fenn. s. å.). O. E. T. (T. C.) 
<i>Ahlsell,</i> Adolf Ludvig, ingenjör, f. 9 apr. 1844 i Stockholm, genomgick 1859-62 Teknologiska institutet och 1865-67 civilingenjörskursen vid Krigshögskolan å Marieberg samt utnämndes 1873 till löjtnant och 1886 till kapten i Väg- och vattenbyggnadskåren, ur hvilken han tog afsked 1891. Efter att hafva tjänstgjort vid statens järnvägar 1862-65, vid järnvägsbyggnader i Ryssland och Österrike 1867-72 och såsom stationsingenjör vid Bergslagernas järnvägsbyggnad 1872-73, utnämndes A. 1873 till andre ingenjör vid gaslysnings-aktiebolaget i Stockholm. Vid detta blef han 1878 öfveringenjör, och han bibehölls på denna post, då staden 1884 öfvertog gasverket. Under den tid A. ledt arbetena för hufvudstadens belysning, har han utvidgat gasverket i Klara församling till dubbla storleken samt byggt gasklockan vid Sabbatsberg (1884-85) och det stora <i>Värtagasverket</i>, af hvilket den första fjärdedelen utfördes 1890-93 och den andra fullbordades år 1902. Särskildt har A. energiskt arbetat för underlättandet af gasens användning till kokning och drifkraft; då staden öfvertog gasverket, var priset pr kbm. 26,7 öre, men är nu endast 12 öre. Af A. hafva därjämte upprättats förslag till gasverken i Göteborg, Gäfle och Hälsingborg samt till ombyggnader och utvidgningar af gasverken i flere andra städer. Vidare har han byggt <i>Stockholms elektricitetsverk</i>, vid Regeringsgatan (1890-92, sedermera utvidgadt), där från 5 likströmsgeneratorer utvecklas 2,000 hästkrafter, samt <i>Stockholms nya elektricitetsverk</i> med växelströmcentral vid Värtan, för till en början 4,000, framdeles 8,000 à 10,000 hästkrafter, jämte tre understationer inom staden, där strömmen transformeras från växelström till likström. På offentligt uppdrag har A. företagit åtskilliga studieresor inom Europa. Som Svenska teknologföreningens ordförande under lång tid har han nedlagt stort arbete på att föra denna förening framåt. S. L-K. 
<b>Ahlstedt,</b> August Fredrik, finsk målare, f. i Åbo 24 apr. 1839, studerade i Åbo under ledning af R. W. Ekman, vid konstakademien i Stockholm (1866-68) samt i Düsseldorf (1869-70), blef 1876 lärare vid konstföreningens skola i Helsingfors samt 1893 teckningslärare vid universitetet i Helsingfors. Död i Lill Malö 19 aug. 1901. A. var produktiv som landskaps-, figur- och porträttmålare. M. G. S. 
<b>Ahlstrand,</b> Johan August, biblioteksman, f. 25 aug. 1822 i Växjö, blef 1840 student i Upsala, tog 1847 kansliexamen, blef 1848 e. o. amanuens vid k. biblioteket och verkade sedan där till 1878, från 1865 som chefens närmaste man. Från 1856 var han därjämte bibliotekarie i Vetenskapsakademien och kvarstod i denna befattning till 1893, då han erhöll pension. Han valdes 1889 till ledamot af Vet. akad. Död 14 juni 1896 i Stockholm. - A. egde en omfattande litteraturkännedom. Om införandet i vårt land af nyare biblioteksvetenskapliga metoder inlade han stora förtjänster. Vet. akad:s bibliotek 
page_number=219, index= - Ahlstrand, Johan August  - Ahlström, Jakob Niklas  - Ahlström, Johan Alfred  - Ahlwardt. 1. Theodor Wilhelm A.  - Ahlwardt. 2. Hermann A.  - Ahmadabad (Ahmedabad). 1. Distrikt i engelska Ostindien  - Ahmadabad. 2. Hufvudstad i nyssnämnda distrikt  - Ahmed, arabiskt namn  - Ahmedabad. Se Ahmadabad  - Ahmednagar. 1. Distrikt i engelska Ostindien  - Ahmednagar. 2. Stad i nyssnämnda distrikt  - Ahmed Sjah. Se Achmed Sjah  - Ahmed Wefik. Se Achmed Wefik  - Ahn, Johann Franz  - Ahnfelt, svensk släkt. 1. Nils Otto A.  - Ahnfelt. 2. Paul Gabriel A. 
utvecklades under hans ledning till Nordens omfångsrikaste och dyrbaraste naturvetenskapliga boksamling. 
<b>Ahlström,</b> Jakob Niklas, tonsättare, f. 5 juni 1805 i Visby, blef student i Upsala 1824, men emedan han saknade medel att fortsätta sina akademiska studier, ingick han såsom orkesteranförare vid en resande teatertrupp. Sedan han 1831 af Musikaliska akademien förklarats för musikdirektör, blef han 1832 musiklärare vid gymnasiet i Västerås och organist vid därvarande domkyrka. Han flyttade sedermera till Stockholm, där han 1842 blef kapellmästare vid dåv. Mindre teatern samt efter 1854 vid Humlegårds- och Ladugårdslandsteatrarna. 1847 utnämndes han till musikdirektör vid Konungens andra lifgarde och 1854 till organist i Hedvig Eleonora församling. Han valdes 1857 till organist i Stora Skedvi i Dalarna, men dog i Stockholm 14 maj s. å. A. gjorde sig känd genom sin stora musikaliska verksamhet, hvilken han företrädesvis egnade åt teatrarna. Bland hans arbeten må nämnas: musiken till <i>Agne, Positivhataren, Ringaren i Notre Dame, Hinko</i> och <i>Urdur</i>, öfver 300 mellanaktsstycken, en stor pianokonsert och vokalsymfoni, åtskilliga pianosaker samt arrangerade svenska folkvisor och folkdansar. Han utgaf äfven <i>Musikalisk fickordbok</i> (1852; flere uppl.). 1845 gaf han i Berlin en konsert med idel svenska folkdansar och körer samt folkvisor, sjungna af Jenny Lind. 
<b>Ahlström,</b> Johan Alfred, tonsättare, f. 1833, organist i Katolska kyrkan i Stockholm, har komponerat mässor och manskvartetter, bl. a. den omtyckta serenaden "Slumra, ljufva". 
<b>Ahlwardt.</b> 1. Theodor Wilhelm A., tysk orientalist, f. 1828 i Greifswald, sedan 1861 professor i österländska språk vid universitetet därstädes, har författat bl. a. <i>Über poesie und poetik der araber</i> (1856) och utgifvit "The divans of the six ancient arabic poets" (London, 1870) m. m. samt utarbetat en utmärkt katalog öfver arabiska manuskript i k. biblioteket i Berlin (10 bd, 1887-1900). 
2. Hermann A., tysk politiker, antisemitisk agitator, f. 1846, sedan 1881 rektor vid en skola i Berlin och 1892 invald i riksdagen. Oaflåtligen har han på det häftigaste i tal och skrift angripit judarna i Tyskland. Mest bekant är hans beskyllning (i skriften <i>Judenflinten</i>, 1892) mot firman Löwe, att denna genom oredliga vapenleveranser skulle medvetet bedragit staten. Åtalad, kunde han ej bevisa sin anklagelse och dömdes till 5 månaders fängelse, men fick under fängelsetiden sitt riksdagsmandat förnyadt och tillhörde sedan riksdagen till 1903. Hans ytterliga hätskhet och personliga ovederhäftighet har dock t. o. m. förmått en del af hans antisemitiske meningsfränder att uppsäga all förbindelse med honom. 
<b>Ahmadabad</b> (Ahmedabad). 1. Distrikt i engelska Ostindien, presidentskapet Bombay, divisionen Gujarat. 9,896 kvkm. 795,094 inv. (1901). — 2. Hufvudstad i nyssnämnda distrikt på Sabarmattis vänstra strand, med 185,889 inv. (1901). Var fordom västra Indiens mest betydande stad, hufvudstad i Gujarat, samt berömdt dels för sin näringsflit dels för sin rikedom på de härligaste byggnader, af hvilka praktfulla lämningar kvarstå. A. står medelst järnvägar i förbindelse med Surat och Bombay. 
<b>Ahmed,</b> arabiskt namn, vanligen, men ej riktigare, transskriberadt Achmed. Se Achmed, Bonneval och Kalifat. 
<b>Ahmedabad.</b> Se Ahmadabad. 
<b>Ahmednagar.</b> 1. Distrikt i engelska Ostindien, presidentskapet Bombay, divisionen Deccan, emellan floderna Gor i s. v. och Godavari i n. ö. 18,200 kvkm. 837,774 inv. (1891). — 2. Stad i nyssnämnda distrikt. 41,689 inv. (1891). Förr tillverkades i A. utmärkta väfnader och guldarbeten. Staden skyddas af en 6 m. hög "törn-häck, så tät att ingen kan genomtränga honom, och så rik på saf, att han omöjligen kan antändas". — Flere andra orter af samma namn finnas i Hindostan, men utan betydenhet eller historiskt intresse. 
<b>Ahmed Sjah.</b> Se Achmed Sjah. 
<b>Ahmed Wefik.</b> Se Achmed Wefik. 
<b>Ahn,</b> Johann Franz, tysk skolman, f. 1796 i Aachen, d. 1865, var en förkämpe för den praktiska riktningen i undervisningen. A. bildade 1826, för att lämna lämpligt afpassad undervisning åt för det praktiska lifvet bestämda personer, en privatskola, som kan anses som förelöpare till realskoleväsendet. Då skolan 12 år därefter upplöstes, blef A. lärare vid realskolan i Neuss och fortfor med denna verksamhet till 1863. A. förvärfvade sig äfven ett namn som författare af läroböcker, bland hvilka <i>Praktischer lehrgang zur schnellen und leichten erlernung der franz. sprache</i> (kurs I, 1834, 223:e uppl. 1901; kurs II, 1840, 52:a uppl. 1898) öfversatts på de flesta europeiska språk och äfven användts i Sverige. Den i nämnda lärobok följda s. k. <i>naturenliga</i> metoden har kallats den <i>ahnska</i>, men bör rätteligen benämnas den <i>seidenstückerska</i>, då rektor Seidenstücker (d. 1817 i Soest) först uppställde den i sina läroböcker i de klassiska språken. 
<b>Ahnfelt,</b> svensk släkt. 1. Nils Otto A., naturforskare, f. 1801 i Gullarps socken i Skåne, blef 1820 filos. magister och strax därefter docent i dogmatik och kyrkohistoria i Lund. Död 1837. A. är mest bekant som bearbetare af de sydsvenska mossorna, särskildt det mångformiga släktet <i>Hypnum</i>. Han efterlämnade tre värdefulla afhandlingar, näml. en bearbetning af mossorna i Fries' "Novitiæ floræ suecicæ" och "Flora scanica" samt <i>Dispositio muscorum Scaniæ hypnoideorum</i>. Ett algsläkte, <i>Ahnfeltia</i>, samt en i Småland upptäckt mossart, <i>Physcomitrium Ahnfeltii</i>, hafva namn efter honom. A. var någon tid utgifvare af tidningen Gefion. 
A—N. (G. L—M.) 
2. Paul Gabriel A., den förres broder, präst, skriftställare, f. i Gullarps socken i Skåne 1803, blef student i Lund 1817 och filos. magister 1823. Sedan han därefter med ifver studerat filosofi och österländska språk, blef han 1826 docent i praktisk filosofi, men öfvergick snart till teologiska studier och lät prästviga sig 1830. Samma år kallades han till kyrkoherde i Bosarp i Lunds stift, utnämndes 1837 till prost och blef 1849 kyrkoherde i Farhult och Jonstorp. Han dog 1863 i Helsingborg, där han hade varit bosatt under sina sista år. Åt sitt prästerliga kall egnade sig A. med allvar och tvekade ej att frimodigt uttala sin öfvertygelse i sin tids religiösa frågor, men hans verksamhet som kyrkoherde blef ofta och för längre tider afbruten genom svåra reumatiska lidanden. Med gladt mod skämtande öfver sina kroppsliga plågor, sysselsatte han sig flitigt med studier och var snart inbegripen i en skriftställareverksamhet, som icke varit utan betydelse för vår litteratur. Han författade för "Svenskt biografiskt lexikon" omkring ett halft hundratal biografier, af  
page_number=220, index= - Ahnfelt. 2. Paul Gabriel A.  - Ahnfelt. 3. Oskar A.  - Ahnfelt. 4. Arvid Wolfgang Nathanael A.  - Ahnfelt. 5. Otto Nathanael Theophilus A. 
hvilka många (t. ex. Pufendorffs och Rydelius') äro utförliga och mästerligt skrifna, samt utgaf åtskilliga religiösa tal och predikningar. Äfven såsom memoarförfattare väckte han uppmärksamhet genom sina 1857 utgifna <i>Studentminnen. Anteckningar och tidsbilder från hemmet, skolan, universitetet och församlingen</i> (2 delar), ett arbete, som innehåller en mängd lifliga och intressanta skildringar ur det skånska skol-, universitets- och prästlifvet på hans tid, men som därjämte är alltför rikt på ostyrkta anekdoter samt förhastade och stötande omdömen om många dels bortgångna, dels då ännu lefvande personer. För <i>Lunds universitets historia</i> hade han gjort vidlyftiga forskningar, men af detta verk utkom endast första delen (1859). Dessutom skref han en mängd tidningsuppsatser och broschyrer. Bland dessa är <i>Biskopsvalet i Lilla Salamanca den 24 Nov., gamla st., år 1754</i> en af de allmännast kända. Den utkom anonymt 1855 och innehåller versifierade, kvicka, fastän icke alltid opartiska, skildringar af alla dem, som fingo röster vid biskopsvalet i Lund 1854. A. verkställde därjämte följande öfversättningar från tyskan: "Evangelisk homiletik" af Christian von Palmer (1846), "Bibel och astronomi" af Joh. Henr. Kurtz (1855) och "Bidrag till den nyaste teologiens historia" af Karl Schwarz (1857). I det mot slutet af 1830-talet i vårt land börjande nykterhetsifrandet var A. en af de outtröttligaste kämparna både med det talade ordet och med pennan, och bland hans tryckta skrifter finnas flere utmärkta tal, hållna i åtskilliga nykterhetssällskap i Skåne. (J. HDR.) 
3. Oskar A., den föregåendes broder, resepredikant, andlig musiker, "den kristne trubaduren", f. i Gullarps prästgård, Skåne, 1813. Sedan han blifvit student i Lund 1829, hade han under flere år anställning såsom informator. Men mera än studier älskade han sång och musik; han gaf undervisning i gitarrspelning och uppträdde äfven på konserter. Vintern 1840 reste A. till Stockholm för att där utbilda sin musikaliska begåfning, och han närde därjämte planen att i hufvudstaden upprätta ett musikinstitut. En kort tid efter sin ditkomst erfor han vid åhörandet af en predikan en för hela hans lif afgörande andlig väckelse, och sedermera blef den bekante C. O. Rosenius hans vän och andlige ledare. Småningom mognade hos honom beslutet att göra lekmannapredikantens kall till sitt lifs uppgift. 1849 började han i denna egenskap resa omkring till olika delar af vårt land, och man kan säga, att hans lif sedermera blef ett lif på resor ända till 1879. Icke blott största delen af Sverige besöktes af honom under denna tid, utan äfven Norge och Danmark flere gånger. Hvad som icke minst bidrog att samla folk omkring honom var musiken. Han började och slutade alltid sina föredrag med afsjungandet af andliga sånger han själf komponerat, hvarvid han ackompanjerade sig med en af honom konstruerad tiosträngad gitarr. <i>Ahnfelts sånger</i> blefvo ryktbara och mycket populära. Endast musiken till dem var af honom; texten hade han samlat från olika håll. "Ahnfelts sånger" utgåfvos 1850-77 i 12 häften och upplefde många upplagor samt öfversattes också delvis till norskan. I början af sin verksamhet som predikant åtnjöt A. ett mindre arfvode från ett amerikanskt nykterhetssällskap, ty A. verkade också såsom nykterhetspredikant; men sedermera utgjordes hans egentliga inkomstkälla af det förläggararfvode han erhöll för sina sånger. A. tillhörde den evangeliskt lutherska statskyrkan och ville verka i dess anda. Blott en helt kort tid var han separatist och ledare för några af honom efter norskt mönster stiftade friförsamlingar. I de religiösa väckelser, som på 1850-och 1860-talen öfvergingo vårt land, har A. haft stor del. Han afled i Karlshamn 22 okt. 1882 efter en längre tids sjuklighet. Jfr "Några drag ur Oscar Ahnfelts lif och verksamhet af C. A." (Carl Niklas Ahnfelt) 1884. J. P. 
4. Arvid Wolfgang Nathanael A., skriftställare, son till A. 2, f. i Lund 16 aug. 1845, blef student där 1863 och filos. doktor i Upsala 1869 samt var därefter till 1876 e. o. amanuens i k. biblioteket i Stockholm. Han egnade sig med ovanlig flit och febril ifver åt samlar- och författarverksamhet på vitterhetshistoriens och memoarlitteraturens fält. Bl. a. skref han det på själfständiga studier byggda, rätt värdefulla arbetet <i>C. J. L. Almqvist, hans lif och verksamhet</i> (1876), vidare <i>L. F. Rääf af Småland och hans literära umgängeskrets</i> (1879), <i>Ur svenska hofvets och aristokratiens lif</i> (1880-82), <i>Från Europas hof</i> (1883-84) och <i>Herskarmakt och själssjukdom</i> (1888) samt utgaf skrifter af Crusenstolpe, K. af Kullberg, Linné, Palmær, Sehlstedt och Thomander, hvilka publikationer till stor del bestå i pikanta bref, memoarer o. d., med ospard möda framdragna ur offentliga och enskilda samlingar. Vidare redigerade A. "Verldsliteraturens historia" (1874-76; bearbetning efter Scherrs m. fl. utländska litteraturhistorier), "Bevingade ord" (1879) och det biografiska lexikonet "Europas konstnärer" (1883-89). Han uppsatte 1881 (och redigerade till sin död) tidskriften "Ur dagens krönika" (se d. o.). A. dog plötsligt i Köpenhamn 17 febr. 1890. - Hans dotter, Astrid A., f. 1876, har i Italien gjort sig bekant som föreläserska och författarinna på italienska. E. F-T. 
5. Otto Nathanael Theophilus A., den förres kusin, teolog, f. i Dalby, Skåne, 13 sept. 1854, blef student i Lund 1872, teol. kand. 1881, samt prästvigdes och blef docent i systematisk teologi vid Lunds universitet s. å. 1887-92 var han föreståndare för Lunds privata elementarskola och hade förut någon tid tjänstgjort som vice komminister i Lund. Efter att 1886 ha blifvit uppförd i 3:e rummet till professuren i praktisk teologi, utnämndes han 1892 till e. o. professor i moralteologi och symbolik samt till kyrkoherde i Husie. Vid jubelfesten i Upsala 1893 promoverades han till teol. doktor. S. å. uppfördes han i 2:a rummet till 1:e teol. professor och domprost. Af fakulteten anmäld till att utan ansökan erhålla professuren i kyrkohistoria och symbolik, utnämndes han därtill 1894 med Västra Kärrstorps pastorat såsom prebende. A. var ledamot af kyrkomötet 1898 och af 1899 års läroverkskommitté och uppfördes i 2:a rummet till biskop i Kalmar 1900. Af hans skrifter må nämnas: <i>Om nådens ordning i dess inre sammanhang</i> (i Lunds univ:s årsskrift, 1881), <i>Cultuspredikans begrepp</i> (1885), läroboken <i>Den kristliga trosläran</i> (1889, af honom själf och B. J. Bergqvist omarbetad under titel <i>Den kristna tros- och sedesläran</i> 1894) och <i>Den teologiska etikens grunddrag</i> (I. 1890). Han har ock utgifvit "Per Brahe den äldres fortsättning af Peder Svarts krönika" (2 bd, 1896-97) samt åtskilliga kyrkohistoriska aktstycken. Den af A. redigerade "Tidskrift 
page_number=221, index= - Ahnfelt. 5. Otto Nathanael Theophilus A.  - Aho, Juhani. Se Brofeldt  - Ahom, en till Tai l. Shanfolken hörande folkstam  - Ahr, biflod till Rhen  - Ahraman. Se Ahriman  - Ahrenberg, Johan Jakob  - Ahrens, Heinrich  - Ahriman (pers.), "ond ande" (äfven Ahraman, Ahrima)  - Ahrweiler, stad i preuss. reg.-området Koblenz  - Ahti l. Ahto, finsk myt.  - Ahtobarnen l. Ahtoskaran, finsk myt.  - Ahtola, finsk myt. Se Ahti  - Ahtoskaran, finsk myt. Se Ahtobarnen  - Ahu, zool.  - Ahuramasda (pers. Ahura mazdao), detsamma som Ormusd. Se Zoroaster  - Ahvas, en obetydlig ort i persiska prov. Kusistan  - Ahvenanmaa, finska namnet på Åland  - Ahvenanmeri, finska namnet på Ålands haf  - a. i., förkortning för ad interim (lat.), tills vidare  - Aia l. Gaia, "land", "jord", grek. myt.  - Ai-Ai (äfven Aj-Aj l. Aye-Aye), Chriomys madagascariensis, zool. 
för teologi" (1891-93) innehöll flere uppsatser af hans hand. J. P. 
<b>Aho,</b> Juhani. Se Brofeldt. 
<b>Ahom,</b> en till Tai l. Sjanfolken hörande folkstam, bosatt i Assam i Bramaputra-dalen, dit den inträngt som eröfrare och där den kufvat den ursprungliga befolkningen. Stammen, hvars eget språk nu är utdödt, har antagit de kringboende folkens språk, som är nära besläktadt med den indiska dialekten bangali. 
<b>Ahr,</b> biflod till Rhen, i Rhenprovinserna. Kommer från Eifel och mynnar ut vid Sinzig. 90 km. lång. - Ahrdalen är bekant för sina goda röda viner (Ahrbleicher och Wallporzheimer). 
<b>Ahraman.</b> Se Ahriman. 
<b>Ahrenberg,</b> Johan Jakob, finsk arkitekt och skriftställare, f. i Viborg 30 apr. 1847, blef student i Helsingfors 1866, var 1869-73 elev vid konstakademien i Stockholm och företog därefter studieresor i konstnärligt syfte i Frankrike, Italien, Turkiet, Grekland, Mindre Asien och norra Afrika. Han verkade sedermera såsom länearkitekt i Viborg och utnämndes 1886 till förste arkitekt vid öfverstyrelsen för allmänna byggnaderna i Helsingfors. Med sin verksamhet såsom arkitekt, akvarellist och lycklig dekoratör har A. förenat ett produktivt skriftställeri, särskildt genom en serie reseskisser och noveller: <i>På studieresor</i> (1878), <i>På främmande botten</i> (1880), <i>Hemma</i> (1887), <i>Hihuliter</i> (1889; 2:a uppl. 1898), <i>Österut</i> (1890), <i>Anor och ungdom</i> (1891), <i>Stockjunkaren</i> (1892), <i>Familjen på Haapakoski</i> (1893; 3:e uppl. 1894), <i>Från Karelen</i> (1894), <i>Bilder, minnen och intryck</i> (1895), <i>Vår landsman</i> (1897), <i>Med styrkans rätt</i> (1899) och <i>Rojalister och patrioter</i> (1901). A., som 1894 erhöll Svenska litteratursällskapets i Finland pris af 2,000 mark för skönlitterära arbeten, har en stor och originell berättartalang och en sällsynt förmåga att teckna karakteristiska situationer och episoder. Hans skisser från östra Finland äro i detta afseende förträffliga. Däremot har kritiken anmärkt brister i afseende å följden i handlingens utveckling och den språkliga korrektheten. Flera af hans arbeten äro öfversatta till danska, tyska, engelska, franska och ryska. A., som verksamt medarbetat i Finsk tidskrift, Helsingfors dagblad och andra tidningar, bl. a. som konstkritiker, vann 1901 privilegium att utgifva "Helsingforsposten". M. G. S. 
<b>Ahrens,</b> Heinrich, tysk rättslärd, f. 1808 i Kniestedt, Hannover, docent 1830 vid universitetet i Göttingen. Till följd af sitt deltagande i de revolutionära rörelserna därstädes 1831 måste han lämna Hannover och begaf sig först till Bruxelles och sedan till Paris, där han 1833 höll föreläsningar i filosofi. 1834-50 var han professor i Bruxelles. Af valmännen i sin hembygd skickades han 1848 som deputerad till Frankfurt och slöt sig där till det stortyska partiet, men utträdde 1849 jämte de öfrige hannoveranerna ur parlamentet. 1850 blef han professor i Gratz och 1859 i Leipzig. Död 1874. - Bland hans arbeten må nämnas <i>Cours de droit naturel</i> (Paris 1838), utgifven på tyska under titel <i>Naturrecht</i> (6:e uppl. Wien 1870-71), som åtnjuter stort anseende och öfversatts på en mängd europeiska språk, samt <i>Juristische encyklopädie</i> (1855-57), likaledes öfversatt på flere språk. 
<b>Ahriman</b> (pers.), "ond ande" (äfven Ahraman, Ahrima), i Zoroasters lära det ondas personifikation, liksom Ormusd det godas. Se Zoroaster. 
<b>Ahrweiler,</b> stad i preuss. reg.-området Koblenz, Rhenprovinsen, vid floden Ahr. 5,116 inv. (1900). Rödvinsodling. Nära staden ligger badorten Neuenahr (se d. o.). 
<b>Ahti</b> l. Ahto, <i>finsk myt</i>., hafvets eller i allmänhet vattnets gud, skildras såsom en gammal man med skägg af sjögräs, höljd i en mantel af skum. Tillsammans med sin maka, Vellamo, härskar han öfver sina barn och undersåtar, vattnets lägre gudamakter. Under de djupa böljorna ligger Ahtola, Ahtoskarans hem, där rikedomar af alla slag finnas. Ordet Ahti förekommer för öfrigt i Kalevala äfven såsom binamn på Lemminkäinen (se d. o.). O. E. T. (E. N. S.) 
<b>Ahtobarnen</b> l. Ahtoskaran, <i>finsk myt</i>., hafsguden Ahtis barn och undersåtar, vattnets lägre gudomligheter. De kallas äfven Vellamos jungfrur. Till dem höra Aallotar, böljornas gudinna, Sotkottaret, ändernas beskyddarinnor, Melatar, som med sin styrpinne hjälper forsfararen, samt Kosken neiti ("forsens mö"), som visar den rätta farleden bland skumhvirflarna, m. fl. O. E. T.* 
<b>Ahtola,</b> <i>finsk myt</i>. Se Ahti. 
<b>Ahtoskaran,</b> <i>finsk myt</i>. Se Ahtobarnen. 
<b>Ahu,</b> <i>zool</i>., en asiatisk varietet af stenbocken. Af hans ull förfärdigas de finaste kasjmirsväfnader, hvilka likaledes kallas ahu. 
<b>Ahuramasda</b> (pers. Ahura <i>mazdao</i>), detsamma som Ormusd. Se Zoroaster. 
<b>Ahvas,</b> en obetydlig ort i persiska prov. Kusistan, vid Kuran, s. om Sjusjter. Omkr. 1,600 inv. Fordom var A. en betydande plats, och parternas konung Artabanus IV hade där (till 226 e. Kr.) sitt lysande residens, hvars kvarlefvor ännu bilda väldiga kullar af sten och spillror. 
<b>Ahvenanmaa</b> [-ma], finska namnet på Åland. 
<b>Ahvenanmeri,</b> finska namnet på Ålands haf. 
<b>a. i.,</b> förkortning för <i>ad interim</i> (lat.), tills vidare. 
<b>Aia</b> l. Gaia (grek. <i>Aia</i>, lat. <i>Æa</i>), "land", "jord", <i>grek</i>. <i>myt</i>., det fjärran land, dit argonauterna foro för att hämta det gyllene skinnet. A. identifierades i forntiden med Kolchis. 
<b>Ai-Ai</b> (äfven Aj-Aj l. Aye-Aye), <i>Chiromys madagascariensis</i>, <i>zool</i>., en half-apa, stor som en hare, med framtänder, liknande gnagarnas. Den är ett nattligt djur, som visserligen föder sig af frukter, 
Tryckt den 28/8 03 
1 b. 13 
page_number=222, index= - Ai-Ai (äfven Aj-Aj l. Aye-Aye), Chriomys madagascariensis, zool.  - Aiakos, grek. myt.  - Aias, två grekiska kämpar vid Troja. 1 A., son af Oileus  - Aias. 2. A., son af konung Telamon på Salamis  - Aibugir. Se Aralsjön  - Aicard, François Victor Jean  - Aichach, gammal stad i Bajern  - Aichmetall, tekn.  - Aidan, den northumbriska kyrkans grundläggare  - Aïde, Hamilton  - Aide de camp, fr., egentl. "fältbiträde", adjutant  - Aide-major, fr., bataljonsläkare, regementsadjutant  - Aide-toi et le ciel t'aidera, fr., "Hjälp dig själf, så hjälper dig Gud"  - Aidin. 1. Vilajet i Asiatiska Turkiet  - Aidin. 2. Hufvudstad i vilajetet af samma namn 
men som förnämligast nyttjar till föda de insektlarver, som borra sina gångar i träd. För att komma åt dessa öppnar Ai-Ai med sina gnagaretänder ett hål, ur hvilket den med sitt mellersta finger, som är smalare än de andra, drager ut insektlarven. "Man har berättat mig", skrifver engelsmannen Sandwith från Mauritius, "att på Madagaskar Ai-Ai är föremål för vidskeplig vördnad, och att den inföding, som rör vid en sådan, är säker på att dö före årets slut." F. A. S.* 
<b>Aiakos</b> (grek. <i>Aiakos</i>, lat. <i>Æacus</i>), <i>grek</i>. <i>myt</i>., son af Zeus och flodguden Asopos' dotter Aigina, f. på den efter modern uppkallade ön Aigina. A. härskade öfver sitt folk, myrmidonerna, enligt sagan till människor förvandlade myror, med så mycken mildhet, rättvisa och klokhet, att gudarna efter hans död satte honom att jämte Minos och Rhadamanthys skipa rätt i de dödes rike. - Till A:s ättlingar, aiakiderna (æaciderna), hörde Telamon, fader till Aias, och Peleus, fader till Akilles. 
<b>Aias</b> (grek. <i>Aias</i>, lat. <i>Ajax</i>), två grekiska kämpar vid Troja. 1. A., son af Oïleus, som var konung i Lokris. Enligt Homeros var han näst Akilles den snabbaste i grekernas här. Emedan han vid Trojas eröfring ådrog sig Athenas vrede, blef han af gudinnan på hemfärden straffad med skeppsbrott. Af Poseidon räddades han och kastades upp på en klippa, men då han trotsigt sade sig kunna undvara gudarnas hjälp, splittrade Poseidon klippan med sin treudd och lät A. sjunka i djupet. - 2. A., son af konung Telamon på Salamis och broder till Teukros. Homeros säger, att han, näst Akilles, var grekernas tappraste kämpe. I ett vapenskifte med Hektor visade han sig som dennes värdige motståndare, och efter en oafgjord strid bytte de båda hjältarna vapen med hvarandra till tecken af ömsesidig aktning. Då efter Akilles' död Odysseus och A. täflade om hans vapen, segrade Odysseus, och A. dog af harm däröfver. Senare skalder, såsom Pindaros och Sofokles, den sistnämnde i sin tragedi "Aias", låta honom i raseri störta sig på det svärd han fått af Hektor. - Med Tekmessa, en frygisk furstedotter, hade A. sonen Eurysakes. 
<b>Aibugir.</b> Se Aralsjön. 
<b>Aicard</b> [äkar], François Victor Jean, fransk skald, f. 1848 i Toulon, prisbelöntes af Franska akademien för sina diktsamlingar <i>Poèmes de Provence</i> (1874) och <i>La chanson de l'enfant</i> (1876; 3:e uppl. 1883) samt för sin på provensalsk dialekt skrifna versidyll <i>Miette et Noré</i> (1880). Bland hans diktverk må vidare nämnas <i>Au bord du désert</i> (1888) <i>Maternité</i> (1893) och <i>Jésus</i> (1896). A. har äfven skrifvit skådespel och romaner m. m. 
<b>Aichach,</b> gammal stad i Bajern, vid floden Paar n. ö. om Augsburg. 2,576 inv. (1900). Var redan på Karl den stores tid en betydande ort. Förstördes af svenskarna under trettioåriga kriget, 1634, och af österrikarna under spanska successionskriget, 1704. Ej långt från A. finnas ruinerna efter det år 1209 förstörda Wittelsbach, bajerska konungaättens stamgods. 
<b>Aichmetall,</b> <i>tekn</i>., en legering af 60 delar koppar, 38,2 d. zink och 1,5-1,8 d. järn, framställes därigenom att man sammansmälter järn och zink samt sätter denna blandning till kopparn. Legeringen är mässingsgul till färgen samt förenar stor hållfasthet och hårdhet med motståndsförmåga mot anfrätning. Den användes som lagermetall. W. C. (G. D.) 
<b>Aidan</b> [ai'd*n], den northumbriska kyrkans grundläggare, var en till biskop invigd munk, som i missionssyfte utsändes från det af iriska munkar grundade öklostret Iona och 635 till biskopssäte valde ön Lindisfarne, invid Northumberlands kust, där ett kloster grundlades. A. verkade framgångsrikt i Northumberland och var förtrogen vän först med konung Oswald och, sedan denne (642) stupat i striden mot den hedniske Penda af Mercia, med Oswini af Deira, hvilka båda kraftigt understödde hans missionsarbete. Kort efter det hans gynnare Oswini mördats, dog A. - som hans dödsdag uppges 31 aug. 651 -, och 664 undanträngdes på synoden i Whitby den af A. införda keltiska kyrkoorganisationen af den romerska. A. prisas högt af Beda för sin fromhet och dyrkades länge i Northumberland som helgon. V. S-G. 
<b>Aïdé</b> [ei'di], Hamilton, engelsk skald och romanförfattare, f. 1830 i Paris, son af en grekisk diplomat och en engelsk amiralsdotter, var först officer vid engelska armén, till 1852. Han uppträdde 1854-56 med några diktsamlingar och därefter med en hel rad romaner, som förträffligt skildra det högre umgängeslifvet och egendomliga psykologiska fall därinom, bl. a. <i>Rita</i> (1859), <i>Carr of Carrlyon</i> (1862, med goda italienska skildringar), <i>The Marstons</i> (1868), <i>Poet and peer</i> (1880) och <i>Elizabeth's pretenders</i> (1895). Hans dikter (senaste saml. <i>Songs without music</i>, 1882; 3:e uppl. 1889) visa begåfning för poetisk berättelse och balladdiktning. A. har äfven skrifvit dramer. Flere af A:s arbeten finnas i "Tauchnitz edition". E. F-T. 
<b>Aide de camp</b> [äd-*-kã'], fr., egentl, "fältbiträde" adjutant. 
<b>Aide-major</b> [ädma*år], fr., bataljonsläkare, regementsadjutant. 
<b>Aide-toi et le ciel t'aidera</b> [äd-tåa'-e-l*-siä'll-tädra'], fr., "Hjälp dig själf, så hjälper dig Gud", namn på och valspråk för ett sällskap, som stiftades i Paris 1824 och som hade till ändamål att till regeringens förmån bekämpa den starka reaktionen. Det sökte vinna sitt syfte genom fullt lagliga medel, förnämligast genom flygskrifter, petitioner o. s. v. Det bestod till det mesta af medarbetare i tidningarna, i synnerhet "Globe". Till detsamma slöto sig ock många medlemmar af den tidens hemliga politiska föreningar. De fleste af dess grundare och ledamöter tillhörde de s. k. doktrinärerna, såsom Guizot, hvilken någon tid var dess president, Duchâtel, Duvergier de Hauranne, Dubois, Rémusat, Thiers, Cavaignac, Mignet m. fl. Efter Julirevolutionen 1830 blef sällskapet mera demokratiskt och uppträdde snart såsom motståndare till regeringen, men upplöste sig själfmant redan 1832. 
<b>Aïdin.</b> 1. Vilajet i Asiatiska Turkiet, sydvästra delen af Mindre Asien, enligt Cuinet 45,000 kvkm. med 1,350,000 inv. - 2. Hufvudstad i vilajetet af samma namn, äfven kallad Aidin güsel hisar ("Aidins sköna borg"), vid floden 
page_number=223, index= - Aidin. 2. Hufvudstad i vilajetet af samma namn  - Aietes, grek. myt.  - Aigai, stad i macedoniska landskapet Emathia  - Aigaion, grek. myt.  - Aigeus, grek. myt.  - Aigialeia, geogr. Se Achaja  - Aigina. Se Egina  - Aigion, fordom berömd stad i det gamla Achaja  - Aigisthos, grek. sag.  - Aigle l. Aelen, stad i schweiziska kantonen Vaud  - Aigner, Joseph Matthäus  - Aigospotamoi, "get-floden"  - Aigrette, fr., Ägrett, egentl. ett slags häger  - Aigues-Mortes, lat. Aquæ mortuæ, stad i franska depart. Gard  - Auguille, fr. ("nål"), kallas i de franska alperna, i synnerhet i Savojen, en brant och hög bergstopp  - Aiguillette, fr., l. Ägiljett (ty. fangschnüre)  - Aiguillon, Emmanuel-Armand de Vignerot Duplessis Richelieu 
Tjakyrly-Su i Maiandros' floddal, omkr. 90 km. s. ö. om Smyrna, med hvilket det har järnvägsförbindelse. 36,250 inv. Ruinerna af det gamla <i>Tralles</i> ligga på en höjd ofvanför staden. Sköna moskéer, synagogor och basarer, fabrikation af saffian, handel med bomull, fikon, oliver. 
<b>Aietes</b> (grek. <i>Aietes</i>, lat. <i>Æetes</i>), <i>grek</i>. <i>myt</i>., fader till Medea. Se Argonauterna. 
<b>Aigai</b> (lat. <i>Aegæ</i>, <i>Aegïæ</i>), stad i macedoniska landskapet Emathia, de macedoniske konungarnas äldsta residens. Se Vodena. 
<b>Aigaion</b> (grek. <i>Aigaion</i>, lat. <i>Ægæon</i>), <i>grek</i>. <i>myt</i>., en hundra-armad jätte. Jfr Briareos och Hekatoncheirer. 
<b>Aigeus</b> (grek. <i>Aigeys</i>, lat. <i>Ægeus</i>), <i>grek</i>. <i>myt</i>., Pandions son, Kekrops' sonson, konung i Aten. Hans ryktbaraste son var Theseus. Öfvertygad om att denne omkommit vid sitt försök att döda Minotauros på Kreta, eftersom Theseus glömt sitt löfte, att, om han segrat, hissa hvita segel i stället för de vanliga svarta, störtade sig A. af förtviflan i hafvet, som efter honom kallades det Egeiska. 
<b>Aigialeia</b> (grek. <i>Aigialeia</i>, lat. <i>Ægialea</i>), <i>geogr</i>. Se Achaja. 
<b>Aigina.</b> Se Egina. 
<b>Aigion</b> (grek. <i>Aigion</i>, lat. <i>Aegion</i>), fordom berömd stad i det gamla Achaja, vid Selinus-floden. Efter Helikes undergång (373 f. Kr.) blef A. hufvudort för akéerna, som tvenne gånger årligen samlades i det därvarande Zeus Homagyrios' tempel. Några få obetydliga ruiner efter A. kvarstå ännu vid Vostizza. 
<b>Aigisthos</b> (grek. <i>Aigisthos</i>, lat. <i>Ægisthus</i>), <i>grek</i>. <i>sag</i>., son af Thyestes och dennes dotter Pelopeia. Strax efter sin födelse utsattes han af sin moder, men upptogs af sin farbror Atreus, utan att denne kände hans härkomst. Af Atreus skickades han att mörda Thyestes; men då upptäcktes hans börd, och Atreus blef själf dödad, hvarefter Thyestes tog i besittning hans rike, Mykenai. Under Agamemnons frånvaro förförde A. hans maka, Klytaimnestra, och mördade sedan med hennes hjälp honom själf vid hans återkomst. A. härskade därefter ostördt i sju år, till dess han dödades af Orestes, Agamemnons son. 
<b>Aigle</b> [ägl] l. Aelen, stad i schweiziska kantonen Vaud, nära Grande Eaus förening med Rhône. 417 m. öfver hafvet. 3,911 inv. (1900). För sitt skyddade läge lämpar staden sig till vinterkurort. I närheten ligga Yvornes berömda vinberg. 
<b>Aigner,</b> Joseph Matthäus, österrikisk målare, f. 1818, d. 1886, deltog i 1848 års revolution i Wien, efter hvilkens undertryckande han dömdes till döden, men fick nåd genom inflytelserika vänners bemedling. Var en framstående porträttmålare. (G-G N.) 
<b>Aigospotamoi</b> (grek. <i>Aigos potamoi</i>, lat. <i>Ægos-potamos</i>), "get-floden", kallades fordom en liten flod i traciska Chersonesos, s. om Gallipoli. Utanför dess mynning blefvo atenarna 405 f. Kr. besegrade af spartanerna. 
<b>Aigrette</b> [ägre'tt], fr., Ägrett (af fnty. <i>heigir</i>, <i>heigro</i>, häger), egentl. ett slags häger; fjäderbusken (de långa nackfjädrarna) på hägrar och andra fåglar; prydnad af fjädrar eller i form af en fjäderbuske; i bukettform infattadt hufvudsmycke af juveler, ädelstenar o. s. v. 
<b>Aigues-Mortes</b> [äg-mårt], lat. <i>Aquæ mortuæ</i>, stad i franska depart. Gard, s. v. om Nîmes, i en saltrik sumptrakt, 4 km. från Medelhafvet, med hvilket det står i förbindelse genom kanalen Grande Robine, en fortsättning af Beaucaire-kanalen. 4,233 inv. (1901). I A.-M.'s närhet utbreder sig det s. k. Peccais, en landsträcka, som årligen lämnar salt till ett värde af omkr. 1,100,000 kr. - A.-M. berättas hafva blifvit anlagdt af romaren Marius. Ända till 16:e årh. var denna stad en af de mest betydande platserna på Medelhafskusten, och ännu finnas väl bibehållna befästningar, stadsmurar, torn och slott kvar sedan medeltiden. Ludvig den helige inskeppade sig där till sina båda korståg, 1248 och 1270. 
<b>Aiguille</b> [ägui'j], fr. ("nål"), kallas i de franska alperna, i synnerhet i Savojen, en brant och hög bergstopp, som slutar med en nålformig spets. Samma bergformation kallas i Frankrike äfven <i>dent</i> (tand), i de tyska alperna <i>horn</i>. Bergstoppar med denna benämning äro bl. a. Aiguilles Rouges, n. om Chamounix, Aiguille du Géant (4,229 m.) och Aiguille du Goûté (4,052 m.), n. ö. om Mont Blanc. 
<b>Aiguillette</b> [ägije'tt], fr., l. Ägiljett (ty <i>fangschnüre</i>), en af flätadt gulddragararbete eller garn med en metallspets i ändarna försedd kordong, som bäres öfver ena axeln och under motsvarande arm för att med ändarna fästas på bröstet. Begagnas i de flesta arméer såsom igenkänningstecken för adjutanter, gendarmer m. fl. Aiguillette bäres i Sverige till paraddräkt af kungliga personers adjutanter samt af generalstabens och artilleristabens officerare, <i>liten aiguillette</i> till daglig dräkt af kungliga personers adjutanter, till all dräkt af adjutanter vid fördelnings- och brigadstaber, militära inspektioner samt vid flottan af adjutanter i sjöförsvarsdepartementet, hos chefen för flottans stab, stationsbefälhafvarna;, varfs- och kårcheferna äfvensom af flaggkaptener och flaggadjutanter. Det påstås, att då spanjorerna under nederländska frihetskriget ville hänga alla tillfångatagna geuser, dessa såsom utmärkelsetecken och på trots prydde sig med ett kortare rep, försedt med en spik i hvardera ändan, och att detta skulle vara upphofvet till aiguilletten. C. O. N. H. W-L. 
<b>Aiguillon</b> [ägijå'], Emmanuel-Armand de Vignerot Duplessis Richelieu, hertig af, fransk minister, f. 1720, d. 1782. Som guvernör i Bretagne (sedan 1756) anklagades han inför parlamentet därstädes för försnillning och blef 1768 genom Choiseul återkallad från denna post. Han sökte nu att, med tillhjälp af madame Dubarry, störta Choiseuls ministär. Då upptogs den förra rättegången, och parlamentet i Paris fällde hertigen, men Ludvig XV frikände honom (1770) och utnämnde honom i dec. s. å. efter den genom A:s och Dubarrys intriger störtade Choiseul till utrikesminister. A. blef sedermera därjämte krigsminister. Efter konungens död, 1774, förvisades han från hofvet. Hans ämbetstid betecknar den gamla regimens yttersta urartning. För Sveriges historia är A. af betydelse genom de kraftiga uppmaningar han under löfte om fransk hjälp i slutet af 1771 och början af 1772 ställde till Gustaf III att företaga en revolution. - Hans son Armand, f. 1750, d. 1800, utmärkte sig som en af de mest fanatiske anhängarna af revolutionens idéer, och såsom medlem af nationalförsamlingen (1789-91) bidrog den bottenrike hertigen (särskildt 4 aug.) i främsta rummet till upphäfvandet 
page_number=224, index= - Aiguillon, Emmanuel-Armand de Vignerot Duplessis Richelieu  - Aigun l. Sakalin Ula Koton l. Ho-lungkiang, kinesisk stad i Mandsjuriet  - Aigyptos, grek. myt.  - Aikin. 1. Anna Lætitia A., engelsk författarinna. Se Barbauld  - Aikin. 2. Lucy A.  - Ailana, det grekiska namnet på Elat (se d. o.)  - Ailanthus Desf., bot.  - Ailekes-olmak. Se Lapsk mytologi  - d'Ailli, Pierre (lat. Petrus de Alliaco)  - Ailuroidea (Ailuridæ), zool. Se Rofdjur  - Ailurus fulgens, Kattbjörnen l. Pandan, zool.  - Aimabel l. Ämabel, intagande  - Aimak, äfven Eimak, en i Afganistan boende folkstam  - Aimard, Gustave  - A. in., förkortning för Anno ineunte (se Anno)  - Ain. 1. Flod i östra Frankrike  - Ain. 2. Departement i östra Frankrike  - Aina, signatur för finska författarinnan edit Teodora Forssman  - Ainé, fr., äldre. Motsats: cadet (se d. o.)  - Aineias. Se Æneas  - Ainemolo, Vincenzo 
af de feodala rättigheterna. 1792 var han general vid Rhenarmén, men nödgades, misstänkt af konventet, emigrera. 
<b>Aigun</b> l. Sakalin Ula Koton l. Ho-lung-kiang, kinesisk stad i Mandsjuriet, vid floden Amur, 40 km. s. om ryska staden Blagovjestjensk. Omkr. 15,000 inv. A. har betydlig handel med säd, olja, te och tobak. 
<b>Aigyptos</b> (grek. <i>Aigyptost</i>, lat. <i>Ægyptus</i>), <i>grek</i>. <i>myt</i>., tvillingbroder till Danaos, konung i Argos, lade under sig melampodernas land, som enligt myten efter honom benämndes Egypten. Jfr Danaos. 
<b>Aikin</b> [ei'kin]. 1. Anna Lætitia A., engelsk författarinna. Se Barbauld. 
2. Lucy A., den förras brorsdotter, engelsk författarinna, f. 1781, d. 1864, dotter till den populärvetenskaplige och biografiske författaren d:r John A., skref bl. a. de gedigna och glänsande historiska skildringarna <i>Memoirs of the court of queen Elisabeth</i> (1818; flere uppl.) och <i>Memoirs of the court of king James I</i>. (1822) samt en biografi öfver Addison (1843). Hennes lefnadsminnen och bref jämte biografi utgåfvos 1864, hennes brefväxling med W. E. Channing 1874. 
<b>Ailana,</b> det grekiska namnet på Elat (se d. o.). 
<b>Ailanthus</b> Desf., <i>bot</i>., växtsläkte af nat. fam. <i>Simarubaceæ</i>. En art, <i>A. glandulosa</i> (gudaträd), från östra Asien, ett utmärkt vackert träd med stora, parbladiga blad och täta vippor af oansenliga blommor, är en prydnad äfven i våra parkanläggningar, ehuru den näppeligen uthärdar Stockholms vintrar. A-N. (G. L-M.) 
I aflagringar från miocenperioden har man på många ställen i Europa träffat såväl frukter som blad, tillhörande arter af detta släkte. A. G. N. 
<b>Ailekes-olmak.</b> Se Lapsk mytologi. 
<b>d'Ailli</b> [daji], Pierre (lat. <i>Petrus de Alliaco</i>), fransk kardinal, biskop i Cambrai, kansler vid universitetet i Paris, f. 1350, d. 1420 i Avignon. Han blef 1380 teol. doktor vid La Sorbonne i Paris och förvärfvade där stort anseende som nominalistisk skolastiker. Liksom mystikerna påyrkade han bibelns studium och hämtade därur grundläggningen för sin reformatorisk-kyrkopolitiska åskådning. Jämte sin lärjunge Johan von Gerson m. fl. genomdref han på kyrkomötena i Pisa (1409) och Kostnitz (1414-18) den åsikten, att kyrkomötena, såsom rätteligen representerande Kristi kyrka, stå öfver påfven. Oaktadt d'A. med sitt parti deltog i domen öfver Johan Hus, aktades han högt af de senare reformatorerna, och Luther har rönt inflytande af hans uttalade tvifvel på transubstantiationslärans inre sanning. d'A. efterlämnade ett betydligt antal filosofisk-teologiska verk, kyrkopolitiska traktater och predikningar samt ett berömdt geografiskt arbete, <i>Imago mundi</i>. Se P. Tschackert, "Peter von Ailli" (1877). J. HDR. 
<b>Ailuroidea</b> (Ailuridæ), <i>zool</i>. Se Rofdjur. 
<b>Ailurus fulgens,</b> Kattbjörnen l. Pandan, <i>zool</i>., ett till fam. <i>Procyonidæ</i>, rofdjurens ordning, hörande däggdjur. Något större än en katt, förefaller pandan på grund af sin långa, mjuka fäll plumpare än den i själfva verket är; hufvudet kort, nästan kattartadt, öronen stora, spetsiga, långhåriga, ögonen små, benen långa med täthåriga fotsulor, svansen af kroppslängd, cylindrisk, långhårig. Färgen är ofvan rödbrun, stötande i guldgult, de undre kroppsdelarna glänsande svarta. De äkta kindtänderna utmärkas genom sin stora bredd och sina många småknölar. Pandan är hemma i berglandet söder om Himalaja, mellan Nepal och snöbergen, där djuret lefver i skogarna, helst i träd, på 2-3,000 m. höjd öfver hafvet. Bergfolken jaga den för dess praktfulla skinns skull. Den förtär frukter och andra vegetabilier. Egendomligt nog har en pandan närstående form under den senare tertiärtiden lefvat i Europa, att döma efter rester, som man funnit både i England och Ungern. L-E. 
<b>Aimabel</b> [ämabel] l. Ämabel (fr. <i>aimable</i>, af lat. <i>amabilis</i>), intagande, älskvärd. 
<b>Aimak,</b> äfven Eimak, en i Afganistan boende folkstam, som utgör en gren af tadsjik. Aimakerna, hvilkas antal uppgår till omkr. 450,000, tala persiska och äro sunniter samt lefva till största delen af boskapsskötsel och bo i tält. 
<b>Aimard</b> [ämar], Gustave, fransk författare af äfventyrsböcker för ungdom, f. i Paris 1818, d. 1883 (i storhetsvansinne) därstädes, kom som skeppsgosse till Amerika, hvarest han tillbragte nära tio år bland västerns vilda folkslag och äfventyrarband. Senare vandrade han genom Spanien, Turkiet och öfver Kaukasus, hvarefter han 1848 blef officer vid mobilgardet i Paris. Sedan A. ytterligare berest Mexico, skref han ett stort antal liffulla och spännande indian- och äventyrsberättelser i Coopers stil, men ganska värdelösa. Typen för dessa är hans <i>Les trappeurs de l'Arkansas</i> (1858; öfv. 1886). De flesta spela i Nord-Amerika. På svenska finnas öfversatta 16 bland dem, däraf flertalet på 1880- och 1890-talen. (E. F-T.) 
<b>A. in.,</b> förkortning för <i>Anno ineunte</i> (se Anno). 
<b>Ain</b> [ä]. 1. Flod i östra Frankrike. Den rinner upp på Jura, s. v. om Pontarlier, flyter genom departementen Jura och Ain samt faller ut i Rhône, 50 km. ofvanför Lyon. Dess längd är 190 km., af hvilka 110 äro segelbara. - 2. Departement i östra Frankrike, Bourgogne. 5,825 kvkm. 350,416 inv. (1901). Landet delas genom floden Ain i två delar, af hvilka den östra är ett fruktbart bergland och den västra, mellan floderna Ain och Saône, ett af tusentals småsjöar uppfylldt sumpland, pays de Dombes. Klimatet är kallare, än man af läget skulle vänta. Industrien är obetydlig. Åkerbruk och boskapsskötsel äro befolkningens hufvudnäringar. Inom departementet ligga orterna Ferney, bekant såsom Voltaires vistelseort, Belley, där den bästa litografiska sten i Frankrike brytes, samt Bourg, departementets hufvudstad. 
<b>Aina,</b> signatur för finska författarinnan Edit Teodora Forssman, f. 1856, hvilken utgifvit barnböcker samt de af mild religiositet färgade novellsamlingarna <i>Vid aftonlampan</i> (8 saml., 1891-1900). 
<b>Aîné</b> [äne], fr. (af lat. <i>ante natus</i>, förstfödd), äldre. Motsats: cadet (se d. o.). 
<b>Aineias</b> (grek. <i>Aineias</i>). Se Æneas. 
<b>Ainemolo,</b> Vincenzo, italiensk målare, kallad <i>il Romano</i>, verksam på Sicilien under förra hälften af 1500-talet. I sin ungdom troligen starkt påverkad af Rafaels "Kristus bär sitt kors", i en af Palermos kyrkor, studerade han sannolikt därpå i Rom den store mästarens arbeten, som han, dock utan slafvisk efterhärmning, efterbildade i en mängd i Palermos kyrkor och museum bevarade religiösa målningar, C. R. N. (O. G-G.) 
page_number=225, index= - Ainikki, finsk sag., Lemminkäinens syster  - Ainmüller (Ainmiller), Max Emanuel  - Aino, finsk sag.  - Aino (Ainoerna) l. Ainu  - Ain Sefra, befäst stad i Algeriet  - Ainsworth. 1. William Harrison A. 
<b>Ainikki,</b> <i>finsk sag</i>., Lemminkäinens syster (i Kalevala). Genom sitt skvaller ger hon anledning till brytningen mellan Lemminkäinen och Kyllikki. 
<b>Ainmüller</b> (Ainmiller), Max Emanuel, tysk glasmålare, f. 1807 i München, d. 1870. Såsom föreståndare för glasmålareanstalten därstädes hade han förtjänsten att genom åtskilliga förbättringar återupplifva och fullkomna denna konst, hvilken länge varit i förfall. Om han också icke uppnådde den harmoniska och glödande kolorit, som utmärkte medeltidens glasmålningar, lyckades han dock genom sin uppfinning att lägga färgadt glas på färgadt frambringa kraftiga och klara färger i en mängd olika nyanser, och bland moderna glasmålningar räknas alltid München-inrättningens alster som de yppersta. Under hans ledning äro rika och smakfulla fönstermålningar utförda i Regensburgs domkyrka, i Maria-Hilf-kyrkan i Münchenförstaden Au, i domkyrkan i Köln, i engelska kyrkan i Stuttgart, i S:t Paul i London, i katedralen i Glasgow (med biträde af hans son Heinrich, f. 1836, d. 1892) m. fl. st. A. var äfven utmärkt som arkitekturmålare, i synnerhet i framställningen af kyrkointeriörer. (G-G N.) 
<b>Aino,</b> <i>finsk sag</i>., Joukahainens unga syster, föremål för en af de vackraste episoderna i Kalevala. Joukahainen hade måst lofva sin syster Aino till maka åt den åldrige sångardrotten Väinämöinen. Modern förnimmer löftet med största glädje. Icke så dottern. Hon gråter öfver sina lockars fägring, som redan skall gömmas under den gifta kvinnans hufva. En dag, då hon gått att bryta löf i skogen, möter hon Väinämöinen, som friar till henne. Kastande sina smycken ifrån sig, flyr hon gråtande till hemmet. Modern skänker henne rika dräkter, väfda af solens och månens gudinnor, Iklädd en sådan högtidsdräkt, vandrar A. ensam från hemmet och irrar i tre dagar genom djupa ödemarker. Hunnen till hafvets strand, ser hon vid spetsen af en udde trenne tärnor bada i det klara vattnet. Hon simmar ut till dem och sätter sig på en glänsande klippa, som reser sig ur hafvet. Då sjunker klippan, och hon försvinner i böljornas sköte. Senare uppenbarar sig Aino ännu en gång, men då är hon en af Ahtos döttrar. - Hjältinnan hette i de ursprungliga finska folksångerna Anni, hvaremot ordet aino förekom som adj. (<i>Anni tyttö</i>, <i>Aino neiti</i> = flickan Anni, "den enda" jungfrun), hvilket af Lönnrot upptogs som nomen proprium. O. E. T. (E. N. S.) 
<b>Aino</b> (Ainoerna) l. Ainu, ett asiatiskt jägar- och fiskarfolk, som numera bebor norra och östra delen af Jeso, södra delen af Sachalin och de tre sydligaste öarna af Kurilerna. De utgöra en alldeles enastående folkgrupp, utan samhörighet med något annat af Asiens folk. Snarare påminna de till sitt yttre om ryssarna, och bland de många hypoteserna om deras ursprung är ock den, att de skulle vara släktingar till Europas ariska befolkning (se Keane, "Ethnology", 1899). Det mest egendomliga och iögonenfallande draget i deras utseende är deras starka hår- och skäggväxt. De äro godmodiga och fredliga. Dräkten är lika för båda könen, en rock, som räcker till knäna, och är en efterbildning af den japanska; tyget, hvaraf kläderna förfärdigas, består af träbast, som uppblötes, snos till tråd och väfves samt färgas med afkoket på en rot samt prydes med påsydda blå snören. Äldre folk och barn bära dessutom en kappa af garfvadt hjortskinn; kring lifvet sammanhålles rocken med ett bälte, hvari en del redskap hänger (knif, sked, pipa, tobakspung o. s. v.). Ända till 12-14 års ålder gå barnen mestadels nakna. Renlighet är för ainoerna okänd; hvarken deras kroppar eller husgeråd tvättas någonsin. De tatuera händer, armar och ansikte; särskildt är det vanligt att kvinnorna pryda öfverläppen med ett mönster, som på afstånd tar sig ut som mustascher. Ainoerna bo i hyddor, som bestå af en ställning grofva pålar, som beklädes med bastmattor eller sammanbundna rör; midt i hyddan är en spis, och röken går ut genom ett hål i taket. Kring detta hus finnes vanligen en liten trädgård med tobak, majs och hirs. De bo i byar på 15-20 hyddor, hvilka antingen ligga vid fiskrika floder eller i trakter, där tillgången på vildt är rik. På jakt använda ainoerna båge och pilar; björn jaga de med lans. De äro duktiga sjömän; konsten att segla ha de dock lärt af mer civiliserade grannar. Kvinnans ställning är mycket aktad; engifte är det vanliga, endast höfdingar få ha flera hustrur. Barnen omhuldas med stor ömhet, och någon aga kommer icke i fråga. Ainoerna dyrka ett högsta väsen, <i>kamoi</i>, som anses i sig förena de sex andar, som besjäla land och haf; han anses vara allestädes närvarande, och i hvarje hus finnas vissa platser, som äro helgade åt honom. Sådana platser betecknas med i jorden nedstuckna stafvar, prydda med ett knippe spån. Bland ainoernas egendomligheter är den stora vördnad de hysa för björnen. - Ainoerna ha förr bebott hela Japan, men trängts undan mot norden af de från fastlandet inkomne japaneserna eller uppgått i dem. Af japaneserna kallas de <i>Asouma Yebison</i>. Deras antal beräknas nu till 18,500 (af hvilka 1,300 på Sachalin). De synas icke - åtminstone på Jeso - vara stadda i aftagande. - Litt.: Pfizmaier, "Abhandlungen über die ainosprache" (Wien 1852) och "Vocabularium der ainosprache" (Wien 1854); Scheube, "Mitth. deutsch. gesell. f. natur u. völkerk." (Yokohama-Tokio 1880-84); Batchelor, "Aino-english-japanese diction. and gramm." (Tokio 1889) och "The ainu and their folklore" (Lond. 1902); Chamberlain, "The language, mythology and geographical nomenclature of Japon viewed in the light of aïno studies" (Tokio 1887) och "Aino folk-tales" (Lond. 1888); Koganei, "Beiträge z. phyz. anthr. d. aino" (Tokio 1893-94) och "Ueber die urbewohner von Japan" (1903), samt Landor, "Aino folktales" (Lond. 1888). En rysk-ainoisk ordbok utgaf Dobrotverski (Kasan 1876). J. F. N. 
<b>Ain Sefra,</b> befäst stad i Algeriet, depart. Oran, ändstation vid den från Oran söderut gående järnvägen. 1,280 m. ö. h. Omkr. 16,000 inv., däraf endast ett hundratal fransmän. 
<b>Ainsworth</b> [ei'nso*th]. 1. William Harrisen A., alsterrik engelsk romanförfattare, f. 1805 i Manchester, d. 1882, valde tidigt författarbanan och försökte sig äfven såsom förläggare i London. Hans roman <i>Rookwood</i> (1834) grundlade hans rykte. 1837 följde <i>Crichton</i> och 1839 <i>Jack Sheppard</i>, hvilken uppskakande skildring ur Londons spetsbofsvärld blef ytterst populär och ofta dramatiserades. De flesta af hans följande romaner behandla ämnen ur engelska historien och blefvo först offentliggjorda i tidskrifter. Han redigerade från 1840 "Bentley's miscellany", uppsatte 1842 "Ainsworth's magazine" och inköpte 1845 "New monthly magazine". A. lägger an på 
page_number=226, index= - Ainsworth. 1. William Harrison A.  - Ainsworth. 2. William Francis A.  - Aintab l. Antab, stad i norra Spanien  - Ainu. Se Aino  - Aioler, en af grekernas hufvudstammar. Se Eoler  - Aiolis, Eolien, det af eoler bebodda landskapet i Mindre Asien. Se Eoler  - Aiolos, grek. myt., vindarnas härskare  - Aion, världsolder. Se Eon  - Aipim, bot. Se Manihot  - Air, fr., l. Är, egentl. luft; min, hållning  - Aïr l. Asben, oasland i södra delen af Sahara  - Aira L., bot.  - Airak, en kirgisisk rusdryck  - Aird. 1. Thomas A.  - Aird. 2. Sir Benjamin  - Airdrie, fabriksstad i det skotska grefskapet Lanark  - Aire. 1. Stad i franska depart. Landes  - Aire. 2. Aire sur la Lys, befäst stad i franska depart. Pas de Calais  - Airol, kem. farm.  - Airolo, ty. Eriels, ort i schweiziska kantonen Ticino (Tessin)  - Airy, sir George Biddel  - Aischines. 1. Grekisk talare 
kontraster och nervskakande situationer; hans uppfinningsgåfva är ovanligt rik, hans skildring af lokaliteter och karaktärer talangfull. Några af hans förnämsta romaner äro <i>Guy Fawkes</i> (1840), <i>The Tower of London</i> (s. å.; "Towern i London", 1847), <i>Saint-James's, or the court of queen Anne</i> (1844; "Saint James palats eller drottning Annas hof", 1845), <i>The Lancashire witches</i> (1848), <i>The Star chamber</i> (1854; "Stjernkammaren", s. å.). A:s sista roman utgafs 1881. Han läses mycket af allmogen. (E. F-T.) 
2. William Francis A., den förres kusin, engelsk läkare och resande, f. 1807 i Exeter, d. 1896. Sedan han 1827 fått sitt läkarediplom, for han till Frankrike och undersökte Auvergne och Pyrenéerna i geologiskt afseende. 1832-33 studerade han koleran i England och Irland samt utgaf om denna sjukdom en skrift, <i>On pestilential cholera</i>, som väckte mycket uppseende. 1835 deltog han som läkare och geolog i öfverste Chesneys expedition till Eufrat och 1838 i en forskningsfärd till Kurdistan. Af A:s skrifter må vidare nämnas <i>Researches in Assyria, Babylonia and Chaldæa</i> (1838), <i>Travels in Asia Minor, Mesopotamia and Armenia</i> (1842) och <i>A personal narrative of the Euphrates expedition</i> (1888). 
<b>Aïntab</b> l. Antab, stad i norra Syrien, 105 km. n. om Aleppo, vid floden Sadjur. Omkr. 43,000 inv. Staden är viktig både i militäriskt afseende och som handelsplats. Af korsfararna kallades det 'Hamtab. Det eröfrades 1183 af Saladdin och 1400 af Timur. 
<b>Ainu.</b> Se Aino. 
<b>Aioler,</b> en af grekernas hufvudstammar. Se Eoler. 
<b>Aiolis,</b> Eolien, det af eoler bebodda landskapet i Mindre Asien. Se Eoler. 
<b>Aiolos</b> (grek. <i>Aiolos</i>, lat. <i>Æolus</i>), <i>grek</i>. <i>myt</i>., vindarnas härskare. På en ö långt västerut höll han dem fjättrade för att släppa dem lösa på gudarnas bud. Odyssén omtalar A. som en gudarnas älskling; Vergilius gör honom till en gud. Af forntidens senare författare förväxlades A. ofta med eolernas stamfader, Aiolos, ehuru urspr. utan gemenskap med denne, som var son af Hellen (se denne). 
<b>Aion</b> (grek.), världsålder. Se Eon. 
<b>Aipim,</b> bot. Se Manihot. 
<b>Air</b> [är], fr., l. Är (grek. och lat. <i>aer</i>, luft), egentl. luft; min, hållning, utseende; förnämt skick, fina later, t. ex. gifva sig air af, gifva sig utseende af, vilja synas; uppträda med air. - <i>Mus</i>. Melodi, visa, sång; spel-aria, ett slags äldre klassiskt instrumentalstycke, som består af en i tvådelad visform hållen melodisk sats. Jfr Aria. 
<b>Aïr</b> l. Asben, oasland i södra delen af Sahara, mellan 21° och 17° n. br., närmare kändt först genom d:r Barths resor i Afrika 1845-55. Man urskiljer fem olika berggrupper, bland hvilka Timge-bergen i norr nå till 1,550 m. Det inre har flere vattenlopp och skogklädda dalar. Södra delen af berglandet består uteslutande af basalt och når i Baghsen-bergen 1,350 m. höjd. Befolkningen är tuareger; de bekantaste orterna äro staden Agades, samlingsplats för karavaner från Sudan, Marokko, Fezzan och Tripolis, samt oasen Tintellust på 577 m. höjd. - Handel, ostberedning och boskapsskötsel äro landets hufvudnäringar. J. F. N. 
<b>Aira</b> L., <i>bot</i>., artrikt grässläkte af nat. fam. <i>Gramineæ</i>, hvaraf <i>A. cæspitosa</i>, tuf-tåteln, utgör ett utmärkt högräs på något fuktiga ängar. En annan art, <i>A. flexuosa</i>, krus-tåteln, frodas på backar och berg samt i våra skogar. <i>A. elegans</i> odlas i trädgården för samma ändamål som <i>Agrostis capillaris</i>. Jfr Tåda. A-N. (G. L-M.) 
<b>Airak,</b> en kirgisisk rusdryck, beredd liksom kumys (se d. o.), men af komjölk i st. f. stomjölk. 
<b>Aird</b> [ä'*d]. 1. Thomas A., engelsk författare, f. 1802 i Roxburghshire, tillbragte största delen af sitt lif som redaktör för en konservativ tidning i Dumfries och dog 1876. Han blef som skald populär genom <i>The devil's dream</i> och andra dikter (<i>Poetical works</i> i flere upplagor) samt genom <i>The old bachelor in the old scottish village</i> (1845; ny uppl. 1856), en godmodig skildring af skotskt folklif. Vidare utgaf han en samling metafysiska uppsatser under titeln <i>Religious characteristics</i> (1827) m. m. 
2. Sir Benjamin A., baronet, engelsk ingenjör, f. 1833, ledde som chef för en af Englands största entreprenörs-firmor, Aird &amp; C:o, uppförandet af Nildammen vid Assuan. Se Assuan. 
<b>Airdrie</b> [ä'*dri], fabriksstad i det skotska grefskapet Lanark, ö. om Glasgow. 22,288 inv. (1901). Järnhandtering, stenkolsbrytning och bomullsindustri. Nära A. ligger badorten Monkland Well. 
<b>Aire</b> [är]. 1. Stad i franska depart. Landes, vid Adour, s. v. om S:t Sever. Biskopssäte. 2,657 inv. (1901). Staden hette fordom <i>Atures</i> eller <i>Vicus Julii</i>, senare <i>Atura</i>, och var den västgotiske konungen Alarik II:s residensstad. Där stod en drabbning mellan engelsmännen och fransmännen 2 mars 1814. - 2. Aire sur la Lys [är syr la liss], befäst stad i franska depart. Pas de Calais, vid floden Lys, s. ö. om S:t Omer. 8,458 inv. (1901). Malebranches födelseort. A., som grundlades i 9:e årh., tillhörde Flandern till 1713, då det eröfrades af fransmännen. 
<b>Airol,</b> <i>kem</i>. <i>farm</i>., vismutoxijodid-gallat, C<sub>6</sub>H<sub>2</sub> (OH)<sub>3</sub> COO Bi(OH)I. Bildar ett gröngrått pulver, som användes vid sårbehandling såsom antiseptiskt, torkande medel, i form af ströpulver, salva o. s. v. Har framför jodoform fördelarna af luktlöshet och mindre giftighet. S. J-N. 
<b>Airolo</b> [-rå'lå], ty. Eriels, ort i schweiziska kantonen Ticino (Tessin), vid foten af S:t Gotthard och vid S:t Gotthardstunnelns södra mynning, 1,177 m. öfver hafvet. 1,632 inv. (1900). Eger ett af langobardernas konung Desiderius uppbyggdt torn, vid bergsklyftan Stalvedro. 
<b>Airy</b> [ä'*ri], sir George Biddel, engelsk astronom, f. 1801 i Alnwick i Northumberland, d. 1892 i London, blef 1828 professor och direktor för observatoriet i Cambridge. 1836-81 verkade han som kungl. astronom i Greenwich, var 1871-73 president i Royal society och upphöjdes 1872 i adligt stånd. A. utgaf en <i>Catalogue of 2,156 stars</i> och lät utföra reduktionerna till månobservationer, som ända sedan 1750 anställts på Greenwich-observatoriet, observerade solförmörkelser bl. a. i Göteborg 1851 och tog initiativet till en omfattande engelsk gradmätning. Han utförde äfven teoretiska undersökningar öfver gravitationen samt en del undersökningar i fysik (optik och magnetism) och i meteorologi. A. N-R. 
<b>Aischines</b> (grek. <i>Aischines</i>, lat. <i>Æschines</i>). 1. Grekisk talare, det macedoniska partiets talangfullaste förkämpe och i denna egenskap ifrigt motarbetad af sin store samtida Demosthenes, det fosterländska 
page_number=227, index= - Aischines. 1. Grekisk talare  - Aischines. 2. A., med binamnet Sokratikern  - Aisch-kul. Se Ala-kul  - Aischylos, berömd grekisk sorgespelsdiktare 
partiets förnämste ledare. Han var född i Aten omkr. 390 f. Kr. Efter att såsom yngling hafva biträdt sin fader vid undervisningen i en af denne hållen oansenlig skola, sökte han sin utkomst vid teatern och uppträdde mot betalning såsom skådespelare; men efter någon tid lämnade han skådebanan och förtjänade sitt uppehälle såsom skrifvare, först hos den ansedde statsmannen och talaren Aristofon, sedermera hos den inflytelserike demagogen Eubulos, hvars politiska tänkesätt han tillegnade sig. Äfven deltog han i flere fälttåg och skall i synnerhet hafva utmärkt sig i slaget vid Mantineia (362). Sin politiska vädjebana började A. år 347 såsom medlem af en beskickning, hvilken afsändes till Peloponnesos för att underhandla med Arkadiska förbundet. Vid detta tillfälle talade han ifrigt, men utan framgång, emot konung Filips inblandning i Greklands angelägenheter. Kort därefter inträdde dock en fullständig omkastning i hans politiska hållning. Då han följande året jämte Demosthenes deltog i en beskickning till Macedonien för att underhandla om fred, lät han fånga sig genom Filips ränker och förbindliga sätt. Från den stunden var han den macedoniska politikens ifrigaste förespråkare och uppoffrade för att tjäna Filips intressen både sin egen heder och sitt fäderneslands välfärd. Än tydligare framträdde hans opatriotiska handlingssätt vid en ny beskickning, hvilken afsåg att med Filip formligen afsluta den öfverenskomna freden. Detta föranledde Demosthenes att i förening med Timarchos uppträda mot A. med en på högförräderi lydande anklagelse, hvilken denne för tillfället lyckades gendrifva genom en motanklagelse mot Timarchos. Äfven en ny af Demosthenes anhängiggjord rättegång rörande samma sak hade icke åsyftad verkan. A. fortfor att arbeta för Filips sak, och såsom pylagor, eller deputerad vid amfiktyonernas sammankomst i Delfi (339), gaf han anledning till det andra s. k. heliga kriget, i hvilket Filip såsom utvald öfverfältherre i spetsen för 30,000 man framryckte ända mot Aten. Omsider, men för sent, öppnades nu hans landsmäns ögon för den verkliga innebörden af det macedoniska partiets sträfvanden, och denna ändrade stämning medförde bland annat, att efter det olyckliga slaget vid Chaironeia (338) Demosthenes, trots A:s intriger, fick hedersuppdraget att på statens vägnar hålla det sedvanliga liktalet öfver de i striden fallne medborgarna. Då någon tid därefter Ktesifon föreslog, att Demosthenes för sina stora förtjänster om fäderneslandet, särskildt iståndsättandet af dess försvarsväsen, skulle offentligen belönas med en gyllene krans, sökte A. hindra detta genom en, under förebärande af vissa oformligheter i förslaget, väckt anklagelse mot Ktesifon. Innehållet af detta anklagelsetal är emellertid hufvudsakligen riktadt mot Demosthenes och afsåg att med ett slag alldeles krossa den hatade motståndaren. Af okänd anledning uppsköts rättegången ända till 330, då Demosthenes vann en glänsande seger genom sitt mästerliga tal <i>Om kransen</i>, hvari nedrigheten i A:s karaktär och handlingssätt och hela hans föregående lifs försyndelser afslöjas och utmålas med öfverdrifvet starka, af en länge närd förtrytelse tillblandade, färger. Moraliskt tillintetgjord, gick denne i frivillig landsflykt först till Efesos, sedermera till Rhodos, där han skall hafva verkat såsom vältalighetslärare. 
A:s vältalighet tillhör den patetiska genren. Med såväl inre som yttre naturanlag var han rikligen utrustad, men saknade sträng metodisk utbildning och än mera det sedliga allvar och den af varm öfvertygelse uppburna hänförelse, utan hvilken en talare ej kan blifva verkligt stor. Om hans betydelse såsom talare och statsman se A. Schæfer, "Demosthenes und seine zeit" (2:a uppl. 1885), och F. Blass, "Attische beredsamkeit", III (2:a uppl. 1898). 
Af sina tal synes A. ej hafva i skrift offentliggjort mer än tre, hvilka vi ännu hafva i behåll: 1) det ofvannämnda talet mot Timarchos; 2) ett med anledning af Demosthenes' förnyade anklagelse skrifvet försvarstal; 3) talet mot Ktesifon. De äro tillgängliga dels i samlingsupplagor af attiska talare (<i>Oratores attici</i>), dels i åtskilliga specialupplagor. Talet mot Ktesifon finnes i svensk öfversättning af M. Ziedner under titeln "Aeschines' och Demosthenes' täflingstal" (1856). 
2. A., med binamnet Sokratikern, en af Sokrates' trognaste och mest begåfvade lärjungar. Han berömmes i synnerhet för den trohet, hvarmed han upptecknade af Sokrates hållna samtal. Tre dialoger, hvilka vi ännu ega under hans namn, härröra sannolikt från senare sofister. A. M. A. 
<b>Aisch-kul.</b> Se Ala-kul. 
<b>Aischylos</b> (grek. <i>Aischylos</i>, lat. <i>Æschylus</i>), berömd grekisk sorgespelsdiktare, f. i Eleusis i Attika 525 f. Kr. Under sitt fäderneslands frihetskamp mot perserna, deltog han som krigare i de ärofulla striderna vid Marathon och Salamis. A. uppträdde som dramatisk författare första gången år 500 och vann sedermera dramaturgiska pris upprepade gånger, tills han 468 besegrades af sin yngre medtäflare Sofokles. Harmsen häröfver och missnöjd med den politiska ställningen i Aten, begaf han sig på inbjudning 
page_number=228, index= - Aischylos, berömd grekisk sorgespelsdiktare  - Aisja. Se Ajesja  - Aisne. 1. Flod i Frankrike  - Aisne. 2. Departement i norra Frankrike  - Aisne-kanalen. Se Frankrike  - Aisne-Marne-kanalen. Se Frankrike  - Aison, konung uti Iolkos i Tessalien, fader till Iason  - Aisopos, den förnämste företrädaren för fabeldiktningen  - Aiss, mus.  - Aistulf, konung öfver langobarderna (se d. o.)  - Ait., i naturvetenskapliga namn förkortning för den skotske botanisten Will. Aiton  - Aitchison. 1. George A.  - Aitchison. 2. Sir Charles Umpherstone A.  - Aitolia. Se Etolien  - Aitolos, grek. sag.  - Aiton, William  - Aitonia, bot. Se Aiton  - Aitzema, Lieuwe van 
af konung Hiero i Syrakusa till Sicilien, hvarest han äfven någon tid förut hade vistats, och afled där i Gela år 456 f. Kr. A. har med rätta blifvit kallad skaparen af det grekiska sorgespelet, i det han utbildade den form, som detta framgent behöll och anvisade hjältesagan som dess ämnessfär. Då före honom Thespis, jämte den talrika kören, användt blott en enda skådespelare, inskränkte A. körpartierna och tillade en andre skådespelare, hvarigenom en egentlig dramatisk dialog möjliggjordes. Äfven åt de yttre sceniska anordningarna egnade han omsorg. Han uppfann koturnen, förbättrade maskerna, gaf väckelse åt dekorationsmåleriet och införde ett teatermaskineri, som t. o. m. möjliggjorde scenförändringar (t. ex. i <i>Eumeniderna</i>). - Hans språk är kraftfullt och rikt på djärfva bilder; hans hjältar äro tecknade öfvermänskligt stora, kanske mera typiska än karakteristiska; planläggningen är ytterst enkel, och hans stycken bäras af religiös stämning. A. är skaparen af den dramatiska karaktären, men någon karaktärsutveckling skildrar han icke. Med A. upphörde den grekiska tragedien att vara en blandning af komiska och patetiska element, den blef ett strängt allvarligt, idealt drama. - Det ursprungliga antalet af hans verk uppgifves än till 70, än till 90, men af dessa finnas dock numera endast 7 fullständigt bibehållna, näml. 1) <i>De skyddsökande</i>, som förefaller ålderdomligast och anses hafva varit första ledet i en trilogi (d. v. s. sammanhängande följd af tre dramer); 2) <i>Perserna</i>, uppförd 472 i Aten till förhärligande af segern vid Salamis, midtstycket i en för öfrigt förlorad trilogi; 3) <i>Den fjättrade Prometheus</i>, det första skådespel, där en karaktär skildras, en af den antika poesiens skönaste, men äfven mest svårtolkade skapelser, första stycket af en trilogi; 4) <i>De sju mot Tebe</i>, slutstycket i en trilogi, och liksom det förra endast bevaradt i en senare bearbetning; den i sin helhet bevarade trilogien <i>Oresteia</i>, som uppfördes 458 och bestod af 5) <i>Agamemnon</i>, 6) <i>De grafofferbärande</i> och 7) <i>Eumeniderna</i>. Oresteia är den enda trilogi, som kommit till vår kännedom och innehåller en för det grekiska dramat ovanligt fullständigt utförd handling. A. blef nämligen utan efterföljare i den trilogiska kompositionen. 
Alla A:s arbeten äro öfversatta till svenska af V. F. Palmblad (1841-45), "De sju mot Thebe" af A. M. Alexanderson (1868), "Den fjättrade Prometheus" af H. Solander (1875), "Agamemnon" af B. Risberg (1890). En kritisk upplaga af A:s samtliga arbeten utgafs af Wecklein 1885, "De grafofferbärande" (1896) och "Oresteia" (1899-1900) utgåfvos af Wilamowitz-Möllendorf. Se vidare Croiset, "Histoire de la littérature grecque.". 
<b>Aisja.</b> Se Ajesja. 
<b>Aisne</b> [än]. 1. Flod i Frankrike. Den rinner upp i depart. Meuse och faller ut i Oise, ofvanför Compiègne. 279 km. lång. - 2. Departement i norra Frankrike, 7,427 kvkm. 535,583 inv. (1901). Hufvudstad Laon. Norra delen af A. är slättland, den södra uppfylld af höjder. Klimatet är högst föränderligt, och utsädet blir ofta skadadt genom nattfroster. Såväl åkerbruk som industri äro högt uppdrifna. 
<b>Aisne-kanalen</b> [än-]. Se Frankrike. 
<b>Aisne-Marne-kanalen</b> [än-marn-]. Se Frankrike. 
<b>Aison</b> (grek. <i>Aison</i>, lat. <i>Æson</i>), konung uti Iolkos i Tessalien, fader till Iason. 
<b>Aisopos</b> (grek. <i>Aisopos</i>, lat. <i>Æsopus</i>), den förnämste företrädaren för fabeldiktningen hos grekerna. A. var en samisk slaf och lefde vid midten af 500-talet f. Kr. I egenskap af sin tids berömdaste fabelberättare blef han af folktraditionen ansedd som författare till de urgamla grekiska fablerna, hvilka sedan kommit att gå under hans namn. Hans lif, om hvilket föga är bekant, utsmyckades med åtskilliga dikter; så skulle han åtnjutit Kresus' gunst och varit hans sändebud till Delfi m. m. I litterärt afseende äro A:s fabler märkliga därigenom att i dem den grekiska böjelsen för reflexion för första gången framträder. De hafva genom öfversättningar införlifvats med snart sagdt alla västerländska litteraturer. Den tidigaste svenska upplagan är af år 1603. Se Hausrath, "Untersuchungen zur überlieferung der äsopischen fabeln" (1894). - En stympad bild af A. finns i Villa Albani i Rom. 
<b>Aiss</b> [ajs], <i>mus</i>., elfte tonen i kromatiska skalan, eller a höjdt med en half ton; förväxlas enharmoniskt med b. 
<b>Aistulf,</b> konung öfver langobarderna (se d. o.). 
<b>Ait.,</b> i naturvetenskapliga namn förkortning för den skotske botanisten Will. Aiton. 
<b>Aitchison</b> [ei't*is*n]. 1. George A., engelsk arkitekt, studerade på 1840-talet vid konstakademien och universitetet i London, tjänstgjorde flere år som examinator i byggnadskonst och dekorativ konst samt blef 1887 professor vid konstakademien. A. har byggt Founders' hall och "Royal exchange assurance's" byggnad i London samt dekorerat Kensington-palatset och flere högadliga hus. Han har erhållit pris vid åtskilliga världsutställningar. Förutom bidrag till "National biography" har A. skrifvit om ornamentik o. d. Han valdes 1901 till ledamot af svenska konstakademien. 
2. Sir Charles Umpherstone A., anglo-indisk ämbetsman, f. 1832, d. 1896, var en af lord Lawrence's mest betrodde medhjälpare och slutligen 1882-88 viceguvernör i Punjab. Mest bekant är A. som utgifvare af den för Indiens historia synnerligen värdefulla urkundsamlingen "A collection of treaties, engagements and sunnuds relating to India and neighbouring countries" (11 d., Calcutta 1862-92), i hvilken till hvarje fördrag fogas en sakrik historisk inledning. V. S-G. 
<b>Aitolia.</b> Se Etolien. 
<b>Aitolos</b> (grek. <i>Aitolos</i>), <i>grek</i>. <i>sag</i>., en son af Endymion, fick i Olympia genom kapplöpning täfla med sina bröder, Paion och Epeios, om arfsföljden till tronen i konungariket Elis och blef efter den sistnämnde, som afgick med segern, men dog barnlös, konung där. Sedan måste han dock fly och stiftade ett nytt rike i trakten af Acheloos samt blef etolernas (aitolernas) stamfader. 
<b>Aiton</b> [ei'tn], William, skotsk botanist, f. 1731, d. 1793 såsom föreståndare för de redan på hans tid berömda botaniska trädgårdarna i Kew nära London, skref ett utmärkt botaniskt verk, <i>Hortus Kewensis</i> (1789, sista upplagan bearbetad af Rob. Brown). - <i>Aitonia</i>, ett efter honom benämndt växtsläkte, har arten <i>A. capensis</i>, med mörkt rosenröda eller hvita blommor. A-N. (G. L-M.) 
<b>Aitonia,</b> <i>bot</i>. Se Aiton. 
<b>Aitzema,</b> Lieuwe van, holländsk historieskrifvare, f. 1600, d. i Haag 1669. Han beklädde 
page_number=229, index= - Aitzema, Lieuwe van  - Aivalyk, hamnsad vid Adramyttiviken  - Aivasovski. Se Ajvazovskij  - Aix l. Aix en Provence. Stad i franska depart. Bouches-du-Rhône  - Aix, Ile d', en till franska depart. Charente-inférieure hörande ö  - Aix-la-Chapelle, franska namnet på Aachen (se d. o.)  - Aix les Bains, stad och badort i franska depart. Savoie  - Aizelin, Eugène  - Aizoaceæ (Aizoacéer), bot.  - Aja (it.), hofmästarinna, uppfostrarinna  - Aja, flod. Se Allia  - Ajaccio, hufvudstad på ön Corsica  - Aj-Aj, zool. Se Ai-Ai  - Ajalon, rättare Ajjalon, fordom stad i Palestina  - Ajan, rättare Adjan, fordom namnet på östra kusten af Afrika söder om Kap Guardafui  - Ajanta l. Ajunta (Adjanta, Adsjanta), by i nordvästra hörnet af Haidarabad i Indien 
under flera årtionden en tjänst såsom hansestädernas agent i Haag. "Emedan några hansestäder lydde under Sverige", stod A. sedan 1645 äfven i svenska kronans tjänst och åtnjöt därför en årlig pension. Hans ställning blef likväl farlig, sedan Sverige och Holland kommit i spändt förhållande till hvarandra, helst han icke fick någon officiell ställning såsom svensk minister - hvarom han enträget anhöll -, och 1658 sökte han befrielse från sin svenska kommission, emedan han genom denna förlorade förmågan att uträtta något som hanseatisk resident. Med flit och omtänksamhet uppsamlande och kommenterande en mängd urkunder och aktstycken, lämnade han ett viktigt källverk till den nederländska historiens mest glänsande period (1621-68): <i>Saken van staet en oorlogh, in ende omtrent de vereenigde Nederlanden</i> (15 bd, 1655-71; 7 bd, 1669-72), ett arbete, som är af vikt äfven för Sveriges historia. J. TH. W. 
<b>Aivalyk</b> (grek. <i>Kydonia</i>), hamnstad vid Adramytti-viken i Mindre Asien, midt emot ön Lesbos. Staden, hvars befolkning utgöres af greker, blef 1821 af turkarna i grund förstörd för sitt deltagande i grekernas uppresning. Omkr. 20,800 inv. Olivodling och skeppsbyggeri. 
<b>Aivasovski.</b> Se Ajvazovskij. 
<b>Aix</b> l. Aix en Provence [äks-ã-pråvã's]. Stad i franska depart. Bouches-du-Rhône, 28 km. n. om Marseille, i en skön och fruktbar nejd. Staden, som består af en äldre och en yngre del, prydes af vackra öppna platser och en ståtlig promenad, <i>Cours Sextius</i> (förr <i>Orbitelle</i>), med kung Rénés marmorstod samt varma springvatten. Flere gamla minnesmärken af forntida konst: den gamla katedralen <i>S:t Sauveur</i> med ett af åtta antika pelare uppburet baptisterium och märkliga målningar, en gotisk kyrka, <i>S:t Jean de Malte</i>, och de provensalske grefvarnas gamla borg. A. är födelseort för många frejdade män: Tournefort, Adanson, Vanloo, Mignet m. fl. A. är säte för en ärkebiskop och en appellationsdomstol samt har tre fakulteter (faculté de droit och f. de lettres, båda sedan 1409, samt f. de théologie), lyceum, stadsbibliotek (120,000 band) och flere museer. 29,418 inv. (1901). Manufakturer: bomulls- och sidentyg, tråd. Oliv- och mandelodling. Handel med säd, vin och olja (den viktigaste marknaden för olja). - A. var under namn af <i>Aquæ Sextiæ</i> af romarna kändt för sina varma källor. Där besegrade Marius teutonerna 102 f. Kr. Enligt folktron framlefde Maria Magdalena där sina sista dagar. Under medeltiden höllo grefvarna af Provence sitt hof i A. Där hade ock trubadurerna en samlingsplats. Det var då "Frankrikes Aten" och utmärkte sig för sin höga odling och sin vård om sång och skaldekonst. Från 1501 var det säte för Provences parlament. 
<b>Aix,</b> Ile d' [il däs l. dä], en till franska depart. Charente-inférieure hörande ö innanför ön Oléron. 129 har. Omkr. 400 inv., mest fiskare. Ön har ett fort, som skyddar Rocheforts hamn, och dess redd är genom sitt betydliga djup en af de bästa i Frankrike. 
<b>Aix-la-Chapelle</b> [äks-la-*apä'll], franska namnet på Aachen (se d. o.). 
<b>Aix les Bains</b> [äks-lä-bä'], stad och badort i franska depart. Savoie, n. om Chambéry. 5,437 inv. (1901). Det är berömdt för sina varma svafvelkällor, hvilka under namn af <i>Aquæ Gratianæ</i> eller <i>Domitianæ</i> voro kända redan af romarna. Det svafvelhaltiga vattnet nyttjas dels till brunnsdrickning mot katarrer, dels och hufvudsakligen till bad mot reumatiska m. fl. åkommor. Badinrättningarna äro förträffliga. Vattnet har en värmegrad af 42°-45° C. Kurgästernas antal är 12,000 årligen. - Staden och dess omgifningar äro särdeles märkvärdiga för sina romerska fornlämningar: ett Dianatempel, badinrättningar m. m. 
<b>Aizelin</b> [äslä'], Eugène, fransk bildhuggare, f. 1821 i Paris, lärjunge af Ramey och Dumond, har förnämligast framställt kvinno- och flickfigurer med stor teknisk skicklighet. Har äfven gjort helgonfigurer för kyrkorna i Paris. Bland hans kvinnliga figurer märkas <i>Hagar och Ismael</i> och <i>Judit</i> (båda i Luxembourg-museet), <i>Dansen</i> (på Théâtre de Châtelet), <i>Idyllen</i> (på stora operans fasad). (G-G N.) 
<b>Aizoaceæ</b> (Aizoacéer), <i>bot</i>., ett omväxlande med <i>Mesembryanthemaceæ</i> och <i>Ficoideæ</i> användt namn för en familj inom ordningen <i>Curvembryeæ</i>. Till familjen höra bl. a. släktena <i>Aizoon</i>, <i>Mesembryanthemum</i> och <i>Tetragonia</i>. Se de tvenne sistnämnda. G. A.* 
<b>Aja</b> (it.), hofmästarinna, uppfostrarinna. Ordet begagnas vid de spanska och österrikiska hofven om prinsessornas och ärkehertiginnornas guvernanter. Genom en af grefvarna Stolberg blef "Fru Aja" smeknamn på Göthes moder. 
<b>Aja,</b> flod. Se Allia. 
<b>Ajaccio</b> [aja'ttjå], hufvudstad på ön Corsica, vid en vik på dess västra kust. Väl befäst. 20,946 inv. (1901). Staden skyddas af kringliggande berg, har ett varmt och mildt vinterklimat och sökes därför af sjuka, i synnerhet af bröstlidande. Befolkningen idkar sardell- och korallfiske och utför öns förträffliga olivolja. - I A. föddes Napoleon I 15 aug. 1769 (i "Casa Bonaparte"). 
<b>Aj-Aj,</b> <i>zool</i>. Se Ai-Ai. 
<b>Ajalon,</b> rättare Ajjalon, fordom stad i Palestina, tillhörande Dans stam. I den närliggande dalen stod Josuas strid mot de fem kanaanitiske konungarna, hvarvid han bjöd solen stå stilla i Gibeon och månen i Ajjalons dal (Jos. 10: 12). - Är numera en by med namnet Jalo. - Ett annat A. låg inom Sebulons stam. Jfr Dom. 12: 12. 
<b>Ajan,</b> rättare Adjan, fordom namnet på östra kusten af Afrika söder om Kap Guardafui mellan floden Nogal och byn Mogdisju; bebodd af somali- och gallastammar, som styras af oberoende s. k. imamer. Det utgör numera en del af landet Somali. 
<b>Ajanta</b> [ädjä'ntä] l. Ajunta (Adjanta, Adsjanta), by i nordvästra hörnet af Haidarabad i Indien, n. om Aurengabad och Ellora, vid södra foten af det bergpass, som för till prov. Khandesh. I norra delen af detta pass, i riktning mot Khandesh, leder en djup hålväg in i det inre af bergen till en stor grupp grott-tempel, i konstnärligt hänseende de mest fulländade och omsorgsfullast utförda af alla liknande byggnadsverk i Indien. I den hårda klippmassan äro med otrolig möda uthuggna icke mindre än 24 klosterceller och 5 tempel, hvilkas väggar äro betäckta dels med inskrifter, dels med hautreliefer och freskobilder i lysande färger. Motiven äro hämtade från buddaismen, och tiden för byggnadsverkens tillkomst anses ligga mellan 200 år f. och 600 år e. Kr. Se Burgess, "Buddha rock temples of Ajanta" (1879). J. F. N. 
page_number=230, index= - Ajas. 1. Nu hamnstad, fordom viktig kustfästning, i turkiska vilajetet Adana i Mindre Asien  - Ajaslik l. Ajasoluk. Se Efesos  - Ajax, grek. sag. Se Aias  - Ajazzo, stad. Se Ajas  - Ajdukiewicz, Tadeusz  - Ajesja (Aisja), en af Muhammeds hustrur  - Ajjalon. Se Ajalon  - Ajmere-Merwara (Ajmir, Adjmir, Adschmir), provins i Radjputana  - Ajmir. Se Ajmere-Merwara  - Ajn-djedi. Se En-gedi  - À jour, fr. 1. Hand., för dagen  - À jour. 2. För dagern, för dagsljuset  - Ajournera, fr. ajourner, uppskjuta  - Ajovan-olja  - Ajuda. Se Whyda  - Ajudja (Ajuthia), äfven kalladt Krung-khao, en af Siams gamla hufvudstäder  - Ajuga L., bot.  - Ajunta. Se Ajanta  - Ajustement, fr., jämkning  - Ajustera, fr. ajuster; bringa i ordning  - Ajuthia. Se Ajudja  - Ajvazovskij. 1. Gavriil Konstantinovitj A.  - Ajvazovskij. 2. Ivan Konstantinovitj A.  - Ak (turk.), hvit  - Aka, folkstam. Se Hrusso  - Akaa (fi.). Se Akkas  - Akaba, turkisk hamnplats  - Akaba-viken, den östligaste af de tvenne vikar, som i norra delen af Röda hafvet omsluta Sinais halfö  - Akacia (Akasia), bot. Se Acacia och Robinia  - Akademi 
<b>Ajas.</b> 1. Nu hamnstad, fordom viktig kustfästning, i turkiska vilajetet Adana i Mindre Asien. A. är de gamles <i>Ægæ</i> i Cilicien, berömdt genom sitt Asklepios-tempel och Apollonios' från Tyana underkurer. På korsfararnas tid var A. en berömd handelsplats och kallades då såväl Ægæ som Ajazzo, Jasso m. m. - 2. By i Angora i Mindre Asien, bekant för sina varma källor och sina koppar- och silfvergrufvor. 
<b>Ajaslik</b> l. Ajasoluk. Se Efesos. 
<b>Ajax,</b> <i>grek</i>. <i>sag</i>. Se Aias. 
<b>Ajazzo,</b> stad. Se Ajas. 
<b>Ajdukiewicz</b> [-vitsch], Tadeusz, framstående polsk porträtt- och genremålare, f. i Krakau 1852, studerade i München samt företog konstnärsresor i orienten och södra Ryssland. Bland hans mest bemärkta dukar äro <i>Torg i Kairo</i> och <i>Bön i öknen</i>. - Dennes broder, Zygmunt A., f. 1861, är likaledes målare. En af hans bästa taflor behandlar en episod i Sienkiewicz' historiska roman "Syndafloden". A-D J. 
<b>Ajesja</b> (Aisja), en af Muhammeds hustrur och dotter till hans släkting Abu-bekr. Hon egde i hög grad sin gemåls kärlek och utöfvade efter hans död stort inflytande på hans anhängare, hvilka kallade henne "profetissan". På hennes anstiftan uteslöts Muhammeds svärson Ali från kalifatet, och hennes fader blef profetens efterträdare. Trots allt hennes motstånd uppnådde likväl Ali, ehuru flere år senare, kalifvärdigheten, hvarefter A. blef förd till Medina, där hon dog år 58 efter hedjra (680 e. Kr.) och begrofs bredvid Muhammed. 
<b>Ajjalon.</b> Se Ajalon. 
<b>Ajmere-Merwara</b> (Ajmir, Adjmir, Adschmir), provins i Radjputana, mellan 25°30' och 26°45' n. br. samt 73°53' och 75°22' ö. lgd, lyder under den politiske agenten för Radjputana, som direkt sorterar under generalguvernören. 7,021 kvkm. med 476,330 inv. (1901), de fleste hinduer. Hufvudstaden A. (eng. <i>Ajmir</i> l. <i>Ajmeer</i>), vid järnvägen Bombay-Agra, som där genom en bibana är förenad med linjen Bombay-Calcutta, hade 75,759 inv. 1901. 
<b>Ajmir.</b> Se Ajmere-Merwara. 
<b>Ajn-djedi</b> Se En-gedi. 
<b>À jour</b> [aʃōr], fr. 1. <i>Hand</i>., för dagen. Handelsböcker föras <i>à jour</i>, då alla poster införas i dem för dagen. - 2. För dagern, för dagsljuset. Ädelstenar sägas vara infattade <i>à jour</i>, när infattningen blott fasthåller kanterna, men lämnar baksidan fri och obetäckt, så att dagsljuset kan falla genom dem. - Genombrutna broderier, spetsar o. d. sägas äfven vara arbetade <i>à jour</i>. - Att vara (hålla sig) <i>à jour</i> med någonting betyder att följa dess utveckling dag för dag. 
<b>Ajournera</b> [aʃornēra], fr. <i>ajourner</i> (af <i>jour</i>, dag), uppskjuta (t. ex. ett sammanträde) till viss bestämd tid (eller tills vidare). 
<b>Ajovan-olja,</b> en ur frukterna af den företrädesvis i Ostindien odlade <i>Carum ajovan</i> Benth. &amp; Hook. destillerad flyktig olja, som användes till framställning af tymol. 
<b>Ajuda.</b> Se Whyda. 
<b>Ajudja</b> (Ajuthia), äfven kalladt <i>Krung-khao</i>, en af Siams gamla hufvudstäder, 100 km. n. om Bangkok, på en ö i Menamfloden. Det hade i sina glansdagar hundratals tempel med kolossala Buddhastatyer. Staden förstördes under ett krig med Burma 1766, och mellan dess ruiner har en skog uppväxt. I dess närhet har en ny stad med samma namn uppstått, byggd, liksom Bangkok, på pålar i floden och med 30,000 inv. J. F. N. 
<b>Ajuga</b> L., <i>bot</i>., växtsläkte af nat. fam. <i>Labiatæ</i>, utmärkt af läppformiga blomkronor, hvilka dock sakna öfverläpp. Trenne arter förekomma i vår flora, och en, <i>A. reptans</i> L., som är mera allmän söderut, odlas stundom för sina vackra, blå vårblommor. Jfr Käringruka. A-N. (G. L-M.) 
<b>Ajunta</b> [adjö'nta]. Se Ajanta. 
<b>Ajustement</b> [a*ystmã'], fr., jämkning, ordnande, rättande; äfven prydnad, grannlåt. Jfr Ajustera. 
<b>Ajustera</b> [a*ystera], fr. <i>ajuster</i>; bringa i ordning (<i>à juste</i>). Ajustera sig: ordna hår, kläder m. m. 
<b>Ajuthia.</b> Se Ajudja. 
<b>Ajvazovskij.</b> 1. Gavriil Konstantinovitj A., rysk skriftställare, f. i Feodosia på Krim 1812, d. 1880 i Tiflis, var först lärare i klostret S. Lazzaro nära Venezia, blef 1848 rektor i en armenisk skola i Paris och grundade sedermera själf en sådan i Grenelle nära Paris. Af hans verk må nämnas <i>Öfversikt af Rysslands historia</i> (1836) och <i>Turkiska rikets historia</i> (1843), båda på armeniska, samt "Pozmavob" l. "Polyhistor", en armenisk litterär tidskrift. Därjämte var han en af de förnämste medarbetarna i "Grand dictionnaire de la langue arménienne". (A-D J.) 
2. Ivan Konstantinovitj A., den förres broder, rysk marinmålare, f. 1817 i Feodosia på Krim, väckte som ung kejsar Nikolaus' uppmärksamhet och kom i tillfälle dels att begagna undervisningen vid konstakademien i Petersburg, dels att under flere år idka naturstudier på resor, hvarefter han 1844 blef medlem af Petersburgs konstakademi samt tre år senare hofmålare och professor. Han arbetade med otrolig lätthet. Stormens häftighet och hafvets gränslösa storhet målade han med mycken poesi i känslan och finhet i stämningen, äfven då färgerna blefvo konstlade i sin brokighet. Död 1900, på sin egendom vid Feodosia. (G-G N.) 
<b>Ak</b> (turk.), hvit. Ordet förekommer i en mängd sammansatta asiatiska ortnamn. 
<b>Aka,</b> folkstam. Se Hrusso. 
<b>Akaa</b> (fi.). Se Akkas. 
<b>Akaba,</b> turkisk hamnplats med kastell, ö. om Akabavikens nordligaste spets. Gruskullar vid kusten, i närheten af A., angifva läget af edomiternas urgamla hamnstad Elat. Längre i väster låg Eziongeber, hvarifrån sjöfärderna till Ofir utgingo. 
<b>Akaba-viken,</b> den östligaste af de tvenne vikar, som i norra delen af Röda hafvet omsluta Sinaïs halfö. Klippor, korallref och sandbankar, hvilka följa längs kusterna, samt ofta förekommande kastvindar från de här och där ända till 600 m. höga, lodräta klippväggar, som bilda stranden, göra segelfarten därstädes mycket farlig. Längd omkr. 180 km., bredd omkr. 40 km. (J. F. N.) 
<b>Akacia</b> (Akasia), <i>bot</i>. Se Acacia och Robinia. 
<b>Akademi</b> (grek. <i>akademeia</i>, lat. <i>academia</i>) förekommer i tvenne betydelser: 1) En högre undervisningsanstalt, afsedd för dem, som redan i andra läroanstalter inhämtat elementen, i hvilken betydelse ordet ofta utbytes mot högskola, universitet eller institut. 2) En förening, ett 
page_number=231, index= - Akademi 
samfund af lärda eller konstnärer, som har till uppgift att främja någon eller några särskilda vetenskaper eller sköna konster för dessas egen skull. 
Akademeia var ursprungligen namnet på en invid det forna Aten belägen, till kroppsöfningar och lekar använd trädgård, som sades hafva tillhört sagohjälten Akademos. Denna trädgård anlades af Hipparchos, som lät inhägna den med en mur, hvarefter Kimon lät uttorka den sumpiga marken och försköna stället genom parkanläggningar. Platon, som bebodde en liten landtgård i grannskapet, plägade hvarje dag för sina lärjungar där föredraga sina lärosatser, och hans skola kallades till följd däraf <i>den akademiska</i> eller <i>Akademien</i> (se Platon). Sedermera gaf Cicero en af sina landtgårdar namnet Academia och skref där sina "Academica". Småningom fick ordet akademi sin allmänna betydelse såsom högskola och sedermera äfven såsom ett vittert, lärdt eller konstuppammande samfund. 
Om akademi i betydelsen af universitet se detta ord. 
Den första inrättning i äldre tider, som synes förtjäna att kallas akademi i den <i>andra</i> af ofvanstående betydelser, är det berömda <i>Museion</i>, som inrättades i Alexandria i 3:e årh. f. Kr. af Ptolemaios II Filadelfos (se vidare Museum). Från 700-talet uppkommo hos araberna, särskildt i Basra, lärda och vittra samfund med inflytande. Under medeltiden, då lärdomen oftast stängde in sig i klostren, var deras antal högst obetydligt. Bekanta äro det "lärda sällskap", som Karl den store bildade på inrådan af sin lärare Alkuin, samt de moriska sällskapen i Granada och Cordova, hvilka hufvudsakligen egnade sig åt studiet af skaldekonst och musik. Af vikt såsom förebild vardt det 1323 stiftade trubadurmässiga sällskapet för <i>Jeux floraux</i> (se d. o.), som först 1694 erhöll namn af akademi och ännu fortlefver. 
Italien under renässanstiden är de moderna akademiernas egentliga fädernesland. Efter Konstantinopels fall (1453) sökte nämligen en mängd lärda greker en fristad i detta land, och under skydd af Cosimo och Lorenzo de' Medici ingingo en mängd kunskapsälskande män föreningar i syfte att främja studiet af klassisk litteratur och konst. De tre äldsta italienska akademierna bildades i Florens, Neapel och Rom. <i>Accademia Platonica</i> i Florens stiftades 1460 af Cosimo de' Medici och sysselsatte sig hufvudsakligen med studiet af Platons filosofi, Dantes skrifter och det italienska språket. Sammankomsterna voro i stil med Platons Symposion. Den upplöstes 1521. - Den neapolitanska akademien, ofta kallad <i>Accademia Pontaniana</i>, efter Pontano, en af dess mest verksamme ledamöter, bildades i humanistiskt syfte omkr. 1440. Den upplöstes omkr. 1542. - <i>Accademia antiquaria</i> i Rom (stiftad af Pomponius Lætus) hade festlig hednisk prägel och förföljdes af påfvarna på 1460-80-talen. Den sysselsatte sig med italiensk fornforskning. Upphäfd 1550, upprättades den åter 1742. - <i>Accademia Veneta</i>, st. i Venezia 1593, är, liksom en 100 år tidigare af Aldus Manutius där stiftad akademi, berömd för sina kritiska upplagor af de klassiske författarna. Af stor betydelse för utvecklingen af Italiens språk och litteratur, liksom ock för de moderna akademiska arbetsformerna, blef <i>Accademia della Crusca</i> (eg. "Kli-akademien", lat. <i>Academia furfuratorum</i>, så kallad, emedan den skulle rena italienska språket, liksom man rensar mjölet från kli), grundad 1582 i Florens af skalden Grazzini. Den har utgifvit den inflytelserika ordboken "Vocabolario degli Accademici della Crusca" (1612; 5:e uppl. 1863 ff.). - För främjande af naturvetenskapernas studium stiftades i Neapel (1560) <i>Academia secretorum naturæ</i>, som dock snart upphäfdes af påfven. Den blef en förebild för <i>Accademia de' Lincei</i> ("de loögdes", d. v. s. skarpsyntes, akademi) i Rom (stiftad 1603, upplöst 1632), hvilken bland sina medlemmar räknade Galilei. Förnyad 1847, delas <i>Accademia de' nuovi Lincei</i> i två afdelningar, en medicinsk-matematisk-naturvetenskaplig och en filosofisk-historisk-arkeologisk-filologisk, samt erkändes 1883 såsom officiell vetenskapsakademi. <i>Accademia del Cimento</i> i Florens (stiftad 1657), för experimentell fysik, sammanslogs 1783 med botaniska akademien där och blomstrar ännu. - I 16:e årh. hade nästan hvarje italiensk stad af någon betydenhet en eller flere föreningar af lärda och konstnärer. De togo sig ofta svassande eller ironiska, löjliga namn: <i>Ardenti</i>, <i>Inflammati</i>, <i>Silenti</i>, <i>Lunatici</i> o. s. v. - 1690 uppstod i Rom <i>Accademia d'Arcadia</i> (l. <i>A. degli Arcadi</i>), för skaldekonstens höjande (se Arcadia). - Bland akademier från yngre tider må nämnas <i>Società reale</i> i Neapel (reorganiserad 1861), <i>Reale accademia delle scienze</i> i Turin (stiftad privat 1757, kunglig akad. 1783), bägge två fullständiga vetenskapsakademier, vidare dylika samfund i Lucca, Palermo, Padova, Bologna, Modena, Milano, Venezia m. fl. städer samt landtbruksakademien <i>Accademia de' georgofili</i> i Florens. 
Frankrike vardt från 1600-talet tongifvande akademiskt land. Om samfunden <i>Académie française</i>, <i>A. des inscriptions et belles-lettres</i>, <i>A. des sciences</i>, <i>A. des beaux-arts</i> och <i>A. des sciences morales et politiques</i> se Institut de France. Frankrike eger dessutom sedan 1700-talet i de flesta af sina större provinsstäder ett eller flere lärda sällskap, (omkr. 30, mestadels under namnet <i>Académie des sciences, belles-lettres et arts</i>); de utgifva särskilda "mémoires", men hafva till gemensamt organ "La revue des sociétés savantes". En 1806 i Paris stiftad <i>Académie celtique</i>, för keltisk språk- och fornforskning i omfattande skala, fortlefver såsom <i>Société nationale des antiquaires de France</i>. - Väl att märka är vidare, hurusom "académie" i Frankrike äfven utgör benämningen på dels hvart och ett af landets 16 <i>undervisningsdistrikt</i> (innefattande både universitets-fakulteter, allmänna läroverk och folkskolor inom distriktet), dels ett sådant distrikts hela lärarepersonal; sammanfattningen af dessa 16 "académies", eller m. a. o. det samfällda offentliga undervisningsväsendet, benämnes <i>L'université de France</i>. 
Tyskland. I Berlin stiftade Fredrik I år 1700, efter Leibniz' plan, en storartad vetenskapsakademi, som öppnades 1711. På Fredrik II:s tid, under Maupertuis' presidium, vann den större utveckling och betydelse. Den erhöll nya stadgar 1812 och 1881 samt är indelad i två klasser: den fysikalisk-matematiska och den filosofisk-historiska. - I Göttingen inrättades 1751 <i>Königliche gesellschaft der wissenschaften</i>, som bland annat grundlagt och utgifver den berömda litterär-kritiska tidskriften "Göttingische gelehrte anzeigen". - Bajern fick 1759 i München sin <i>Akademie der wissenschaften</i>, som 1827 delades i tre klasser: en filosofisk-filologisk, en historisk och 
page_number=232, index= - Akademi 
en matematisk-fysikalisk samt är sedan 1858 förenad med en "Historisk kommission". - Af yngre uppkomst är <i>Königlich sächsische gesellschaft der wissenschaften</i> (stiftad 1846) i Leipzig, delad i två klasser: en historisk-filologisk och en matematisk-naturvetenskaplig. - Berömd är den akademi för medicin och naturvetenskap, som under namn af <i>Academia naturæe curiosorum</i> år 1652 stiftades i den dåv. fria riksstaden Schweinfurt i Bajern, men sedan dess varit förlagd till flere andra tyska städer, alltefter presidentens boningsort, och hvilken bär namnet <i>Die leopoldinisch carolinische akademie</i>, därför att den erhöll privilegier af kejsarna Leopold I och Karl VII. - Vidare märkes <i>Königliche akademie gemeinnütziger wissenschaften</i> i Erfurt, stiftad 1754. 
Österrike-Ungern. Den rikt doterade <i>Kaiserliche akademie der wissenschaften</i> i Wien, stiftad 1846, är delad i en filosofisk-historisk och en matematisk-naturvetenskaplig klass samt utgifver bl. a. stora verk öfver Österrikes historia. I Prag finnas <i>Die böhmische gesellschaft der wissenschaften</i> (st. 1769, med en tjechisk och en tysk afdelning) samt <i>Die böhmische kaiser Franz-Joseph-akademie der wissenschaften, literatur und kunst</i>, stiftad 1890, i 4 klasser. <i>Ungerska vetenskapsakademien</i> i Budapest stiftades 1825 för magyariska språkets utbildning och blef 1869 ett allmänt vetenskapligt samfund. Den har 3 klasser och utgifver skrifter på latin, tyska och magyariska. En <i>sydslavisk</i> akademi finnes sedan 1861 i Agram, en vetenskapsakademi sedan 1872 i Krakov. 
England och Skottland hafva länge egt "kungliga sällskap", Irland t. o. m. en "akademi". Det berömda <i>Royal society of London</i> (stiftadt 1662, på grundval af 1645 och 1660 skedda sammanslutningar) verkar hufvudsakligen för naturvetenskaperna och matematiken. - <i>Royal society of Edinburgh</i> (stiftadt 1783), utöfvar en omfattande verksamhet på naturvetenskapernas, medicinens, politikens och ekonomiens områden. <i>Royal irish academy</i> i Dublin stiftades 1782 och har inlagt förtjänst bl. a. om den forniriska litteraturen. England har dessutom åtskilliga andra samfund af denna art, såsom <i>British association for the advancement of science</i> (stiftadt 1831). I aug. 1902 stiftades i London en verklig akademi, <i>British academy</i>, för historia, filosofi, rättsvetenskap, statsvetenskaper, arkeologi och filologi. 
Ryssland. I Petersburg inrättades 1725 <i>Academia scientiarum imperialis petropolitana</i> (ry. <i>Imperatorskaja akademija nauk</i>), som har en naturvetenskaplig-matematisk, en rysk-litterär och rysk-språklig samt en historisk-filologisk afdelning, den sistnämnda hufvudsakligen befattande sig med de asiatiska folkens språk, litteratur och historia. Under Katarina II lät denna akademi verkställa allsidiga undersökningar öfver ryska rikets land och folk. I Moskva verkar "Naturhistoriska vännernas akademiska sällskap", i Varsjav sedan 1824 en akademi för vetenskap och konst. 
Holland fick 1851-56 en <i>Akademi van wetenschappen</i> i Amsterdam, som trädde i stället för det 1808 af Louis Bonaparte grundade <i>Koninklijke nederlandsche institut van wetenschappen, letterkunde en schoone kunsten</i>. Dessutom finnas <i>De hollandsche maatschappij der wetenschappen</i> i Haarlem (st. 1752) samt dylika föreningar i Leiden, Middelburg, Utrecht, Rotterdam m. fl. orter. 
Belgien. I Bruxelles stiftades 1772 <i>Académie royale des sciences, des lettres et des beaux-arts</i> med tre afdelningar: för naturvetenskap, litteratur (jämte historia, språk- och statsvetenskaper) samt sköna konster. En flamländsk akademi, <i>Koninklijke vlaamsche academie voor taal- en letterkunde</i> stiftades i Gent 1886. 
Schweiz företrädes af <i>Allgemeine schweizerische gesellschaft für die gesammten naturwissenschaften</i> i Bern (stift. 1815) och <i>Naturforschende gesellschaft</i> i Zürich (stift. 1746). 
Spanien har i Madrid <i>Real academia española</i> (stiftad 1713), inrättad efter Franska akademiens mönster, och som utgifvit bl. a. en stor ordbok öfver spanska språket (1726-39; senaste uppl. 1891), <i>Real academia de la historia</i> (stiftad 1738), <i>Real academia de ciencias</i> (stiftad 1847), den sistnämnda med tre naturvetenskapliga klasser, samt <i>Real academia de ciencias morales y politicas</i> (st. 1858). 
Portugal. I Lissabon grundades 1779 <i>Academia real das sciencias</i>, omorganiserad 1851, som har två klasser: en matematisk-naturvetenskaplig och en filosofisk-historisk-litterär. 
Grekland. Vetenskapliga samfundet i Aten (<i>He en Athenais epistemonike hetaireia</i>) stiftades 1888, med klasser för filologi, matematik och naturvetenskaper. - I Konstantinopel stiftades 1861 ett stort "literärt grekiskt samfund" för vetenskapernas utbredande i orienten. 
Rumänien. En i Bukarest 1866 inrättad vetenskapsakademi (<i>Academia româna</i>) har utarbetat en rumänisk ordbok. - Serbien har en akademi i Belgrad (<i>Srpska kraljevska akademija</i>). 
I Nord-Amerikas förenta stater äro följande lärda samfund de mest betydande: <i>American philosophical society</i> i Filadelfia, det äldsta i Amerika (stiftadt 1744 af Benj. Franklin), <i>American academy of arts and sciences</i> i Boston (stiftad 1780), <i>Smithsonian institution</i> (stiftad 1846 i Washington) samt <i>Washington academy of sciences</i> (stiftad 1898, i Washington). - I Syd-Amerika har Rio de Janeiro en vetenskapsakademi. - Asien har i Calcutta <i>Asiatic society</i> (stiftadt 1784). Liknande inrättningar finnas i Batavia och Tokio samt filialer af Royal asiatic society i Bombay, Singapore, Madras, Colombo och Shanghai. - I Alexandria finnes ett <i>Institut égyptien</i> (stiftadt 1859). - Australien. Lärda <i>societies</i> i Sidney, Melbourne, Wellington och Adelaide, Victoria och Hobart utveckla liflig verksamhet. 
Danmark. I Köpenhamn stiftades 1742 <i>Det kongelige danske videnskabernes selskab</i> i syfte att främja historiska, fysikaliska, matematiska och filosofiska vetenskaper (se Videnskabernes selskab). 
Norge. I Trondhjem bildades 1760 ett lärdt sällskap, som 1767 fick namnet <i>Det kongelige norske videnskabernes selskab</i> (se Videnskabsselskabet i Trondhjem), och 1857 stiftades i Kristiania ett dylikt samfund (se Videnskabsselskabet i Kristiania). 
Finland. I Helsingfors har <i>Finska vetenskaps-societeten</i> (se d. o.) gjort sig väl förtjänt om språkvetenskapen, meteorologien m. m. 
Svenska akademier och samfund af denna art äro: <i>Svenska akademien</i> (stiftad 1786), <i>Vetenskapsakademien</i> (stiftad 1739), <i>Vitterhets historie och</i> 
page_number=233, index= - Akademi 
<i>antiqvitets akademien</i> (st. 1753 under namn af <i>Svenska vitterhets-akademien</i>, fick sitt nuvarande namn 1786), <i>Landtbruks-akademien</i> (st. 1811), <i>Akademien för de fria konsterna</i> (st. 1735), <i>Musikaliska akademien</i> (st. 1771), <i>Krigsvetenskaps-akademien</i> (st. 1796 under namn af <i>Svenska krigsmanna-sällskapet</i>, fick sitt nuvarande namn 1804), <i>Samfundet för utgifvande af handskrifter rörande Skandinaviens historia</i> (st. 1817, då det omorganiserades från en kommitté - som bildades 1815 - till ett samfund), <i>Vetenskaps-societeten i Upsala</i> (som räknar sin stiftelse från år 1710), <i>Fysiografiska sällskapet i Lund</i> (st. 1778), <i>Vetenskaps- och vitterhetssamhället i Göteborg</i> (organiseradt 1773, fick kungl. sanktion 1778), <i>Örlogsmannasällskapet i Karlskrona</i> (st. 1771) och <i>Humanistiska vetenskaps-samfundet i Upsala</i> (konstitueradt 1889). 
De i ofvanstående öfversikt upptagna vetenskapliga och vittra samfunden förete mestadels öfverensstämmelser i organisation och arbetssätt. Sålunda plägar ledamotsantalet fyllas genom val inom kretsen af ledamöterna, hvilka äfven utse hedersledamöter och utländska (eller andra s. k. korresponderande) ledamöter äfvensom akademiens ämbetsmän, och presidiet brukar gå i tur bland de inhemske ledamöterna. Sammankomsterna upptagas i vetenskapsakademier till ej ringa del af föredrag, hvari ledamöter redogöra för hvarjehanda forskningsresultat; större sådana afhandlingar tryckas vanligen i akademiens "Handlingar", hvaremot smärre intagas i dess "Förhandlingar", som lämna redogörelse för sammankomsterna. Särskildt i vittra akademier tillmätes en viktig roll åt åminnelsetal öfver aflidna ledamöter, hvarmed då vanligen dessas nyvalde efterträdare taga sitt inträde, samt hälsningstal till dessa. De arbetskrafter och öfriga tillgångar, som stå en akademi till buds, kunna sätta den i stånd till att åvägabringa utgifvandet af monumentala verk (nationella ordböcker o. a.). Mången akademi förfogar öfver fonder till utdelande af pris för de bästa vittra eller vetenskapliga arbeten. En synnerligen ansvarsfull uppgift har i detta afseende nyligen tillfallit Svenska akademien och Vetenskapsakademien i Stockholm såsom utdelare af trenne bland de nobelska världsprisen. 
Uteslutande vittra nationalakademier finnas i Frankrike, Spanien och Sverige. Däremot har man icke erfarit behof att instifta dylika i så litterärt blomstrande länder som England, Tyskland eller Danmark. En sådan akademis inflytande kan också enligt sakens natur lätt blifva tillbakahållande, i stället för främjande för utvecklingen, enär akademien, som skall utgöra ett värn för den "goda smaken", frestas att ställa sig afvog gentemot nya tidsströmningar samt hellre uppmuntrar den korrekta medelmåttan än den snillrika ursprunglighet, som följer sina egna lagar. Å andra sidan kunna särskildt vetenskapsakademier verka godt genom att gifva stadga åt det vetenskapliga lifvet hos ett folk och detsammas anseende utomlands. - En internationell sammanslutning mellan de förnämsta vetenskapsakademierna (för naturvetenskaper samt för historiska, filosofiska och filologiska vetenskaper) planlades 1899 vid en konferens i Wiesbaden, på inbjudan af vetenskapsakademien i Berlin och Royal society i London, med syfte att främja gemensamma vetenskapliga företag af allmännare intresse och underlätta den vetenskapliga samfärdseln mellan olika länder. Föreningen, <i>Association internationale des académies</i>, konstituerades 1900 i Paris och omfattar (1903) 17 vetenskapsakademier, däribland den svenska. Första generalförsamlingen egde rum i Paris 1901, den andra skall hållas 1904 i London. 
Konstakademier äro vanligen dels samfund af betydande konstnärer med uppgift att vårda konstodlingens intressen, dels och därjämte högre, af staten understödda läroverk, vid hvilka ämnessvenner inom de bildande konsterna åtnjuta undervisning, merendels kostnadsfritt. Sådana högre konstskolors lärjungar öfvas i teckning efter planscher, gipsbilder och lefvande modell; vidare meddelas undervisning i anatomi, proportionslära, perspektiv, färglära, kostymkännedom, konsthistoria, estetik, mytologi m. m. samt slutligen praktisk handledning i utöfvande af måleri, bildhuggarekonst, etsning, kopparstickarekonst o. s. v. Många konstakademier inbegripa i sig äfven en arkitektskola. De af dem anordnade (vanligen årliga) elevutställningarna föregås af pristäflingar öfver uppgifna ämnen, hvarvid lofvande lärjungar kunna vinna penningebelöningar, medaljer och resestipendier. Mera utvecklade konstnärer kallar akademien till sina ledamöter. Lärarna utgöras af konstnärer och konstlärde samt bilda, jämte akademiens ledamöter, en styrelse, som på sätt och vis utgör en administrativ myndighet för konstärenden. De tyska konstakademiernas öfverstyrelse kallas senat. - En konstakademis verksamhet går ut på att bibringa lärjungarna den omfattande tekniska och allmänt vetenskapliga utbildning, som den moderna tiden kräfver, men som icke så lätt kan inhämtas i en mästare-ateljé, där det personliga inflytandet på eleven är öfvermäktigt. I likhet med vittra akademier hafva äfven konstakademierna visat böjelse att under tidehvarf af brytningar inom konsten hålla på de föråldrade formerna samt endast motvilligt och sent gifvit sitt erkännande åt nya riktningar, nya ideal. Så kvarstodo de i början af 19:e årh. på barocktidens konventionella ståndpunkt, länge efter det att konstnyfödelsen försiggått. Flere stora konstnärer hafva därför uttalat en hård dom öfver akademierna; och det är fortfarande icke sällsynt, att grupper af reformlystna konstnärer afsäga sig all förbindelse med den akademi, vid hvilken de fått sin utbildning. - För antiken och medeltiden var begreppet konstakademi okändt. Den unge konstidkaren fick tillträde till någon mästares ateljé och bildade sig genom omedelbart deltagande i dennes arbeten. Men när mot slutet af renässanstidehvarfvet alstringskraften inom konsten aftog och det innerliga sambandet mellan folklif och konst lossnade, stodo icke längre de stora, offentliga uppgifterna konstnären till buds; han behöfde ej yngre krafters biträde i sin verkstad, och man begynte inrätta akademier. I nyaste tiden hafva emellertid här och där akademierna åter trädt ateljéväsendet närmare, i det att ämnessvenner efter fritt val inträda vid någon mästares ateljé för att där bygga vidare på sin akademiutbildning eller i andra fall för att vinna förberedelse till denna. Under medeltiden hade på några ställen uti Italien funnits ett slags fria målareskrån (<i>congregationes</i>), helgade åt måleriets skyddspatron, Sankt Lukas. Ett sådant bildades i Venezia 1290; det i Florens (tillkommet 1340) fick 1571, under Cosimo I, namnet akademi. Lionardo da Vinci grundade redan 1494 en konstakademi i Milano. <i>Accademia di san Luca</i> i Rom, stiftad under Gregorius XIII (1572-85), uppstod genom ombildning af ett äldre universitet för de 
page_number=234, index= - Akademi  - Akademien för de fria konsterna (i Stockholm). Se Konstakademien  - Akademiet for de skönne kunster, Det kongelige danske 
sköna konsterna. Flere andra italienska städer ega konstakademier, hvilka mest äro af yngre ursprung och ringare betydelse. Mönstret för senare anstalter af detta slag vardt den 1648 i Paris grundlagda <i>Académie des beaux-arts</i>, hvars ledamöter äro konstnärer (jfr Institut de France), och som vid sin sida har konstskolan <i>École des beaux-arts</i> (stiftad 1793). En filial af den senare är <i>Académie de France</i> i Villa Medici i Rom, vid hvilken de med Rom-priset belönade unge konstidkarna (äfven musiker) få uppehålla sig med stipendium i fyra år. Den första tyska konstakademien inrättades 1662 i Nürnberg af J. v. Sandrart. Nu finnas blomstrande sådana bl a. i Berlin (stiftad 1694, omorganiserad senast 1882; numera äfven inrymmande ett musikkonservatorium), i Dresden (1705, fullst. 1764), Wien (1692, omorg. 1872), Leipzig (1764, omorg. 1871), Düsseldorf (1767, omorg. 1822), München (1770, omorg. 1808), Kassel (1777, omorg. 1879), Königsberg (1843) och Karlsruhe (1893). Madrids konstakademi stiftades 1752 (andra finnas i Barcelona, Sevilla och Valencia), Petersburgs 1757, Londons 1768, Edinburghs 1825 (på grundvalen af en 1754 upprättad teckningsskola), Dublins 1803. Belgien och Nederländerna ega konstakademier i Antwerpen, Brügge, Bruxelles och Amsterdam. Under senare tiden har Nord-Amerika fått dylika i New York, Boston och Filadelfia. - Konstakademien i Stockholm räknar 21 mars 1735 som sin instiftelsedag (se vidare Konstakademien). Om danska konstakademien se Akademiet for de skönne kunster. 
Musikakademier äro, liksom konstakademier, samfund af framstående (skapande eller utöfvande) konstnärer inom arten och hafva under sitt öfverinseende ett läroverk för utbildande af musiker (s. k. konservatorium). Sådana musikaliska akademier finnas i London (stift. 1822), i Bruxelles och i Stockholm. Af denna art var äfven <i>Academy of ancient music</i> i London, hvilken blomstrade 1710-34. Namnet akademi bäres dock äfven af åtskilliga föreningar för musikutöfning, såsom <i>Singacademie</i> i Berlin (st. 1790), den 1669 stiftade <i>Académie royale de musique</i> i Paris, där detta namn eget nog nu bäres af stora operan, den 1720-28 verkande föreningen i London för uppförande af Händels italienska operor (<i>Royal academy of music</i>), <i>Accademia filarmonica</i> i Bologna och Verona m. fl. 
Förr brukades benämningen akademi äfven om ett slags högre gymnasier (t. ex. de tyska "riddarakademierna" och Sorö akademi i Danmark), och i England och Nord-Amerika har ordet varit namn på vissa högre, mest privata skolor. - <i>Académie de médicine</i> i Paris (inrättad 1820) motsvarar i hufvudsak Medicinalstyrelsen i Sverige. - I flere länder bäres namnet akademi af högre fackskolor; så har man krigs-, militär-, marinakademier i Tyskland, Österrike, England och Förenta staterna, bergsakademier och forstakademier i Tyskland, hvarest man äfven slösaktigt med namnet hedrar handelsakademier, ja "skräddarakademier", "kokkonstakademier", liksom man förr i Frankrike hade akademier för ynglingars kroppsliga utbildning (i fäktning, ridning, simning, dans m. m.). 1792-1862 hade krigsskolan på Karlberg namnet krigsakademi. 
Litt.: I "Minerva, jahrbuch der gelehrten welt", isht i årg. 1893-94 och 1902-03, finnas goda specialupplysningar. Särskilda länders akademier afhandlas i A. d'Héricourt, "Annuaire des societés savantes" (2 bd, 1865-66), "Year-book of the scientific and learned societies of Great Britain and Ireland" (årligen) och Joh. Müller, "Die wissenschaftlichen vereine und gesellschaften Deutschlands" (1883-88). Vidare har Franska akademiens historia skrifvits af Mesnard (1859), franska vetenskapsakademiens af Maindron (1887), Royal societys historia af Weld (2 bd, 1848), Berlins vetenskapsakademis af Harnack (3 bd, 1900), Wiens af A. Huber (1897), Leopoldin.-Carolin. akademiens af Nees von Esenbeck (1851), Bruxelles-akademiens af Mailly (2 bd, 1883), Petersburg-akademiens af Pekarskij (2 bd, 1871-73), Svenska akademiens af G. H. Ljunggren (1886). E. F-T. 
<b>Akademien för de fria konsterna</b> (i Stockholm). Se Konstakademien. 
<b>Akademiet for de skönne kunster,</b> Det kongelige danske, utvecklade sig ur en mindre, 1738 grundlagd konstskola. Fredrik V skänkte akademien Charlottenborgs slott, och dess äldsta stiftelsebref underskrefs på hans födelsedag 31 mars 1754. Akademien fick då titeln "Kongl. skildrer-, bildhugger- och bygningsakademie". Under de första tjugo åren voro de fleste af akademiens ledande män utlänningar, i synnerhet fransmän, och förhandlingarna fördes på franska. Bland akademiens äldste medlemmar må nämnas svensken K. G. Pilo och fransmannen J. F. J. Saly, som var dess inflytelserike direktör. Emellertid uppväxte ett danskt konstnärssläkte, som (1772) störtade utlänningarnas välde. Den abildgaard-wiedeweltska perioden inträdde, under hvilken akademiens verksamhet betydligt utvidgades och började utöfva inflytande på handtverkerierna (1771 hade föreskrifvits, att handtverkslärlingar egde fritt tillträde till akad:s skolor). 1814 fick akademien sitt nuv. namn. Under följande period, då förnämligast K. V. Eckersberg gaf den danska konsten dess prägel, var det i synnerhet G. F. Hetsch och H. E. Freund, som arbetade för handtverkeriernas utveckling i konstnärlig riktning. Stadgarna af 28 juli 1857 upphäfde i hufvudsak akademiens förpliktelser gent emot handtverkerierna och satte såsom dess ändamål att "som konstskola verka till konstens utveckling och som konstsällskap till utbredande af konstsinne och god smak". Först vid denna tid fingo konstnärerna ett afgörande inflytande på akademiens och konstens angelägenheter. Medlemmarna, som förut vunnit inträde efter utförandet af ett s. k. receptionsarbete, upptogos därefter genom val. De inflytelserikaste personerna under denna period af akademiens historia hafva varit V. Marstrand och F. Meldahl. Utställningarna, som redan 1821 börjat omfatta arbeten af professorer och medlemmar vid sidan af elevernas, fingo efter 1857 en ställning som själfständig institution. För att afhjälpa det obekväma däri att den styrande myndigheten handhades af akademiens hela medlemsförsamling, tillkommo stadgarna af 1882 och af 18 jan. 1887. Med undantag af valet af medlemmar skötas akademiens angelägenheter numera af ett <i>akademiråd</i>, som består af professorerna och 24 medlemmar. Undervisningen ledes af ett <i>skolråd</i>, bestående af de sju professorerna (3 i målar-, 2 i bildhuggar- och 2 i byggnadskonst) jämte docenterna och 6 valda medlemmar från akademirådet. Administrationen ledes 
page_number=235, index= - Akademiet for de skönne kunster, Det kongelige danske  - Akademi-fogde, en Upsala universitets tjänsteman  - Akademihemman, kam.  - Akademiker, benämning på lärare vid akademier  - Akademiklubben ("A. K.")  - Akademi-räntmästare. Se Räntmästare  - Akademi-sekreterare, chefen för kansliet vid universiteten i Upsala och Lund. Han tillsättes af k. m:t  - Akademisk  - Akademiska föreningen, vid Lunds universitet 
af direktören, biträdd af en sekreterare (vald för lifstid), hvilken såsom sådan är led. af akad. och äfven har hand om biblioteket. Direktören väljes för 3 år i sänder. Presesbefattningen bortföll 1849, men det kungl. protektoratet är bibehållet. Sedan elementarundervisningen blifvit skild från akademien, finnes i "Det techniske selskabs skole" en allmän förberedande skola, hvilken alla eleverna måste genomgå. 1888 upprättades en med akademien förenad <i>konstskola för kvinnor</i>, där undervisning meddelas i en målar- och en bildhuggarskola, men den allmänna förberedelsen måste vara förvärfvad förut. Denna skola ledes af 2 lärare enligt samma regler, som gälla för akademiens skolor, och med samma fordringar. Akademien har en samling af porträtt, receptionsstycken, täflingsarbeten m. m., en ansenlig samling af gipsafgjutningar och ett ganska stort bibliotek. De båda sistnämnda samlingarna äro inrymda i en vid Charlottenborg uppförd särskild byggnad, hvars öfversta våning begagnas till de årliga utställningarna. PH. W.* 
<b>Akademi-fogde,</b> en Upsala universitets tjänsteman, som har närmaste tillsyn öfver akademiens jordegendom. 
<b>Akademihemman,</b> <i>kam</i>., räknas till <i>ad pios usus</i> anslagna hemman och äro antingen skänkta under full eganderätt till universiteten eller af kronan till bruk upplåtna såsom bidrag till lärarnas och tjänstemännens aflönande (prebendehemman). Alla akademihemman äro fria från ränta och tionde, skjutsningsbesvär m. m. Till Upsala universitet skänkte Gustaf II Adolf 1624 under frälserätt de s. k. Gustavianska arfvegodsen, utgörande 306 1/2 hemman, af hvilka denna läroanstalt sedermera njutit sin förnämsta inkomst. Upsala universitets prebendehemman äro anvisade af hertig Karl, drottning Kristina och Karl XI. 1872 tilläts försäljning af åtskilliga från Upsala alltför aflägset liggande akademihemman, under villkor att det inflytande försäljningsbeloppet användes till inköp af annan för tillsyn och vård bättre belägen jordegendom af motsvarande värde. Enligt senaste jordebok eger detta universitet 5 7/8 mtl krono, nära 331 mtl frälse och 50 1/8 mtl skatte. Inkomsterna af domänerna utgjorde 1901 196,352 kr. af landtbruksegendomar och 15,906 kr. af skogar. Lunds universitet fick, genom 1666 års donationsbref, en storartad förläning, nämligen alla under domkapitlet i Lund förut hörande hemman och lägenheter, bestående af 925 bondgårdar m. m.; men några år därefter återtog Karl XI hela förläningen och använde i stället kapitelgodsen till upprättande af ett nytt kavalleriregemente. Det vederlag i tionde, som utlofvades, tillföll aldrig Lunds universitet, som för närvarande innehar endast 16 1/6 mantal jämte en mängd ängslotter vid Höje å. KBG. 
<b>Akademiker</b> (lat. <i>academicus</i>), benämning på lärare vid akademier, i detta ords betydelse af högskola, äfvensom ledamöter af akademier i betydelsen af lärdt eller vittert sällskap. 
<b>Akademiklubben</b> ("A. K."), ett 19 apr. 1877 af manliga och kvinnliga elever vid konstakademien i Stockholm stiftadt sällskap för kamratligt umgänge. Vid sammankomsterna ha förekommit glada upptåg, karikatyrteckning, vittra lekar, musik, dans o. s. v. A. K. utger sedan 1877 i litografiskt öfvertryck en liten illustrerad tidning, kallad "Palettskrap", som utkommer i fria nummer (förr i medeltal 4 årl.) om ett 100-tal exemplar. 1890-94 utgaf klubben under samma titel en jultidning med konstnärlig utstyrsel och med ordentliga vittra bidrag. En direkt fortsättning fick denna publikation i jultidningen "Julstjernan" (1895-97). 
<b>Akademi-räntmästare.</b> Se Räntmästare. 
<b>Akademi-sekreterare,</b> chefen för kansliet vid universiteten i Upsala och Lund. Han tillsättes af k. m:t. 
<b>Akademisk,</b> som har afseende på en akademi eller som är särskildt utmärkande för en sådan, t. ex. akademiska statuter, akademisk stil; öfverensstämmande med vedertagna konstregler; (i parlamentariskt språk) uteslutande teoretisk, utan praktiskt eller aktuellt intresse. - Akademisk kvart, eg. den fjärdedels timme, som enligt häfdvunnet bruk vid de svenska universiteten får förflyta utöfver utsatt klockslag, innan en föreläsning o. d. begynner. - Akademisk medborgare, student eller universitetslärare. 
<b>Akademiska föreningen,</b> vid Lunds universitet, en sammanslutning af universitetets alla kretsar, de äldre och de yngre. Första tanken därpå uttalades 1811 i en skrifvelse af kanslern L. v. Engeström, men det stannade då vid inrättandet af ett läsesällskap. Tanken återupptogs 1829 af yngre akademiker, och 1830 sammanslöto sig samtliga de vid universitetet studerande "nationerna" till en "Akademisk förening", till deltagande i hvilken de för alltid inbjödo såsom hedersledamöter prokanslern och de ord. professorerna; såsom ordinarie ledamöter däri inträdde universitetets adjunkter, docenter och öfriga tjänstemän äfvensom alla i landskapsföreningarna inskrifna studenter. Inträdet gjordes obligatoriskt genom föreskrift i föreningens 1831 officiellt fastställda stadgar. Det äldre läsesällskapet uppgick i den nybildade föreningen. Enligt de nya stadgarna af 1869 och 1874 utgöras föreningens hufvudmän af de vid universitetet studerande nationsföreningarna. Dessas medlemmar utgöra föreningens ord. ledamöter, hvaremot universitetets styresmän, lärare och tjänstemän räknas som hedersledamöter eller e. o. ledamöter. Förutvarande akademiska medborgare kunna fortfarande inskrifva sig såsom ledamöter. - Föreningen afser att utveckla och förädla det akademiska lifvet genom att bereda sina medlemmar tillfälle dels till dagligt personligt umgänge, till läsning af tidnings-, tidskrifts- och boklitteratur, till sång- och musiköfningar, till bildande sällskapsnöjen af olika art, dels till sammanslutning i vetenskapliga föreningar och dels till understöd åt mindre bemedlade medlemmar. 
page_number=236, index= - Akademiska föreningen, vid Lunds universitet  - Akademist  - Akadien, geogr. Se Acadia  - Akaiska förbundet. Se Akéer  - Akaja. Se Achaja  - Akajer, dets. som akéer (se d. o.)  - Akalefer, maneter. Se Coelenterater  - Akamaru, en af Gambier-öarna (se d. o.)  - Akantaceer. Se Acanthaceæ  - Akantit, miner.  - Akantokefaler, zool., rundmaskar  - Akantopterygier, detsamma som Acanthopterygii (se d. o.)  - Akantus, Acanthus. Se Acanthaceæ  - Akardi, patol.  - Akarnanien, det nordvästligaste landskapet i det gamla Hellas  - Akarocecidie, bot. och zool.  - Akaroidharts, harts af det nyholländska grästrädet  - Akasia, bot. Se Acacia och Robinia  - Akatafasi l. Agrammatism, oförmåga att i satser ordna ord  - Akatalektisk, metr., fullständig. Se Katalektisk och Vers  - Akatarsi, förorening (särskildt af blodet)  - Akatastatisk, ostadig, oregelbunden  - Akatoliker, "icke-katoliker"  - Akbar, eg. Djelal-eddin Muhammed 
En öfverstyrelse, en social styrelse och en ekonomisk styrelse handhafva föreningens angelägenheter. Föreningen räknar inom sig 12 vetenskapliga föreningar. Af allmänheten har den rikligen ihågkommits med prisstiftelser och stipendier, bidrag till biblioteket och konstmuseet samt med insamlingar till Akademiska föreningens ansenliga byggnad, som 1848-51 uppfördes i ett slags borgstil, efter ritningar af J. Strömberg. Genom tillbyggnad 1879-80 erhölls en ny festvåning och större läslokal (Ateneum). Förslag äro nu (1903) å bane att betydligt utvidga byggnaderna genom en tillbyggnad efter ritningar af Fr. Sundbärg. Se Braunes uppsats i Lunds studentkalender 1863 och El. Tegnérs skrift om Lunds universitet 1897. 
<b>Akademist,</b> stundom förekommande benämning på ledamot af något lärdt eller vittert samfund med namnet akademi. Jfr Akademiker. - Akademisterna, benämning på de svenske författare, som försvarade den fransk-klassiska, af Svenska akademien länge omhuldade smaken under striden mellan dennas anhängare och nyromantikerna. 
<b>Akadien,</b> <i>geogr</i>. Se Acadia. 
<b>Akaiska förbundet.</b> Se Akéer. 
<b>Akaja.</b> Se Achaja. 
<b>Akajer,</b> dets. som akéer (se d. o.). 
<b>Akalefer</b> (lat. <i>Acalephæ</i>), maneter. Se Coelenterater. 
<b>Akamaru,</b> en af Gambier-öarna (se d. o.). 
<b>Akantaceer.</b> Se Acanthaceæ. 
<b>Akantit,</b> <i>miner</i>., ett mineral af samma kemiska sammansättning som argynit, Ag<sup>2</sup>S, men kristalliserande efter det rombiska systemet. Funnet vid Freiberg. A. HNG. 
<b>Akantokefaler</b> (lat. <i>Acanthocephali</i>), <i>zool</i>., rundmaskar (se d. o.). 
<b>Akantopterygier,</b> detsamma som Acanthopterygii (se d. o.). 
<b>Akantus,</b> <i>Acanthus</i>. Se Acanthaceæ. 
<b>Akardi</b> (lat. <i>acardiacus</i>, af grek. nekande <i>a</i> och <i>kardia</i>, hjärta), <i>patol</i>., en missbildning, som består i saknad af hjärta. Se Missbildning. 
<b>Akarnanien,</b> det nordvästligaste landskapet i det gamla Hellas. Vid dess västra kust ligger ön Leukas (Santa Maura), fordom förenad med fastlandet genom ett näs, som redan i forntiden genomgräfdes af befolkningen. A. är ett vildt bergland, rikt på skog och betesmarker; endast vid östra gränsen, i Acheloos' floddal, är det något odladt. Dess invånare hafva varit och äro ett rått folk med vilda seder och hade aldrig någon djupare inverkan på det öfriga Greklands öden. Sitt namn, akarnaner, lära de fått efter Alkmaions son Akarnan, hvilken skall hafva koloniserat landet. Bland forntida städer må nämnas Aktion på udden af samma namn. - A. bildar numera tillsammans med Etolien en nomarki. Staden Missolonghi i A. är nomarkiens hufvudstad. Se Etolien. O. A. S.* 
<b>Akarocecidie,</b> <i>bot</i>. och <i>zool</i>. Se Gallbildning. 
<b>Akaroidharts,</b> harts af det nyholländska grästrädet (<i>Xanthorrhoea hastilis</i>), gult eller rödgult, sprödt harts af aromatisk lukt. Nyttjas till beredning af lack och som färgämne för polityr och fernissor. P. T. C.* 
<b>Akasia,</b> <i>bot</i>. Se Acacia och Robinia. 
<b>Akatafasi</b> (af grek. nekande <i>a</i> och <i>katafasis</i>, bejakning) l. Agrammatism, oförmåga att i satser ordna ord. En följd af vissa hjärnsjukdomar. 
<b>Akatalektisk</b> (af grek. nekande <i>a</i> och <i>katalegein</i>, upphöra), <i>metr</i>., fullständig. Se Katalektisk och Vers. 
<b>Akatarsi</b> (af grek. nekande <i>a</i> och <i>katharsis</i>, rening), förorening (särskildt af blodet). 
<b>Akatastatisk</b> (af grek. nekande <i>a</i> och <i>katastatikos</i>, stadig), ostadig, oregelbunden. 
<b>Akatoliker</b> (af grek. nekande <i>a</i> och <i>katholikos</i>, katolsk), "icke-katoliker", en benämning på alla utom katolska kyrkan stående kristna. Den förekom särskildt i Österrike, tills kejsar Josef II 1781 utgaf sitt toleransedikt. 
<b>Akbar,</b> eg. Djelal-eddin Muhammed, den egentlige grundläggaren af Stora Moguls välde samt den visaste och mest frejdade af Indiens mongoliske härskare, föddes 1542 och efterträdde 1556, några månader efter den afgörande segern vid Pánìpat, sin fader Humáyún. Intill 1560 fördes regeringen af vesiren Bairám kan. A. besegrade i lyckliga krig alla de små muhammedanska eröfringsmonarkierna n. om Vindhyabergen och förvandlade dem till provinser i sitt rike. Genom krig och förbund bragte han äfven de många hinduiske småfurstarna inom detta vidsträckta område under Delhi-rikets öfverhöghet, radjputernas underkufvande (1561-68), nedre Bengalens eröfring från afganerna (1576), eröfringen af Kaschmir (1586), annektionen af Sind (1592) och Kandahars återeröfring (1594) beteckna de förnämsta stadierna i A:s eröfringskrig och Mogulväldets utvidgning. Mot slutet af sin regering vände han sina vapen mot södra Indien, men mötte starkt motstånd och afstod då från vidare eröfringar åt detta håll. Han residerade i Agra, dit han flyttat regeringens säte från Delhi. A. var ej blott en stor eröfrare, utan förstod äfven att sammanhålla och mästerligt organisera sitt väldiga rike, främja folkets välstånd samt vinna dess kärlek och förtroende. Riket indelades i provinser under guvernörer med fullständig militär, finansiell och rättskipningsmyndighet. I städerna infördes ett ordnadt polisväsende, härordningen omorganiserades fullständigt, och öfver hela riket genomfördes ett ordnadt skattesystem, som klokt grundades på hinduernas gamla sedvänjor och i sina hufvuddrag ännu eger bestånd. Liksom A. i politiskt afseende behandlade hinduer och muhammedaner lika, så utmärktes äfven hans religionspolitik af strängt genomförd tolerans. Själf urspr. muhammedan, blef han småningom i religiöst hänseende eklektiker och proklamerade slutligen en panteistisk statsreligion, hvilken innefattade hvad han funnit bäst i skilda trosbekännelser (islam, bramanism, Zoroasters, judars och jesuiters läror). Sina hinduiske undersåtars religiösa föreställningar respekterade han, men förbjöd omänskliga gudstjänstbruk, härutinnan - liksom i så mycket annat - förebådande det anglo-indiska väldets regeringsgrundsatser. A:s förnämste medhjälpare voro Raja Todar Mall, den indiska 
page_number=237, index= - Akbar, eg. Djelal-eddin Muhammed  - Akbarabad. Se Agra 3  - Ak-Dengis ("Hvita hafvet"), tartariskt namn på såväl Balkasj-sjön som Kaspiska hafvet  - Aké, ruinstad i Yucatan. Se Yucatan  - Akébia Dcsn., bot.  - Akebäck, socken i Gottlands län  - Akee, bot. Se Blighia  - Akéer (Achæer, stundom Akajer), en grekisk folkstam  - Akefaler (Acefaler). 1. Zool. Se Blötdjur  - Akefaler. 2. Teol. Se Monofysiter. Jfr Acefal  - Akeiropoiet, äfven Acheiropoiet l. Acheiropita, en på öfvernaturligt sätt tillkommen afbildning af Kristus eller af Maria 
skatteläggningens ledare, och Abu-l-fasl, A:s storvesir och biograf. A:s sista år förbittrades genom familjeintriger, särskildt af hans älsklingsson och efterträdare Salim (sjah Jahángir). A. dog 1605 och begrofs i en präktig mausolé i Sikandra, nära Agra. 
Litt.: Malleson, "Akbar and the rise of the mughal empire" (1890, i "Eulers of India"), och v. Noer, "Kaiser Akbar" (2:a uppl. 1880-85). Den förnämsta källan till hans historia är Abu-l-fasls historiska verk "Akbarnama" (se Abu-l-fasl). 
<b>Akbarabad.</b> Se Agra 3. 
<b>Ak-Dengis</b> ("Hvita hafvet"), tartariskt namn på såväl Balkasj-sjön som Kaspiska hafvet. 
<b>Aké,</b> ruinstad i Yucatan. Se Yucatan. 
<b>Akébia</b> Dcsn., <i>bot</i>., växtsläkte af fam. <i>Lardizabalaceæ</i>. Arten <i>A. quinata</i> från östra Asien är en vacker slingrande buske med välluktande violettbruna blommor, som odlas. G. L-M. 
<b>Akebäck,</b> socken i Gottlands län, Gottlands norra härad. 1,076 har. 140 inv. (1902). Annex till Follingbo, Visby stifts norra kontrakt. A:s kyrka, uppförd i tidig rundbågsstil, är en af öns äldsta och minsta. Enligt uppgift vigdes den 1149. Tornet är dock något senare, uppfördt i sen rundbågsstil. - När kristendomen började vinna utbredning på ön, lefde, enligt Gutasagan, i A. en mäktig man, Botajr af Akebäck. Han var den nya läran tillgifven och lät i den närbelägna Valls socken uppbygga (af trä) den första kristna kyrka på Gottland. Denna brändes likväl snart af hedningarna. Det ställe, där kyrkan stod, heter än i dag Kulstäde (kolstället). Botajr byggde emellertid snart en annan kyrka i Vi, där sedan Visby uppväxte. HS HD. 
<b>Akee</b> [aki], <i>bot</i>. Se Blighia. 
<b>Akéer</b> (Achæer, stundom Akajer), en grekisk folkstam, hvilken under den heroiska tiden synes hafva haft en viss öfvervikt öfver de besläktade stammarna, hvarför hos Homeros med detta namn betecknas samtliga greker. Deras egentliga stamhåll torde varit i sydöstra Tessalien och på Peloponnesos. Under de stora omhvälfningar, som åtföljde den doriska vandringen (se Dorerna), sägas de från sina besittningar på Peloponnesos undanträngde akéerna till en del hafva utvandrat till Mindre Asien och till en del slagit sig ned i halföns förut af jonier bebodda norra kustlandskap, hvilket sedermera bar namnet Achaja (se d. o.). Därvid bibehölls den från jonisk tid härrörande indelningen i tolf småstater eller kantoner, hvilkas styrelseform till en början var monarkisk, men snart öfvergick till moderat demokrati. Föreningen mellan staterna synes hafva varit tämligen lös, och huruvida någon bland dem eller deras härskare utöfvat något slags supremati öfver de öfriga, är icke fullt utredt. I Greklands allmänna statslif hafva de under äldre tid icke ingripit, och deras sträfvan synes hafva varit att få lefva i stilla afskildhet. I längden kunde de dock icke undgå att dragas in i de grekiska stormakternas strider. Under peloponnesiska kriget och tiden därefter finna vi dem mestadels på Spartas sida, troligtvis såsom mera tvungna än frivilliga bundsförvanter. Under 4:e årh:s senare del hafva de vid sidan af atenarna och andra med berömmelse fäktat i den fruktlösa frihetskampen mot de macedoniska eröfringsplanerna, och under diadoktidens våldsamma slitningar fingo de likhet med de fleste greker i rikt mått utstå krigets fasor och de växlande macedoniske härskarnas förtryck. Den gamla akaiska förbundsstaten såsom sådan gick därvid sin undergång till mötes. Dock vaknade ånyo den gamla kärleken till frihet och själfständighet, och 280 f. Kr. reste sig samfälldt några af städerna för att afkasta det främmande oket och gåfvo därmed uppslaget till det nya, efter hand långt öfver Achajas gränser vidgade, Akaiska förbundet, som var bestämdt att intaga en så framstående plats i Greklands sista frihetsstrider. Den inom förbundet ledande grundtanken var fullständigt lika berättigande för alla däri deltagande stater. I spetsen för detsamma stod en strateg (fältherre), hvilken valdes hvarje år och icke kunde omedelbart omväljas. Hans närmaste man bar titeln hippark (rytteribefälhafvare). Vid strategens sida stod ett rådskollegium af tio demiurger, och den högsta beslutande makten tillkom den generalförsamling, i hvilken hvarje till 30 års ålder kommen medborgare i någon af de till förbundet hörande staterna egde rätt att deltaga. Större politisk betydelse fick förbundet först omkr. 250, då Aratos, efter att hafva befriat sin fädernestad Sikyon från tyrannvälde, förmådde den att inträda i förbundet och själf valdes till dess strateg. Alla peloponnesiska staters sammanslutning till inbördes skydd blef nu det mål, som förbundet under Aratos' skickliga och energiska ledning rastlöst eftersträfvade, men till följd af spartanernas och eliernas hårdnackade motstånd ej lyckades uppnå. Då förbundet i ett krig mot Sparta (från 228) och dess handlingskraftige konung Kleomenes III, hvilken, upptagande Spartas gamla politik, ville tilltvinga sig hegemonien på Peloponnesos, lidit flera svåra nederlag, såg sig Aratos (223) föranledd att söka hjälp hos konung Antigonos Doson i Macedonien, hvarigenom förbundet ånyo kom under macedoniskt inflytande, så mycket ödesdigrare, som det snart nog medförde de mot Macedonien afundsjuke romarnas inblandning. Ett nytt uppsving fick förbundet (från 207) under den hjältemodige och krigsduglige Filopoimens ledning. Efter flera, delvis med understöd af romerska vapen vunna, segrar öfver Spartas envåldshärskare Machanidos och Nabis lyckades Filopoimen (192) att tvinga denna stat till inträde i förbundet. Då kort därefter Elis och Messenien följde exemplet, omfattade förbundet verkligen hela Peloponnesos, dock numera under romerskt beskydd. Detta vidgade omfång motsvarades ingalunda af inre styrka och sammanhållning. De grekiska staternas inbördes afund förlamade förbundets verksamhet och underblåstes af romarna, hvilka efter Macedoniens besegrande eftertraktade Greklands fullständiga underkufvande. Då förbundet slutligen i vanvettig dumdristighet inlät sig i krig mot romarna (146), var dess och Greklands öde besegladt (jfr Grekland). Huru stor dess betydelse dock varit, vitsordas bl. a. däraf, att hela det underkufvade Grekland i egenskap af romersk provins erhöll namnet Achaja. A. M. A. 
<b>Akefaler</b> (Acefaler). 1. <i>Zool</i>. Se Blötdjur. - 2. <i>Teol</i>. Se Monofysiter. Jfr Acefal. 
<b>Akeiropoiet,</b> äfven Acheiropoiet (af grek. nekande <i>a</i>, <i>cheir</i> hand, och <i>poiein</i>, göra) l. Acheiropita (af lat. <i>picta</i>, målad), en på öfvernaturligt sätt, som det förr troddes, tillkommen afbildning af Kristus eller af Maria. Sådana bilder äro den s. k. Abgarus-bilden och bilden på den hel. Veronicas svettduk. 
Tryckt den 1/9 03 
1 b. 14 
page_number=238, index= - Akemenider (Achæmenider), persisk dynasti  - Aken, Franz Joakim von  - Akenside, Mark  - Aker, allmänt gårdsnamn i Norge  - Akergarn, hamn, nu kallad S:t Olofsholm, i Helvi socken på Gottlands nordöstra kust  - Akerman, geogr. Se Akjerman  - Akers-Douglas, Aretas  - Akerselven. Se Aker  - Akershus (Aggershus), någon gång i äldre tider benämndt Akersborg, fästning vid Kristiania 
<b>Akemenider</b> (Achæmenider), persisk dynasti, uppkallad efter ättefadern, Achæmenes, som omkr. 660 f. Kr. valdes till persernas konung. Den regerade under assyrisk eller medisk öfverhöghet eller såsom själfständig till 331 f. Kr., då Dareios III Kodomannos dukade under för Alexander den store. Se Persien (historia). 
<b>Aken,</b> Franz Joakim von, apotekare, kemist, f. 1738 i Örebro, d. 1798 därstädes, studerade vid Upsala universitet och i England samt öfvertog därefter sin faders apotek i Örebro. Genom hans kunskaper och duglighet blef detta i sitt slag en mönsterinrättning, hvarifrån de flesta mindre apoteken i länet hämtade sina medicinalier. A. är bekant som uppfinnare af det "akenska eldsläckningsämnet", bestående af vissa delar alun, vitriol, lera, koksalt m. m., lösta i vatten. Då denna blandning sprutas på ett af eld angripet ställe, bildar den en hinna, som hårdnar genom värmen och dymedelst hindrar elden att gripa omkring sig. Det har dock visat sig, att medlet är oanvändbart vid större eldsvådor. 
<b>Akenside</b> [ei'knsaid], Mark, engelsk skald och läkare, f. 1721, d. 1770 såsom drottningens lifmedikus, utgaf vid 23 års ålder sin af tankarnas ädelhet och vacker form utmärkta lärodikt <i>The pleasures of imagination</i> (på blankvers). Några oden af A. ega verkligt klassiskt behag. Saml. poet. arb. utg. 1886 (med biografi). (E. F-T.) 
<b>Aker,</b> allmänt gårdsnamn i Norge. - I Vang på Hedemarken finnes en gammal sätesgård med detta namn. - Efter gården Aker (Store-A.) vid Oslo fick Akers prästgäll (432 kvkm., med 23,061 inv. 1901) sitt namn. På dess mark, Akershagen, anlades Kristiania, 1624. Den där uppförda gamla stenkyrkan (fylkeskyrka för Vingulmark) är numera sockenkyrka (Gamla Akers kyrka) för en församling i Kristiania. Akers prästgäll är nu deladt i tvenne: Öster- och Väster-Aker. - Efter A. har äfven Akerselven sitt namn. Den kommer från de skogrika höjderna norr om Kristiania, Nordmarken, och bildar på sista delen af sitt lopp en rad af vattenfall, som drifva ett stort antal fabriker. - Akers sorenskriveri innefattar prästgällen Östra och Västra Aker, Östra och Västra Bærum samt Asker. 
<b>Akergarn,</b> hamn, nu kallad S:t Olofsholm, i Helvi socken på Gottlands nordöstra kust. Där säges öns "förste kristne apostel", norske konungen Olof den helige, hafva landstigit vid det besök han skall ha gjort på ön omkr. år 1030. Sedan byggdes därstädes ett åt S:t Olof helgadt kapell, hvars ruiner i senare tid begagnats till uppförandet af ett magasin. A:s kapell nämnes ofta i biskopars och påfliga legaters bref på 1200- och 1300-talen. C. J. B.* 
<b>Akerman,</b> <i>geogr</i>. Se Akjerman. 
<b>Akers-Douglas</b> [ei'k*s da'gl*s], Aretas, engelsk politiker, f. 1851,advokat, blef 1881 (konservativ) medlem af parlamentet. Han hade en underordnad plats i Salisburys båda första ministärer (1885 och 1886 -92), var arbetsminister i Salisburys 3:e ministär, 1895-1902, med säte i kabinettet, samt blef därefter inrikesminister i Balfours ministär. 
<b>Akerselven</b>. Se Aker. 
<b>Akershus</b> (Aggershus), någon gång i äldre tider benämndt Akersborg, fästning vid Kristiania, anlagd i slutet af 13:e årh. på Akersnäs, södra spetsen 
[bildtext] Akershus. 
af Akershagen (se Aker). Det belägrades första gången om vintern 1308-09 af den svenske hertigen Erik. Under föreningen mellan Sverige, Norge och Danmark fick borgen en allt större betydelse och var ofta konungarnas residens. Af denna orsak var den under unionstiden vanligen anförtrodd åt män, på hvilka de danske konungarna trodde sig kunna lita, t. ex. under en lång följd af år (1443-76) åt den ryktbare Hartvig Krummedike. Mot slutet af 15:e årh. var A. en kort tid anförtrodt åt Knut Alfsson af Tre Rosor, men blef honom åter fråntaget. Under den kort därefter inträffade fejden rörde sig striden hufvudsakligen om besittningen af A., som intogs af Knut Alfsson, men som åter måste gifva sig, då denne blef mördad (18 aug. 1502). Sedermera belägrades A. af Kristian II, 1532, och af svenskarna, 1567, båda gångerna utan att blifva intaget. Under Kristian IV, hvilken själf ofta besökte A., blef den gamla borgen underkastad en genomgripande ombyggnad, hvarvid den i det hufvudsakliga fick det skick den ännu eger, men hvarvid också de flesta lämningarna från medeltiden försvunno. Äfven fästningsverken utvidgades och förbättrades af sistnämnde 
page_number=239, index= - Akershus (Aggershus), någon gång i äldre tider benämndt Akersborg, fästning vid Kristiania  - Akhai. Se Marokko  - Akhissar ("hvita borgen"). 1. Stad i västra delen af Mindre Asien  - Akhissar. 2. Stad i europ. Turkiet. Se Kroja  - Akiander, Matthias  - Akiba, Ben Josef  - Akilles, grek. sag. 
konung: den nu så kallade öfre fästningen, som närmast omgifver den gamla borgen, är till största delen uppförd af honom. Ytterligare utvidgades de af Kristian V, förnämligast med den så kallade nedre fästningen, som uppfördes under ledning af fältmarskalken grefve G. V. Wedel-Jarlsberg. Ännu en gång belägrades A., nämligen 1716 af Karl XII, som dock af brist på belägringsartilleri hindrades från att intaga fästningen. Sedan har den icke spelat någon roll i krigshistorien och har nu betydelse endast såsom depå. Fästningsverken hafva därför efter hand blifvit till en stor del nedrifna. Det gamla slottet - hvaraf den östra flygeln på grund af sin bristfällighet refs ned omkr. 1740 - nyttjas till rustkammare. Äfven riksarkivet hade där sin lokal till 1866. Till 17:e årh. var slottet bostad för ståthållarna samt för konungarna, när dessa besökte Norge. Det gör genom sitt borgartade yttre, med sina torn och gaflar, en utmärkt effekt i det omgifvande landskapet. På öfre fästningen finnes en straffanstalt; på nedre fästningen hafva i senare tider uppförts stora arsenalsbyggnader. - Efter A. hade fordom det omliggande distriktet, som innefattade större delen af det sunnan-fjällska Norge, namnet Akershus län, hvilket 1660 förändrades till Akershus amt. Detta har likväl under tidernas lopp småningom förminskats, så att det nu innefattar blott landskapen omkring den inre delen af Kristiania-fjorden och upp mot Mjösen, med en yta af 5,224 kvkm., på hvilka 1901 lefde 116,228 inv. Detta amt innefattar flere af Norges fruktbaraste trakter, bland dem i främsta rummet Akersdalen omkring Kristiania, ehuruväl äfven flere jämförelsevis öde sträckor. Sålunda utgår i norr och väster från Akersdalen en mycket stor skogshöjd, Nordmarken och Krokskogen, som är glest befolkad. Dess största punkt är Fjeldsjökampen i Hurdalen (797 m.). Amtets hufvudnäringar utgöras numera hufvudsakligen af åkerbruk och skogsskötsel, sedan de många bergverk, som fordom funnos (Eidsvold, Bærum, Hakkedal, Dikkemark m. fl.), numera äro nedlagda och endast få nya trädt i stället. - Under benämningen Akershus stift innefattades fordom de två gamla biskopsdömena Oslo och Hamar, men sedan Kristiania skildes från Akershus amt, kallades stiftet i allmänhet Kristiania stift, och från detta har i senare tid Hamar stift blifvit skildt. Y. N. 
<b>Akhai.</b> Se Marokko. 
<b>Akhissar</b> ("hvita borgen"). 1. Stad i västra delen af Mindre Asien, turk. vilajetet Aïdin, 85 km. n. ö. om Smyrna, med hvilket det är förbundet med järnväg. Omkr. 12,000 inv. - A. hette fordom <i>Thyatira</i> och var berömdt för sina utmärkta purpurfärgerier. Af denna en gång stora stad finnas ännu pelare, stenläggningar, grafstenar m. m. - 2. Stad i europ. Turkiet. Se Kroja. 
<b>Akiander,</b> Matthias, finsk forskare, f. 1802 i Jääskis socken i östra Finland, son af bonden Mårten Akkanen, blef student i Åbo 1822. Efter högskolans flyttning till Helsingfors (1827) sökte han sig dit och tjänstgjorde först som skollärare, sedan (från 1836) som lektor i ryskan vid universitetet. I detta språk blef han 1853 e. o. och 1862 ord. professor samt afgick som emeritus 1867. Han bortrycktes af koleran 2 aug. 1871. - Tidigt började A. göra samlingar till det verk, som kan sägas vara hans både första och sista och på hvilket han arbetade under fyrtio år, ehuru det utkom först 1868-69, näml. <i>Herdaminne för fordna Viborgs och nuvarande Borgå stift</i>. Fyllnadsarbeten därtill äro de redan tidigare utgifna <i>Skolverket inom fordna Viborgs och nuvarande Borgå stift</i> (Helsingfors 1866) <i>samt Bidrag till kännedomen om evangelisk-lutherska församlingarna i Ingermanlands stift</i> (Helsingfors 1865). I tidskriften "Suomi" meddelade han 1848 värdefulla <i>Utdrag ur ryska annaler</i> (rörande Finlands historia). Ännu ett stort verk, utgifvet på universitetets bekostnad, bär hans namn: <i>Historiska upplysningar om religiösa rörelser i Finland i äldre och senare tider</i> (Helsingfors 1857-63). - För finska språket hyste A. ett varmt intresse och blef en bland stiftarna af Finska litteratursällskapet. 1847 framlade han förslag om anställande af dialektforskningar, hvilka ock sedan af nämnda sällskap blifvit med ifver främjade. Då vid 1863 års landtdag fråga väcktes om inlösen till finska staten af de s. k. donationsgodsen i Viborgs län, antog sig A. lifligt denna sak. Han utvecklade i en särskild afhandling frågans historiska sida och bidrog verksamt till ständernas beslut om aflyftandet af denna tunga, orättvisa och sorgliga börda, som hvilat öfver "Gamla Finland". Den förmögenhet han, oaktadt sin hjälpsamhet, hade samlat, testamenterade han dels till inrättande af folkskolor, dels till stipendier vid universitetet. V. (T. C.) 
<b>Akiba,</b> Ben Josef, rabbi, den mest betydande af de judiske lärde i 2:a årh. e. Kr., som systematiserade den muntliga traditionens stoff och därmed förberedde Mischna. På grund af deltagande i Bar-Kokbas uppror afrättades han kvalfullt år 135. Det honom tillskrifna kabbalistiska arbetet Sefer Jezira härstammar från en långt senare tid. G. K-N. 
<b>Akilles</b> (grek. <i>Achilleys</i>, lat. <i>Achilles</i>), <i>grek</i>. <i>sag</i>., den mest berömde af hjältarna vid Troja, enligt Homeros, som besjunger honom i Iliaden, son af hafsgudinnan Thetis och myrmidonernas konung Peleus, hvars fader, Aiakos, var son af Zeus. Ynglingen undervisades tillsammans med sin fosterbroder Patroklos i sång och strängaspel; Foinix, hvilken som flykting kommit till Peleus' hof, ledde hans öfningar i vältalighet och vapnens bruk; äfven omtalas kentauren Cheiron som hans lärare i läkekonsten. Redan tidigt visade sig hans håg för stora hjältebragder. Då valet lämnades honom fritt mellan en lång, dådlös lefnad och en kort, men ärorik, föredrog han den senare. På Odysseus' uppmaning samlade han därför sina myrmidoner och seglade med femtio skepp för att 
[bildtext] Berömd antik framställning af Akilles (enl. andra af Ares), nu i Louvre. 
deltaga i striden mot Troja. Där blef han snart trojanernas största skräck. Öfver tjugo städer i Trojas 
page_number=240, index= - Akilles, grek. sag.  - Akilles, log., ett bevis, genom hvilket den eleatiske filosofen Zeno sökte ådagalägga all rörelses omöjlighet  - Akilles-häl, en persons sårbara punkt. Se Akilles  - Akilles-sena, anat.  - Akines l. Akinesi, motorisk förlamning  - Akis, grek. myt.  - Akitofel. Se Ahitofel  - Akja. Se Ackja  - Akjab l. Akyab, fordom Tset-Tve, hamn- och hufvudstad i engelsk-burmanska prov. Arakan  - Akjerman l. Akerman, befäst hamnstad i ryska prov. Besarabien  - Akka. Se Finsk mytologi och Lapsk mytologi  - Akka. Se Acka och Acre (S:t Jean d')  - Akkad l. Ackad (i babyloniska konungatiteln "konung af Sumer och Akkad")  - Akkaler, en afdelning af druserna (se d. o.)  - Akkas (fi. Akaa), socken i södra Tavastland 
omgifningar ödelades af hans hand. Men på tionde året af Trojas belägring uppstod en tvist mellan honom och grekernas gemensamme anförare, Agamemnon, som i ersättning för sin egen förlorade älskarinna fordrade A:s älskarinna, Briseis. Lågande af harm, drog sig A. tillbaka till sitt tält och afhöll sig och sitt folk från allt deltagande i striden. Därmed var det ock slut med grekernas vapenlycka. Först sedan Patroklos fallit för trojanen Hektor, kunde A. förmås till strid. Han försonade sig med Agamemnon, som återlämnade Briseis, och svor att icke förr begrafva sin vän, än han hämnats hans död. Han jagade trojanerna framför sig till deras stads murar. Endast Hektor hade mod nog att invänta hjälten, men icke ens han kunde hålla stånd. Efter att hafva förföljts tre hvarf kring Trojas murar, blef han upphunnen af A., som nedgjorde honom och släpade honom bunden vid sin vagn till lägret. Där firade A. sin väns likfärd med ett grymt offer af tolf trojanska ynglingar och skydde icke att misshandla Hektors lik genom att släpa det kring Patroklos' graf. Kort därefter föll A., träffad af en pil, som Paris riktat med Apollos hjälp. En grafhög uppkastades åt honom vid Hellespontens strand, där hans ben förvarades i samma urna som Patroklos'. - A:s karaktär är Homeros' intressantaste skapelse. Gynnad af gudarna med inre och yttre företräden, var A. den tappraste, starkaste, snabbaste och skönaste i grekernas här, och i sorgens och grämelsens dagar kunde han äfven finna lättnad vid sången och lyran. En hängifven kärlek egnade han föräldrar och vänner; mot sina fiender var han fruktansvärd, ja grym, men han var aldrig sen att ångra en öfverilning. Mot våldet och orättvisan brusade han upp, men han böjde sig undergifvet under gudarnas vilja. - En senare saga omtalar, att Thetis för att göra sin son osårbar neddoppat honom i den underjordiska floden Styx, men att därvid hans häl, i hvilken Thetis höll honom, icke kom i beröring med vattnet och därför var hans enda sårbara ställe. (Däraf uttrycket Akilles-häl.) Likaledes är det af senare skalder diktadt, att Thetis, för att icke hennes son skulle blottställas för krigets faror, förklädt honom till flicka och skickat honom till konung Lykomedes' hof, men att Odysseus genom en list upptäckt förhållandet. Förklädd till köpman, utbredde nämligen Odysseus för den förmenta flickan och hennes väninnor åtskilliga handelsvaror, bland hvilka han äfven lagt vapen. Då i detsamma ett stridsrop höjdes, ryckte A. vapnen till sig för att skynda mot den inbillade fienden och förrådde sålunda sitt kön. 
<b>Akilles</b> (se föreg, art.), <i>log</i>., ett bevis, genom hvilket den eleatiske filosofen Zeno sökte ådagalägga all rörelses omöjlighet, på grund af de motsägelser, med hvilka rörelsen är behäftad. Af två föremål, påstod han, som äro stadda i rörelse åt samma håll, men befinna sig på något afstånd från hvarandra, kan det ena aldrig uppnå det andra. Ej ens den snabbfotade Akilles kan hinna en trög sköldpadda, som är i förväg för honom. Han måste nämligen först tillryggalägga den sträcka, som befinner sig mellan hans egen utgångspunkt och sköldpaddans; därefter måste han hinna fram till den punkt, dit sköldpaddan kommit, medan han själf genomlopp det första mellanrummet, och så i det oändliga. Afståndet minskas visserligen oupphörligt, men kan aldrig helt och hållet försvinna. - Stödjepunkten för detta bevis ligger i den sanningen, att rummet är delbart i oändlighet. Men Zeno förbisåg att rummet eger äfven en motsatt egenskap, nämligen kontinuitet. 
<b>Akilles-häl,</b> en persons sårbara punkt. Se Akilles. 
<b>Akilles-sena,</b> <i>anat</i>., den starka, strängformiga, genom huden känn- och synbara senan på underbenets baksida. Den är fäst på hälen (bakre knölen af hälbenet) och utgår från de stora vadmusklerna. Då dessa sammandragas, lyftes hälen och sträckes foten, en rörelse, som eger rum vid tåhäfning, språng m. m. - Senan har fått sitt namn efter Akilles. Enligt Homeros blef näml. denne hjälte vid Trojas belägring dödad af en pil, som träffade honom i hälen. Forntidens läkare ansågo, att sår och slitning på denna sena skulle medföra stora vådor, något som icke bekräftas af nutidens erfarenhet. G. V. D.* 
<b>Akines</b> l. Akinesi (grek. <i>akinesia</i>, orörlighet), motorisk förlamning. 
<b>Akineter</b> (af grek. <i>akinetos</i>, orörlig, fast), <i>bot</i>. Se Ulothrix. 
<b>Akinetisk</b> (jfr Akines), orörlig. 
<b>Akis</b> (grek. <i>Ἄκις</i>, lat. <i>Acis</i>), <i>grek. myt.</i>, son af Faunus, älskade nymfen Galatea, men blef af sin rival Polyfemos krossad med ett klippstycke. Galatea förvandlade då sin älskades förrinnande blod till en flod, äfven kallad A., sannolikt den för sitt friska vatten berömda Fiume Freddo (den kalla floden) på Sicilien. 
<b>Akitofel</b>. Se Ahitofel. 
<b>Akja.</b> Se Ackja. 
<b>Akjab</b> l. Akyab, fordom Tset-Tve, hamn- och hufvudstad i engelsk-burmanska prov. Arakan på östra Indiska halfön, vid floden Koladengs (Koladyns) mynning. 34,000 inv. (1900). Innan engelsmännen tagit A. i besittning (1834), bestod det endast af några obetydliga hyddor; numera utgör det provinsens militärstation och landets förnämsta hamnstad med stor utförsel af ris. 
<b>Akjerman</b> l. Akerman, befäst hamnstad i ryska prov. Besarabien, 45 km. s. v. om Odessa, vid högra stranden af Dnjestr-viken, omgifven af vinberg, i en sund trakt. 28,000 inv. (1897). Liflig handel med salt, fisk, ull och i synnerhet med vin. Betydlig saltproduktion ur kustdammarna. - På samma plats, där A. nu ligger, var fordom den milesiska kolonien <i>Tyras</i> belägen. Under folkvandringarna ödelades denna ort nästan fullständigt och uppbyggdes först af genoveserna samt fick namnet Mauro Castro. Från denna tid kvarstår ännu ett gammalt kastell. 1475 föll A. genom Muhammed II och 1484 genom Bajazid II i turkarnas händer. Ryssarna eröfrade det 1806. Den 6 okt. 1826 afslöts där en traktat mellan Ryssland och Porten. 
<b>Akka.</b> Se Finsk mytologi och Lapsk mytologi. 
<b>Akka.</b> Se Acka och Acre (S:t Jean d'). 
<b>Akkad</b> l. Ackad (i babyloniska konungatiteln "konung af Sumer och Akkad"), sannolikt en från stadsnamnet Agadè härledd politisk benämning på norra Babylonien. Se Babylonien. 
<b>Akkaler,</b> en afdelning af druserna (se d. o.). 
<b>Akkas</b> (fi. <i>Akaa</i>), socken i södra Tavastland, Tavastehus län, Tammela domsaga och härad, Finland, bildar med Kylmäkoski kapell ett konsistoriellt pastorat af 2:a kl., Borgå stift, Hattula kontrakt. Landareal 235 kvkm. Befolkningen, finsktalande, 5,510 pers. (1901). Vid Toijala station i västra delen af 
page_number=241, index= - Akkas (fi. Akaa), socken i södra Tavastland  - Akkavare, fjällmassa med glaciär i Lule lappmark  - Akko, hamnstad i Syrien. Se Acre (S:t Jean d')  - Akkra l. Accra (af infödingarna kalladt N'kran), stad på Guldkusten i Väst-Afrika  - Aklastisk, fys.  - Aklath (Achlath), urgammal stad i asiatiska Turkiet, Armenien  - Akleja, bot. Se Aquilegia  - Aklin l. Nullisoklin  - Akloropsi, grönblindhet  - Akmedsjid (turk.). Se Simferopol  - Akmit, miner.  - Akmolinsk. 1. Den nordöstligaste och största provinsen i ryska Central-Asien  - Akmolinsk. 2. Stad i nämnda provins  - Akne (Acne), med. Se Finne  - Akoimeter, medlemmarna af en grekisk munkorden  - Akolasi, fråsseri  - Akolast (se Akolasi), fråssare  - Akoluter kallades sedan 3:e årh. biskoparnas och presbyternas tjänande följeslagare  - A kondition, hand. Se À condition  - Akonitin, farm. kem.  - Akonitsyra. Se Citronsyra  - Akontit, miner.  - A konto, hand. Se A conto  - Akori l. Aplesti, oförmåga att känna sig mätt  - Akosmi, oording  - Aksomism, filos.  - Akotyledoner. Se Acotyledoneæ  - Akragas, det grekiska namnet på Agrigentum  - Akrai, fornstad på Sicilien. Se Palazzolo  - Akranier, zool., djur utan kranium. Se Lansettfisken  - Akrasi, dålig blandning  - Akrati, brist på själfbehärskning; svaghet 
socknen förena sig Tavastehus-Åbo och Tammerfors-Toijala järnvägslinjer. A. G. F. 
<b>Akkavare,</b> fjällmassa med glaciär i Lule lappmark under 67° 35' n. br., i vinkeln mellan öfre änden af Stora Lulevattnen och Stora Lule-älfs källarm Vuojatälfven. Den uppstiger 1,041,9 m. öfver hafvet. Bergarterna utgöras af glimmerskiffrar, kvartsiter, gnejser, hornbländeskiffrar etc. 
<b>Akko,</b> hamnstad i Syrien. Se Acre (S:t Jean d'). 
<b>Akkra</b> l. Accra (af infödingarna kalladt N'kran), stad på Guldkusten i Väst-Afrika, en af de förnämsta platserna därstädes, till 1875 residens för Guldkustens guvernör. Omkr. 20,000 inv., däraf endast få européer, hvilka där ega handelsfaktorier. A. tillhörde på 1600-talet det svenska Afrikanska kompaniet. 
<b>Aklastisk</b> (af grek. nekande <i>a</i> och <i>klaein</i>, bryta), <i>fys</i>., som icke bryter (näml. ljusstrålarna). 
<b>Aklath</b> (Achlath), urgammal stad i asiatiska Turkiet, Armenien, vid sjön Van. Är numera en obetydlig ort med omkr. 4,000 inv. - Fordom var A., under namnet Kelat, de armeniske konungarnas berömda residens och hade omkr. 200,000 inv., men förstördes 1226 af Djelal-eddin Sjah och hemsöktes 18 år senare af en jordbäfning, som fullkomligt lade det i ruiner. 
<b>Akleja,</b> <i>bot</i>. Se Aquilegia. 
<b>Aklin</b> (af grek. nekande <i>a</i> och <i>klinein</i>, luta) l. Nullisoklin, på kartor den linje, som tänkes sammanbinda orter utan magnetisk inklination; magnetisk ekvator. 
<b>Akloropsi</b> (af grek. nekande <i>a</i>, <i>chloros</i>, ljusgrön, och <i>ops</i>, öga), grönblindhet. 
<b>Akmedsjid</b> (turk.). Se Simferopol. 
<b>Akmit</b> (af grek. <i>akme</i>, spets) l. Egirin (Ægirin), <i>miner</i>., en spetsigt utdragen kristall, isomorf med augit, grönaktigt svart, glasglänsande, lättsmält, af sammansättningen NaFeSi<sub>2</sub>O<sub>6</sub> + TiO<sup>2</sup>. Funnen vid Eger, Brevik och Rundemyr (Norge), Ditro (Siebenbürgen) och Montreal (Canada). A. HNG. 
<b>Akmolinsk.</b> 1. Den nordöstligaste och största provinsen i ryska Central-Asien. Den utbreder sig från floden Tsju i söder till Omsks breddgrad i norr. Provinsens hufvudstad är Omsk. Provinsen är i norr och söder uppfylld af stäpper och ödemarker; dess mellersta parti är ett bergland. 594,673 kvkm. 678,957 inv. (1897), mest kirgiser. Isjim i n. och Sari-Su i s. äro provinsens största floder. - 2. Stad i nämnda provins, med 9,557 inv. (1897). Ligger vid öfre Isjim 310 m. ö. h. Samlingspats för karavanerna från  [stavfel samlingspats] Tasjkend och Bukhara. Den årliga nederbörden är blott 230 mm., hvaraf 40 såsom maximum falla under juni. 
<b>Akne</b> (Acne), <i>med</i>. Se Finne. 
<b>Akoimeter</b> (af grek. <i>akoimetos</i>, sömnlös), medlemmarna af en grekisk munkorden i 5:e årh., hvilken dag och natt höll en oafbruten gudstjänst. För detta ändamål voro munkarna indelade i tre "körer", som oafbrutet aflöste hvarandra. Ordens stiftare var syriern Alexander (d. omkr. 430). Efter romaren Studius, som 459 anlade ordens berömdaste kloster, Studion, fingo akoimeterna äfven namnet studiter. Till följd af sitt deltagande i den monofysitiska striden belades orden 534 med kyrkans bann. (J. HDR.) 
<b>Akolasi</b> (af grek. nekande <i>a</i> och <i>kolazein</i>, kufva), fråsseri. 
<b>Akolast</b> (se Akolasi), fråssare. 
<b>Akoluter</b> (af grek. <i>akoluthos</i>, ledsagare) kallades sedan 3:e årh. biskoparnas och presbyternas tjänande följeslagare. Under förföljelsetiderna anförtrodde man dem de viktigaste uppdrag, förtroliga bref m. m. De stodo i värdighet näst under subdiakonerna. Numera finnes detta ämbete kvar blott till namnet inom den katolska kyrkan, såsom det högsta af de 4 genomgångsstadierna till den prästerliga värdigheten. 
<b>A kondition,</b> <i>hand</i>. Se A condition. 
<b>Akonitin,</b> <i>farm</i>. <i>kem</i>., är en ur <i>Aconitum Napellus</i> L. framställd växtbas eller alkaloid, C<sub>34</sub>H<sub>47</sub>NO<sub>11</sub>, förekommande i en amorf och en kristallinisk form eller modifikation. Akonitinet är en stark bas, hvitt, föga lösligt i vatten, lätt i sprit och eter. Det kan kemiskt sönderdelas i en basisk beståndsdel, akonin, samt ättik- och bensoesyra. Mer och mindre närsläktade äro: pseudakonitin l. nepalin ur <i>Ac. ferox</i> Wall., japakonitin ur <i>Ac. japonicum</i> Thunb., lykakonitin och myoktonin ur <i>Ac. lycoctonum</i> L., lappakonitin, septentrionalin och cynoktonin ur <i>Ac. septentrionale</i> Koelle m. fl. Akonitinet och dess här antydda släktingar göra de växter, i hvilka de förekomma, synnerligen giftiga. Utan lukt, eger akonitinet skarp och bitter smak samt framkallar, där det anbringas, häftig känselretning (hetta, sveda) med efterföljande lokal känsellöshet, till följd hvaraf man försökt medlet mot svåra nervsmärtor (neuralgier). Efter nedsväljande följa äfven smärtor, häftiga kräkningar och diarré. Sina farligaste verkningar utöfvar akonitinet efter uppsugning i blodet, i det att det öfvergående retar och därpå hastigt förlamar såväl hjärtats nervösa apparat som det centrala nervsystemet, särskildt den del däraf, som behärskar andningen (andningscentrum), hvaraf döden följer, vanligen efter konvulsioner. Akonitin är kanske det starkaste af alla kända växtgifter; rent sådant har en gång dödat en vuxen man i dos af 3-4 milligram. - Medicinsk användning af akonitin såsom sådant torde numera knappt förekomma, åtminstone hos oss. C. G. S. 
<b>Akonitsyra.</b> Se Citronsyra. 
<b>Akontit,</b> <i>miner</i>., detsamma som kobolthaltig arsenikkis. 
<b>A konto,</b> <i>hand</i>. Se A conto. 
<b>Akori</b> (grek. <i>akoria</i>) l. Aplesti, oförmåga att känna sig mätt. Denna till ätsjuka ledande känsla af omättlighet förekommer hos människan stundom under svåra hjärnsjukdomar eller vissa sinnessjukdomar. 
<b>Akosmi</b> (af grek. nekande <i>a</i> och <i>kosmos</i>, ordning, världen som ett ordnadt helt), oordning. 
<b>Akosmism</b> (af grek. nekande <i>a</i> och <i>kosmos</i>, värld), <i>filos</i>., den åsikt, som förnekar världens verklighet, endast erkännande det absoluta för sant verkligt. En sådan åsikt omfattades t. ex. af eleaterna. Jfr Nihilism 2. S-E. 
<b>Akotyledoner.</b> Se Acotyledoneæ. 
<b>Akragas,</b> det grekiska namnet på Agrigentum. 
<b>Akrai,</b> fornstad på Sicilien. Se Palazzolo. 
<b>Akranier,</b> <i>zool</i>., djur utan kranium. Se Lansettfisken. 
<b>Akrasi</b> (grek. <i>akrasia</i>), dålig blandning (näml. af vätskorna i en organisk kropp). 
<b>Akrati</b> (af grek. nekande <i>a</i> och <i>kratos</i>, kraft), brist på själfbehärskning; svaghet. 
page_number=242, index= - Akratoterm, hälsobrunn med indifferent mineralvatten  - Akrel. 1. Fredrik A.  - Akrel. 2. Karl Fredrik A., den förres son. Se Akrell  - Akrelius, släkt. Se Achrelius  - Akrell (se Akrel 2), Karl Fredrik  - Akreyri. Se Akureyri  - Akribometer, instrument för uppmätning af mycket små föremål  - Akridin, kem.  - Akrisios, grek. myt.  - Akroamatisk, som åhöres  - Akrobat, yrkesgymnastisk konstmakare 
<b>Akratoterm</b> (af grek. <i>akratos</i>, oblandad, och <i>therme</i>, värme), hälsobrunn med indifferent mineralvatten. 
<b>Akrel.</b> 1. Fredrik A., kopparstickare, f. 1748 i Södermanland, d. 1804 i Stockholm, tillhörande släkten Achrelius (se d. o.). Under studenttiden i Upsala var han elev af globtillverkaren A. Åkerman, och 1773 gjorde han en studieresa till Paris, men måste redan följande år af brist på medel återvända till Sverige. Han blef 1776 gravör vid Vetenskaps-akademien och några år därefter föreståndare för Kosmografiska sällskapets globtillverkning samt ledamot af Konstakademien. Globtillverkning och kartritning voro A:s hufvuduppgifter, och hans i flere afseenden förbättrade glober funno god afsättning både inom och utom fäderneslandet. Dessutom utvecklade han Flodings manér att dels med stickeln, dels med torr nål underhjälpa etsningen, men hans arbeten förråda ofta ett handtverksmässigt utförande. Bland hans gravyrer märkas porträtt af Gustaf III, Ehrenstrahl, Stiernhielm, Linné och K. G. Tessin. - 2. Karl Fredrik A., den förres son. Se Akrell. (O. G-G.) 
<b>Akrelius,</b> släkt. Se Achrelius. 
<b>Akrell</b> (se Akrel 2), Karl Fredrik, militär, kopparstickare, f. 13 jan. 1779 i Stockholm, inskrefs 1793 i Landtmäterikontoret, men öfvergick snart till Fortifikationen, där han 1796 utnämndes till konduktör. Under de följande tio åren utmärkte han sig som ingenjör vid åtskilliga viktiga arbeten, såsom Trollhätte (gamla) kanal- och slussverksbyggnad samt befästningsarbetena i Stockholms skärgård och vid Stralsund. 1806 fick han löjtnants grad vid den då inrättade Fältmätningskåren samt utnämndes 1807 till kapten i armén och lärare i fortifikation vid krigsakademien på Karlberg. På sistnämnda post inlade han genom förträffliga föreläsningar och afhandlingar stor förtjänst om den svenska militärbildningen. En öfversättning af hans <i>Föreläsningar i fortifikation</i> (1811) nyttjades en tid äfven vid militärskolorna i Ryssland. 1812 befordrades han till major i armén. Under Karl Johan deltog han såsom öfveradjutant i 1813 års tyska fälttåg mot Napoleon och var med i slagen vid Grossbeeren, Dennewitz och Leipzig, där han vid stormningen 19 okt. af en kula svårt sårades i bröstet. Han återvände från kriget såsom öfverstelöjtnant och blef 1819 upphöjd i adligt stånd. 1828 blef han öfverste i armén, 1831 chef för den s. å. organiserade topografiska kåren, 1832 generaladjutant, 1843 generalmajor och 1854 generallöjtnant samt chef för Sveriges telegrafverk, hvars grundläggning och snabba utveckling hufvudsakligen var denne rastlöst verksamme styresmans förtjänst. Han lämnade denna befattning 1862 och afled i Stockholm 11 sept. 1868. Under sin långa, mångsidiga och hedrande verksamhet i statens tjänst hade A. beredt sig tillfälle att förvärfva ett namn äfven som konstnär. På hvarje ledig stund egnade han sig nämligen med kärlek och talang åt sin faders yrke, och han var en tid den ende akvatinta-gravören i Sverige. Utom en mängd <i>land</i>- och <i>sjökartor</i>, såsom karta öfver Stockholm (1805), kartor öfver Sverige och till Sveriges sjöatlas af Klint, graverade han öfver hundra planscher till Thersners "Fordna och närvarande Sverige", åtskilliga blad till Skjöldebrands "Voyage pittoresque au Cap Nord" (i akvatinta och efter Skjöldebrands teckningar), planscherna till Le Chevaliers "Resa i Propontiden", Klinckowströms "Bref om Förenta staterna" och Schmidts "Reise durch Schweden" samt därjämte planscher till åtskilliga vetenskapliga arbeten. Se lefnadsteckning öfver A. af Henning Hamilton i "Lefnadsteckningar öfver Kongl. svenska vet. akademiens led." 
<b>Akreyri</b> [-öjri]. Se Akureyri. 
<b>Akribometer</b> (af grek. <i>akribeia</i>, den yttersta noggrannhet, och <i>metron</i>, mått), instrument för uppmätning af mycket små föremål. 
<b>Akridin</b> (af lat. <i>acer</i>, skarp, emedan ångorna angripa slemhinnorna), <i>kem</i>., en af stenkolstjärans beståndsdelar, sammansatt efter formeln C<sub>13</sub>H<sub>9</sub>N. Modersubstans till färgämnet krysanilin. H. E. 
<b>Akrisios</b> (grek. <i>Akrisios</i>, lat. <i>Acrisius</i>), <i>grek</i>. <i>myt</i>., konung i Argos, var fader till Danae. Se Danae. 
<b>Akroamatisk</b> (af grek. <i>akroasthai</i>, höra), som åhöres, som förnimmes genom hörseln. - I forntidens filosofiska skolor skilde man emellan en esoterisk, inre, blott för de invigde afsedd lära, och en exoterisk, yttre, för allmänheten tillgänglig, och man kallade den förra äfven akroamatisk, emedan den ej upptecknades, utan meddelades muntligen. Däraf benämningen akroamatiskt på ett strängt vetenskapligt föredrag, i motsats till ett allmänfattligt. Med akroamatiskt undervisningssätt förstås sammanhängande föredrag, hvarvid läraren ensam talar, under det att lärjungen är blott åhörare, såsom fallet är t. ex. vid akademiska föreläsningar. Dess motsats är det frågande, erotematiska, sokratiska, kateketiska undervisningssättet. 
<b>Akrobat</b> (af grek. <i>akrobatein</i>, gå på tåspetsarna), yrkesgymnastisk konstmakare, som lägger an på att inför allmänheten visa förbluffande prof på vighet, smidighet eller styrka. Ordet tjänar som gemensam benämning på voltigörer af hvarjehanda slag, "trapets-konstnärer", "ormmänniskor", lindansare, sensations-cyklister, jonglörer, "starka män" (tyngdlyftare), brottare, clowner o. s. v. Dessa specialiteter ha mer eller mindre gamla anor hos olika folkslag; att de äfven hos österländska nationer, äro inhemska har visats af kringresande indiska, arabiska och japanska akrobatsällskap. Särskildt ha lindansare funnits hos alla kulturfolk. Hos antikens greker och romare stod denna konst högt. De, som dansade på tjockt rep, kallades hos grekerna <i>schoinobatai</i> (lat. <i>funambuli</i>), medan de mera beundrade <i>neurobatai</i>, dansare på (knappt märkbara) tarmsträngar, ofta kallades luftdansare (<i>aërobatai</i>). Bruket af balanserstång för afpassande af kroppens tyngdpunktsläge tillhör en nyare tid. I Rom dresserades under kejsartiden elefanter att gå på lina. Under medeltiden kommo lindansare från orienten till Europa. Det ryktbaraste lindansareprof i nyare tider är Blondins färder på spänd lina (på 50 m. höjd) öfver Niagara (med säck öfver hufvudet, på styltor, afbrännande af fyrverkerier midt öfver fallet o. s. v.). 
page_number=243, index= - Akrobat, yrkesgymnastisk konstmakare  - Akroblast, bot.  - Akrocerauniska bergen, bergskedja i nordvästra delen af den forna grekiska provinsen Epirus  - Akrodonta säges kräldjurens tänder vara  - Akrografi, konstt.  - Akroinon, ort i Frygien  - Akroit, miner., färglös, manganförande turmalin. Se Turmalin  - Akrokarpa mossor, bot.  - Akrolein, kem.  - Akrolit, inom den grekiska konsten en bildstod  - Akroma l. Akromasi, med.  - Akromasi. Se Akroma  - Akromat, fys. Se Akromatism  - Akromatisk, fys. Se Akromatism  - Akromatism, "färgfrihet", fys.  - Akromatopsi, färgblindhet  - Akromegali, med. 
Jenkins har senare utfört samma vågstycke på velociped, Maria Spelterini med förbundna ögon, baklänges eller med tunga kulor vid fötterna. Jfr Guyot-Doubès, "Curiosités physiologiques, les hommes phénomènes" (1885). - Akrobatik, en akrobats yrke eller konst. - Akrobatisk, som har afseende på sådan konst. 
<b>Akroblast</b> (grek. <i>akro'blastos</i>, groende på yttersta änden), <i>bot.</i>, detsamma som monokotyledon växt. (Ordet förekommer sällan.) 
<b>Akrocerauniska bergen</b>, bergskedja i nordvästra delen af den forna grekiska provinsen Epirus. Deras yttersta spets vid Adriatiska hafvet hette fordom Akrokeraunion och kallas nu Kap Linguetta. 
<b>Akrodonta</b> (af grek. <i>a'kros</i>, öfverst, och <i>od<span class="overline">us</i>, tand) sägas kräldjurens tänder vara, när tandbasen är förenad med käkens öfre fria kant. 
<b>Akrografi</b> (af grek. <i>a'kros</i>, öfverst, och <i>gra'fein</i>, skrifva), <i>konstt.</i>, högetsning. Se Etsning. 
<b>Akroinon</b>, ort i Frygien. Se Leo (Isauriern). 
<b>Akroit</b>, <i>miner.</i>, färglös, manganförande turmalin. Se Turmalin. 
<b>Akrokarpa mossor</b> (af grek. <i>a'kros</i>, öfverst, och <i>karpo's</i>, frukt), <i>bot.</i>, sådana mossor, hos hvilka mossfrukten sitter i spetsen af stammen och sålunda afslutar dennas tillväxt. I motsats härtill kallas de mossor pleurokarpa (af grek. <i>pleura'</i>, sida), hos hvilka frukten sitter på en sidogren, under det att stammen (hufvudaxeln) fortfar att tillväxa. Denna karaktär utgör hufvudindelningsgrunden för den talrikaste af mossornas ordningar, <i>Stegocarpæ</i>. Af de mera utbredda moss-släktena höra <i>Polytrichum</i>, <i>Astrophyllum</i>, <i>Bryum</i> m. fl. till de akrokarpa, <i>Hypnum</i>, <i>Fontinalis</i> o. a. till de pleurokarpa. 
<sup>G. A.</sup>* 
<b>Akrolein</b> (af lat. <i>acer</i>, skarp, och <i>oleum</i>, olja), <i>kem.</i>, en 1838 af Brandes upptäckt produkt, som uppstår, då fett eller glycerin starkt upphettas. Akrolein är en färglös, flyktig vätska, hvars ångor häftigt angripa ögon och andningsorgan. Om endast några få droppar däraf fått förflyktiga i ett rum, blir vistelsen däri outhärdlig. Det ingår i de illaluktande gaser, som bildas vid ofullständig förbränning af fett, t. ex. i stekos. Akrolein är en aldehyd af formeln CH<sub>2</sub>=CH-CO. Motsvarande syra, CH<sub>2</sub>=CH-COOH, kallas akrylsyra. 
<sup>P. T. C.</sup> (<sup>H. E.</sup>) 
<b>Akrolit</b> (af grek. <i>a'kros</i>, öfverst, och <i>li'thos</i>, sten), inom den grekiska konsten en bildstod, bestående af en träkärna, i hvilken draperiet var skuret och vanligen belagdt med guldbleck, men på hvilken de nakna delarna voro tillsatta och af sten (marmor). Sådana arbeten tillhörde den grekiska bildhuggarkonstens äldsta tider. Jfr Kryselefantin. 
<b>Akroma</b> l. Akromasi (af grek. nekande <i>a</i> och <i>chr<span class="overline">oma</i>, färg), <i>med.</i>, brist på pigment å ställen af en människas hud, till följd hvaraf större eller mindre mjölkhvita, mot omgifningen skarpt begränsade fläckar uppkomma, hvilka trotsa all behandling. 
<b>Akromasi</b>. Se Akroma. 
<b>Akromat</b>, <i>fys.</i> Se Akromatism. 
<b>Akromatisk</b>, <i>fys.</i> Se Akromatism. 
<b>Akromatism</b> (af grek. nekande <i>a</i> och <i>chr<span class="overline">oma</i>, färg), "färgfrihet", <i>fys.</i>, den egenskapen hos vissa linser och prismer, hvarigenom de åstadkomma ofärgade bilder af ofärgade föremål. En lins eller ett prisma, som har denna egenskap, kallas akromatisk. En vanlig enkel lins ger af ett yttre hvitt föremål flera bilder, en för hvarje färg i spektrum, hvilka bilder ligga på olika afstånd. Akromatismen åstadkommes på det sätt, att man till ett helt förenar tvenne linser, den ena vanligen (i s. k. gammalakromater) af s. k. kronglas och den andra af flintglas (hvilka glassorter bryta ljuset olika), och afpassar de tvenne linsernas begränsningsytor på lämpligt sätt för färgernas bortskaffande. Det i den astronomiska tuben använda kromatiska objektivet utgöres af en positiv eller konvex kronglaslins och en konkav eller negativ flintglaslins. Äfven prismer kan man göra akromatiska genom att förena ett kronglas- med ett flintglasprisma, om dessa prismers brytande vinklar väljas på lämpligt sätt och prismerna sammanläggas så, att, när den enas brytande kant ligger uppåt, den andras är vänd nedåt. Genom akromatiseringen upphäfves dispersionen (färgspridningen), men ej refraktionen (brytningen). - Newton ansåg akromatiseringen overkställbar. Han trodde nämligen, att brytningen alltid är proportionell mot färgspridningen, då färgspridningen ej kan bli noll utan att äfven brytningen blir det. Denna åsikt är emellertid alls icke riktig. I de i Jena fabricerade nyakromaterna är till och med brytningen mindre hos det starkare färgspridande glaset. Stödjande sig på den svenske matematikern Samuel Klingenstjernas kalkyler, förfärdigade Dollond de första akromatiska prismerna och linserna. Strängt taget kan man vid kombination af två linser endast förena två sorters färgstrålar, till exempel gula och blå, till en enda bild. De öfriga färgerna falla ej fullkomligt samman i sagda bild, utan ge en svagt färgad kant på densamma, ett så kalladt "sekundärt spektrum". Emellertid har man på senare tider vid det glastekniska laboratoriet i Jena framställt en massa olika glas, så att det bland dessa är möjligt att välja två, hvilka sprida de olika färgerna i nästan alldeles samma proportion. Kombinerar man två linser af dessa glas, så att de tillsammans bilda en lins, som är akromatisk i afseende på två färgsorter, t. ex. blått och gult, så är den det äfven mycket nära äfven för öfriga färger, d. v. s. det sekundära spektret förlorar sin betydelse och verkar ej störande. En sådan lins kallas <i>apokromatisk</i>. Införandet af de akromatiska objektiven i de astronomiska tuberna och af de apokromatiska objektiven vid mikroskop har utöfvat ett mäktigt inflytande på astronomiens och de biologiska vetenskapernas, särskildt bakteriologiens, utveckling. 
(<sup>S. A-S.</sup>) 
<b>Akromatopsi</b> (af grek. nekande <i>a</i> samt <i>chr<span class="overline">oma</i>, färg, och <i><span class="overline">ops</i>, öga), färgblindhet. 
<b>Akromegali</b> (af grek. <i>a'kros</i>, ytterst, och <i>me'gas</i>, stor), <i>med.</i>, en sjukdomsform, som först beskrefs af Maine 1886. Den är mycket sällsynt. Intill 1899 funnos omkr. 200 fall beskrifna. De mest framträdande symtomen äro: <i>tilltagande förstoring af ansikte, händer och fötter</i> (däraf namnet). Äfven yttre könsdelarna, tungan, struphufvudet och hjärtat samt framför allt <i>hjärnbihanget</i> (<i>hypophysis cerebri</i>) deltaga i den abnorma tillväxten. Ryggraden blir krökt ("kyfos"). Patienterna lida af sömnlöshet samt andlig och kroppslig svaghet. Förstoringen af hjärnbihanget åstadkommer en förändring å skallens botten, som kan upptäckas medels Röntgen-strålar. Stundom blir synnerven utsatt för tryck, och rubbningar af synen inställa sig. Om sjukdomens natur vet man intet med säkerhet. Man har förmodat, att förändringarna i hjärnbihanget skulle hafva samma 
page_number=244, index= - Akromegali, med.  - Akromonogram, dikt  - Akromonosyllabikon, dikt  - Akron, stad i staten Ohio  - Akronyktisk, som inträffar vid nattens början  - Akropetal, bot., uppstigande  - Akropol, försvenskning af akropolis  - Akropolis, högt belägen borg vid de gamla grekiska städerna 
betydelse vid denna sjukdom som förändringarna i sköldkörteln vid myxödemet. J. E. J-N. 
<b>Akromonogram</b> (af grek. <i>akros</i>, ytterst, <i>monos</i>, ensam, och <i>gramma</i>, bokstaf), dikt, där hvarje vers börjar med slutbokstäfverna i föregående vers. 
<b>Akromonosyllabikon</b> (af grek. <i>akros</i>, ytterst, <i>monos</i>, ensam, och <i>syllabe</i>, stafvelse), dikt, där hvarje vers börjar med slutstafvelsen i föregående vers. 
<b>Akron</b> [ei'krån], stad i nordamerikanska staten Ohio, 48 km. s. om Cleveland, vid föreningspunkten mellan Ohio-Erie och Ohio-Pennsylvania-kanalerna. Grundlades 1825. 42,728 inv. (1900). I stadens grannskap upptagas mineralfärger i stor mängd. 
<b>Akronyktisk</b> (grek. <i>akronyktios</i>), som inträffar vid nattens början. En stjärna har akronyktisk uppgång, om den börjar framträda vid solens nedgång. 
<b>Akropetal</b> (af grek. <i>akros</i>, öfverst, och <i>petalon</i>, blad), <i>bot</i>., uppstigande. En akropetal utvecklingsföljd sägas växtdelar hafva, då de nederst å axeln sittande anläggas först och de högre senare. Detta är den vanligaste utvecklingsföljden, t. ex. vid grenars och blads anläggning å en skottaxel, blommornas anläggning i en klaselik blomställning. Jfr Basipetal. G. O. R. 
<b>Akropol,</b> försvenskning af akropolis (se d. o.). 
<b>Akropolis</b> (af grek. <i>akros</i>, öfverst, högst, och <i>polis</i>, stad), högt belägen fästning eller borg vid de gamla grekiska städerna; motsvarande romarnas Arx. Nästan hvarje större antik stad var skyddad af en närbelägen, trakten behärskande klipphöjd, på hvilken befästningar och tempel uppfördes och hvarest, om utrymmet sådant tillät, ofta uppväxte en liten stad öfver den egentliga staden - en akropol. Från det gamla Grekland och dess kolonier känner man öfver 40 akropoler, af hvilka mer eller mindre betydande ruiner finnas kvar i Amasia, Argos (Larissa), Aten (det egentl. Akropolis), Delos, Eleusis, Korint (Akrokorint), Melos, Messene (Ithome), Rhamnus, Sparta, Tebe (Cadmea) m. fl. - Den förnämsta af alla akropoler var Atens Akropolis, Atens gamla borg, på en brant stupande klippa, som, obestiglig på trenne sidor, men med en jämn sluttning mot väster, sträcker sig från ö. mot v. samt har en längd af omkr. 500 och en bredd af omkr. 250 steg. Den inneslöt ursprungligen själfva residenset för Atens konungar samt dess äldsta helgedomar, men fick, sedan staden utvidgat sig kring klippans fot, den dubbla betydelsen af fästning och nationalhelgedomarnas skyddade hemvist. Dock nedslogo pisistratiderna sina bopålar därstädes, och de byggde äfven ett Athenetempel, för sin storlek kalladt Hekatompedon ("hundrafotstemplet"). Sedan fästningen blifvit intagen af Xerxes under det andra persiska kriget, återuppbyggdes först befästningarna, under Kimon, som tillika på klippans sydvästra utsprång satte det lilla Joniska templet för den obevingade segergudinnan (<i>Nike Apteros</i>) - hvilket, alldeles förstördt, återupprestes ur gruset af tyskarna Schaubert och Ross samt dansken Chr. Hansen. Det var emellertid Perikles förbehållet att skänka Akropolis dess högsta glans. Under hans tid restes nämligen de byggnader och andra konstverk, hvilkas skönhet gjort A. till centrum ej endast för Greklands utan äfven för hela den antika världens konst -, 
[bildtext] Plan af Akropolis. 
hvilket vill säga detsamma som att hela världens konst har att gå tillbaka dit, när frågan gäller, hvar konsten uppenbarat sig ädlast och skönast. - Borgens öppna västra sida, förut skyddad genom de nio portarna (däraf namnet <i>Enneapylos</i>, "den nioportade"), slöts nu genom de af Mnesikles (437-432) uppförda <i>Propyléerna</i> i dorisk och jonisk stil, hvilka genom sina former, påminnande dels om befästningar, dels om tempelstil, på ett oefterhärmligt sätt förklarade borgens dubbla bestämmelse, på samma gång dessa ingångsportar äfven på ett utmärkt sätt förvandlade den oregelbundna och stigande grundvalens svårigheter till lika många motiv för storartade och öfverraskande skönheter. - Ett frankiskt fyrkantigt torn vanprydde byggnadens återstoder, men nedtogs på 1870-talet. 
Sedan man inträdt genom Propyléerna, skådade man framför sig den af bildhuggaren Feidias, Perikles' vän och hela det stora arbetets ledare, formade <i>Athene</i> i brons, med skölden och lansen. - Till höger lågo <i>Athene Erganes</i> och <i>Artemis Brauronias</i> små tempel - numera alldeles försvunna -, men på högsta höjden öfver dem lyfte sig på nästan samma plats som ett äldre, redan af Kimon 
page_number=245, index= - Akropolis, högt belägen borg vid de gamla grekiska städerna 
Akropolis, tänkt i rekonstrueradt skick. 
Nordisk Familjebok. B. I. 
page_number=246, index= - Akropolis, högt belägen borg vid de gamla grekiska städerna 
 
page_number=247, index= - Akropolis, högt belägen borg vid de gamla grekiska städerna 
[bildtext] Akropolis i dess nuvarande skick. 
grundadt, men aldrig fullbordadt tempel, det marmorstrålande <i>Parthenon</i>, gudinnan Athenes agonal-(fest-) tempel, byggdt af Iktinos och Kallikrates, fulländadt 438, i dorisk stil med 8 kolonner i fronten. Det var betäckt med härliga skulpturverk (gafvelgrupper, metoper och fris) af Feidias och hans skola, och i cellan stod gudinnans bild, utförd af Feidias i guld och elfenben. Sedan detta tempel i medeltiden varit bysantinsk Mariakyrka, frankisk metropolitankyrka och turkisk moské, sprängdes det i tvenne delar vid en krutexplosion under en belägring 1687. Norr om Parthenon, midt för hufvudingången till A., stod det gamla Hekatompedon (hundrafotstemplet), hvars grundvalar upptäcktes vid den i slutet af 1880-talet företagna stora utgräfningen. Det förstördes af perserna, men restaurerades nödtorftligen och fick åtminstone någon tid tjäna dels såsom skattkammare, dels för kultus-ändamål. - Till vänster om hufvudingången låg det egentliga kultustemplet för stadens skyddsgudinna, Athene Polias, <i>Erechtheion</i>, byggdt på samma plats, där före den persiska invasionen stod ett gammalt, redan af Homeros omtaladt tempel för den ateniensiske heroen Erechtheus. Arbetet börjades 431, afbröts genom peloponnesiska kriget, men upptogs åter 409 och afslöts 393. Ett oändligen fint skönhetssinne uppenbarar sig i detta joniska tempel, som inom samma komplicerade, från den vanliga tempelformen afvikande byggnad omsluter såväl tvenne helgedomar, Athene-Poliastemplet och Pandroseion, som en mängd gamla, heliga föremål: Erechtheus' och Kekrops' grafvar, Athenes olivträd (hvilket måhända stod i den af kvinnliga figurer burna södra s. k. Karyatidhallen), Poseidons saltkälla m. fl. 1826 blef norra hallen nedskjuten, men har delvis återuppbyggts. 1852 nedref en storm en mursträcka med åtskilliga inmurade pelare på västra sidan. - Under det romerska väldet uppfördes n. ö. om Parthenon ett romerskt rundtempel för Koma och Augustus, af hvilket spridda kvarlefvor finnas kringströdda. - En mängd altaren och bildverk smyckade Akropolis' platå, bland hvilka vi nämna framställningar i grupper af gigantomakien, amasonstriden, Marathonslaget och den pergamensiske konungen Attalos' seger öfver gallerna samt, vid uppgången, Marcus Agrippas staty. 
I akropolisbergets sidor finnas flere heliga grottor: på norra sidan Pansgrottan och Klepsydra samt Aglaurosgrottan, på östra sidan en till mysterierna invigd grotta, på södra sidan grottan vid <i>Trasyllus' monument</i>. På den södra sluttningen ligga mot väster <i>Regillas</i> (eller Herodes Atticus') <i>Odeon</i>, mot öster den berömda <i>Dionysos-teatern</i>. - 1801 bortfördes en stor del af Parthenons och Erechtheions skulpturer af den engelske ambassadören Lord Elgin till England, där de nu finnas uppställda i British museum under namnet Elgin marbles. Gräfningar företogos på Akropolis 1834-62. Fransmannen Beulé upptäckte bl. a. en i de nedre befästningarna befintlig antik port (en af ingångarna framför Propyléerna), som efter honom fått namnet Beuléska porten. Nya systematiskt genomförda gräfningar under senare delen af 1880-talet hafva gifvit öfverraskande rika resultat. Bland annat hafva de bragt i dagen en mängd skulpturverk från tiden före perserkrigen, hvilka på ett oväntadt sätt belysa en arkaisk, förut föga känd period, af den grekiska konstens utveckling. Dessa skulpturverk bilda inom det nya arkeologiska museet på Akropolis 
page_number=248, index= - Akropolis, högt belägen borg vid de gamla grekiska städerna  - Akros, sockerart  - Akrostikon, dikt  - Akroterion, bygnk., de på en gafvels trenne hörn anbragta små fotställ 
[bildtext] Parthenon i dess nuvarande skick. 
en särskild afdelning, till hvilken intet museum i världen eger något motsvarande. L. D. 
Litt.: Beulé, "L'acropole d'Athènes" (2 bd, 1854; 2:a uppl. 1863), E. L. Burnouf, "La ville et l'acropole d'Athènes aux diverses époques" (1877), Ad. Bötticher, "Die akropolis von Aten" (1888), Omont, "Athènes au XVII:e siècle" (1898), och Gardner, "Ancient Athens" (1902), samt "Journal archéologique d'Athènes (1885 ff.). 
<b>Akros,</b> sockerart af sammansättningen C<sub>6</sub>H<sub>12</sub>O<sub>6</sub>, identisk med i-fruktos eller i-levulos. Är af särskildt intresse såsom den första sockerart, hvilken ur syntetiskt framställbara utgångsmaterialer har vunnits i rent tillstånd, [alfa]-akros erhölls först rent af E. Fischer ur akrolein, genom addition af brom och behandling med barytvatten, hvaraf namnet. H. E. 
<b>Akrostikon</b> (af grek. <i>akros</i>, öfverst, ytterst, och <i>stichos</i>, rad) kallas en dikt, i hvilken versradernas eller strofernas begynnelsebokstäver sammanlagda bilda ett ord (vanl. ett namn) eller en sats. Redan hos den alexandrinska tidens greker och den romerske skalden Ennius finnas verser med akrostikisk anordning. I äldre svensk poesi äro sådana dikter vanliga. Jfr Alfabetiska sånger. 
<b>Akroterion</b> (grek., lat. <i>acroterium</i>), plur. Akroterier, <i>bygnk</i>., de på en gafvels trenne hörn anbragta små fotställ, hvilka äro afsedda att bära skulpturprydnader, och hvilkas estetiska betydelse är att motväga intrycket af de sluttande gafvellinjernas nedskjutande rörelse. De grekiska och romerska templens akroterier buro vanligen symboliska prydnader, såsom gudabilder, lejon, gripar (på Athenes tempel, fig. 1), troféer, trefötter, lyror (på Apollos tempel), skålar o. d., men äfven stiliserade afbildningar af växtformer, i synnerhet palmetter, hvarvid 
page_number=249, index= - Akroterion, bygnk., de på en gafvels trenne hörn anbragta små fotställ  - Akrylsyra, kem. Se Akrolein.  - Aksakov, rysk släkt  - Aksakov 1. Sergéj Timofejevitj, rysk skriftställare  - Aksakov 2. Konstantin Sergejevitj, rysk publicist  - Aksakov 3. Ivan Sergejevitj, rysk publicist  - Aksakov 4. Aleksandr Nikolajevitj, rysk spiritist 
man på gafvelns öfversta spets satte ett helt (fig. 2) och på hvardera af de båda lägre hörnen ett halft blad (fig. 3). Akroterion kallar man numera icke blott fotstället, utan äfven prydnaden. Sådana prydnader förekommo äfven (och förekomma ännu) på grafvårdar (fig. 4 visar ett akroterion från en forngrekisk grafvård). 
<b>Akrylsyra,</b> <i>kem</i>. Se Akrolein. 
<b>Aksakov</b> [-a'kaf], rysk släkt, som enligt familjekrönikan härstammade från en norsk varjag, Simon Afrikanovitj, som 1027 kom till Kiev. 1. Sergéj Timofejevitj A., rysk skriftställare, f. 1791, d. 1859, utvecklade angenäm skildringskonst och fint sinne för naturens hemlighetsfulla lif i sina "Iakttagelser om fiske" (1847) samt "En jägares hågkomster och berättelser" (1852, 1855). Hans förnämsta arbete är dock "Familjekrönika" (1856), en genom sin värme och sanning klassisk skildring af äldre ryskt herrgårdslif och dess husliga förhållanden. - Saml. arb. 1886, i 6 bd. (E. F-T.) 
2. Konstantin Sergejevitj A., den föregåendes son, rysk publicist, socialhistoriker och skald, f. 1817, d. 1860, blef 1841 filos. magister, skref i Moskva-tidskrifter och uppträdde med den mest idealistiska hänförelse som ledare för <i>slavofilerna</i>, hvilkas egentlige historiker han var. A:s historiska teori är en skalds dröm, som har alltför litet gemensamt med det faktiska; han ser ryska forntiden och allmogen i ett mäkta förskönande ljus (bl. a. i skrifterna "De gamla slavernas lif", 1852, och "Anmärkningar om den nya bondeförfattningen", 1861). I lustspelet <i>Knjas Lupoviskij</i> (1857; 3:e uppl. 1861) ställde han ryska folkets sunda naturalism emot de högre ståndens öfverförfining. A. öfversatte diktverk af Schiller och Göthe m. fl. E. F-T. 
3. Ivan Sergejevitj A., den föregåendes broder, rysk publicist, f. 1823, ingick 1842 som tjänsteman vid senaten i Moskva. Hvad han under tjänstgöring i Kaluga och Astrahan såg af "svart orättfärdighet" i rättskipningen, lämnade djupa och varaktiga spår i hans känsliga själ och gjorde honom längre fram till en varm försvarare af Alexander II:s domstolsreformer. Åren 1848-52 var han anställd i inrikesministeriet. A. beträdde nu den publicistiska vägen, men då redan hans första steg på densamma hejdades (slavofilernas af honom redigerade organ, "Moskovskij sbornik", förbjöds), studerade han på uppdrag af geografiska sällskapet marknadshandeln i Ukrajna (Undersökning om marknadshandeln i Ukrajna, 1859, prisbelönt). Misstroendet mot slavofilerna var äfven under den nya regimen, under Alexander II, till en början så stort, att A. blott bakom skyddet af bulvan kunde utgifva tidskriften "Russkaja besieda". Som villkor för tillåtelse att utgifva ett eget organ uppställdes af myndigheterna, att "idén om folkets - slavers eller andras - rätt till själfständig utveckling i nationell anda" ej finge där förfäktas! En resa till södern med den sjuke brodern gaf A. tillfälle att lära känna sydslaverna och bland dem anknyta förbindelser. Sedan 1861 utgaf han veckotidningen "Den" (Dagen, utan politisk afdelning), som inom kort vann mycket stor spridning. Såsom kämpe för folkets rätt mot de stores förtryck, för ordets och samvetets frihet befann sig A. i godt samförstånd med 1860-talets frisinnade sträfvanden i öfrigt (under det visserligen andra sidor af slavofilernas dogmatik, hvilka senare framträdde i A:s publicistiska verksamhet, ej kunde räkna på sympati från samma håll). Han arbetade ifrigt för böndernas frigörelse och förhöll sig till en början tämligen välvilligt äfven mot polackerna. Polska upproret gjorde både A. och Katkov till fanatiska polackhatare, reaktionärer och panrussister. Men under det Katkov stod väl hos de maktegande, hade den svärmiske, absolut hederlige A. under hela sitt lif ständiga obehag af censuren. "Moskva", en daglig tidning, som A. utgaf 1867-68, fick under 22 månader nio varningar, var under tiden förbjuden 13 månader. Hvad som framförallt stötte var A:s häftiga anfall mot den efter hans mening antiryska politik, som regeringen följde i de polska provinserna (efter Muravjevs död) och Östersjöländerna, och hans strid mot byråkratiens regemente, bl. a. mot dess (blott med alltför mycken framgång krönta) försök att förlama de nya provinsiella institutionerna (zemstvo). A. egnade sig nu åt praktiskt arbete, dels inom "slaviska kommittén" i Moskva, dels som direktör för en större kreditanstalt. I nämnda kommitté, där han från dess bildning (1858) tjänstgjorde som sekreterare, var han själen och den egentliga kraften. Sin största betydelse hade kommittén före och under 1875-78 års händelser: upproret i Herzegovina, serbiska kriget, bulgariska resningen, rysk-turkiska kriget. Slavofilernas idéer behärskade ryska samhället, höga och låga; de slaviska kommittéerna i Moskva, Petersburg och Odessa ledde insamlingen af penningar och utrustningen af frivilliga. A:s svärmiska hänförelse och glödande vältalighet voro oemotståndliga. Det har t. o. m. sagts, att ryskturkiska kriget var A:s verk (ett faktum är, att A. bl. a. föreslogs till furste af Bulgarien). I slaviska kommittén höll han 10 juni 1878 ett lidelsefullt tal emot Berlin-kongressen och de ryske diplomaterna, hvilket gaf regeringen anledning att upplösa kommittén och förvisa talaren från Moskva, ehuru han redan mot slutet af s. å. fick tillåtelse att återvända. Ett nytt häftigt utfall mot den ryska diplomatien och den ryska regeringen skulle förmodligen haft svårare följder, om icke döden 27 jan. 1886 kommit emellan. Kondoleanstelegram kommo från kejsaren och kejsarhusets öfriga medlemmar, likaså från en mängd andra högt uppsatta personer, från akademier, lärda sällskap, universitet, öfver 25 landsting och stadsstyrelser. Hundra tusen följde A:s lik till grafven, och själamässor höllos i nästan alla städer -, allt bevis på den utomordentligt betydande ställning A. intog inom Ryssland. A. var Moskva-slavofilernas till tiden siste, till rykte och inflytande främste representant. Det var en tid, då hela Ryssland lyssnade till hans ord och i honom såg sitt orakel. Hans tidningsartiklar om "slaviska frågan", slavofiler och västerlänningar, polska frågan och judefrågan, kyrkliga frågor, tryckfriheten, domstolsreformen, landstingen, historiska tilldragelser fylla 5 bd samlade skrifter (<i>Sotjinenija I. S. Aksakova</i>, 1886-87); hans korrespondens under åren 1839-60 (<i>I. S. Aksakov v iego pismach</i> I: 1-3) utgafs 1888-93 i 3 bd. LLL. 
4. Aleksandr Nikolajevitj A., den föregåendes kusin, rysk spiritist, f. 1832, studerade 1855-58 medicin i Moskva, var i flere repriser förut och efteråt anställd i statstjänst. Redan som lyceist började A. studera Swedenborg, öfversatte på 1860-talet ett par af hans skrifter till ryska och 
page_number=250, index= - Aksakov 4. Aleksandr Nikolajevitj, rysk spiritist  - Aksjer, stad i Mindre Asien  - Aksu, stad i östra Turkestan  - Akt, handling  - Akt, skriftlig handling  - Akt, en genom dom fastställd fredlöshet  - Aktaion, grek. myt., en dotterson af konung Kadmos i Tebe  - Akter, sjöv., bakre delen af ett fartyg eller en båt  - Akterbevakning, sjöv., de fartyg som bevakar akter om en förflyttande sjöstyrka  - Akterbrassar, sjöv., gemensam benämning på alla brassar  - Akterdurk, sjöv. Se Durk  - Akterförtöjning, sjöv., kabel eller tåg  - Akterhand, sjöv., de som arbeta bakom eller under ledning af andra deltagare  - Akterkant, sjöv., aktre sidan af ett föremål ombord  - Akterklys, sjöv., ett akterut å ett fartyg befintligt klys  - Akterpik, sjöv., den aktersta, skarpa delen af ett fartygs lastrum.  - Akterrodd, sjöv., den akterligast sittande hälften af roddarna i en båt  - Aktersegel, sjöv., gemensam benämning på segel  - Akterskarp, sjöv., den nedre, skarpa delen af ett fartygs botten längst akterut 
skref, på ryska, "om Swedenborgs rationalism, en kritisk undersökning af hans lära om den heliga skrift" (Leipzig 1870). Han kastade sig därefter på spiritism och öfversatte till ryska eller tyska åtskilliga spiritistiska arbeten, offentliggjorde 1883 ett par skrifter om den af fysiska sällskapet i Petersburg tillsatta medium-kommissionen: <i>Razoblatjenija</i> (Afslöjanden) och <i>Pamjatnik nautjnago predubezjdenija</i> (Ett minnesmärke af vetenskaplig fördom) samt 1884 om positivism på spiritualismens område. 1874 grundade han i Leipzig tidskriften "Psychische studien". A. anslöt sig icke till någon viss spiritistisk teori, men var öfvertygad om realiteten af en del företeelser, hvilka bruka hänföras till animal magnetism, clairvoyance etc., och arbetade med sin tidskrift framförallt för iakttagande och undersökning af fakta på det psykiska lifvets område. För öfrigt har A. äfven sysselsatt sig med nykterhetsfrågan, åt hvilken han egnat ett par arbeten. LLL. 
<b>Aksjer,</b> stad i Mindre Asien, turk. vilajetet Konia, s. om Aksjer-göl och vid karavanvägen från Konstantinopel till Syrien. Omkr. 10,000 inv. Handel med ull och mattor. I A. dog sultanen Bajazid 1403 i mongolisk fångenskap. 
<b>Aksu,</b> stad i östra Turkestan, vid foten af Tian-sjan. Omkr. 50,000 inv. A. är en viktig handelsplats. Karavaner och köpmän från Ryssland, Turkestan, Kasjmir och Indien samlas årligen därstädes. Industrien är ganska betydlig. Befolkningen är välmående och anses vara särdeles skicklig i tillverkning af bomullsväfnader samt metall- och läder-arbeten. 
<b>Akt</b> (lat. <i>actus</i>, af <i>agere</i>, handla, verka), handling, yttring af en verksamhet; högtidlig förrättning; hufvudafdelning i ett skådespel; <i>konstt</i>., den nakna modellen i en viss ställning; (äfven aktstudie) teckning efter eller plastisk afbildning af en sådan modell (aktfigur). 
<b>Akt</b> (lat. <i>actum</i>), skriftlig handling, dokument, urkund. Jfr Act, Acta och Actum. 
<b>Akt</b> (ty. <i>acht</i>), en genom dom fastställd fredlöshet, som enligt den germanska rätten uteslöt den dömde från rättssamfundet. Rättsordningen fanns ej till för honom; han stod utom lagens skydd (nord. <i>utlagr</i>). Den fredlöse ej blott kunde, utan skulle, såsom fiende till folket, förföljas och kunde dödas utan straffpåföljd. Hans hustru ansågs som änka, barnen som faderlösa. Den fredlöse fick ej bjudas hjälp, mat eller tak öfver hufvudet, hans egendom hemföll undan hans arfvingar åt konungen eller samfundet, och hans hus och gård brukade man bränna. Under tidens lopp mildrades fredlöshetens stränga natur, och under den frankiska tiden uppstodo några slag af mildare akt, som blefvo processuella tvångsmedel; konungen utfärdade en lindrigare akt öfver den, som utan laga skäl ej fullgjort en dom eller uteblifvit från att svara vid rätten; skedde detta ej inom ett år, drabbades han af <i>oberacht</i> (<i>aberacht</i>), en strängare akt, som medförde full fredlöshet. - Ett senare slag af akt, som var den frankiska rätten främmande, och som under namn af <i>reichsacht</i>, riksakt, medförde verkningar öfver hela tyska riket, hade kejsaren rätt att tillämpa för politiska förbrytelser mot riket. 1706 afkunnades den sista riksakten öfver kurfursten af Bajern. Jfr Bann. L. M. B. 
<b>Aktaion</b> (grek. <i>Aktaion</i> lat. <i>Actæon</i>), <i>grek</i>. <i>myt</i>., en dotterson af konung Kadmos i Tebe. Under jakt öfverraskade han en gång Artemis i badet, hvarpå den vredgade gudinnan förvandlade honom till en hjort och han blef söndersliten af sina hundar. 
[bildtext] Aktaion (efter en antik marmorstatyett, nu i British museum). 
<b>Akter</b> (holl. <i>achter</i>, efter, bakom), <i>sjöv</i>., bakre delen af ett fartyg eller en båt. 
<b>Akterbevakning,</b> <i>sjöv</i>., det eller de fartyg, som utföra bevakning akter om en på väg varande sjöstyrka. H. W-L. 
<b>Akterbrassar,</b> <i>sjöv</i>., gemensam benämning på alla brassar, hvarmed rårna på stor- och mesanmasterna kunna brassas eller svängas. Jfr Förbrassar. H. W-L. 
<b>Akterdurk,</b> <i>sjöv</i>. Se Durk. 
<b>Akterförtöjning,</b> <i>sjöv</i>., kabel eller tåg, hvarmed aktre delen af ett fartyg fasthålles. H. W-L. 
<b>Akterhand,</b> <i>sjöv</i>. I akterhand vid ett arbete säges den eller de vara, som arbeta bakom eller under ledning af andra deltagare däri. Det manskap, som arbetar i akterhand, benämnes stundom akterhandsmän. Jfr Förhand. H. W-L. 
<b>Akterkant,</b> <i>sjöv</i>., aktre sidan af ett föremål ombord. 
<b>Akterklys,</b> <i>sjöv</i>., ett akterut å ett fartyg befintligt klys. 
<b>Akterpik,</b> <i>sjöv</i>., den aktersta, skarpa delen af ett fartygs lastrum. 
<b>Akterrodd,</b> <i>sjöv</i>., den akterligast sittande hälften af roddarna i en båt. Användes företrädesvis i kommando-ord, såsom "akterrodd, hal-ut!" Jfr Förrodd. H. W-L. 
<b>Aktersegel,</b> <i>sjöv</i>., gemensam benämning på segel,, som höra till stor- och mesanmasterna. H. W-L. 
<b>Akterskarp,</b> <i>sjöv</i>., den nedre, skarpa delen af ett fartygs botten längst akterut. 
page_number=251, index= - Akterskepp, sjöv., aktre delen af ett fartyg  - Akterspegel, sjöv., den aktre väggen af ett fartyg  - Aktersta män, sjöv., de två aktersta roddarna i en roddbåt  - Akterstäf, sjöv., kölens förlängning uppåt längst akterut  - Akterända, sjöv., tågända fastgjord akterut i en båt  - Aktfigur, konstt. Se Akt  - Akt för slag, sjöv., varningsrop från riggen  - Aktie 1. Insats eller andel i ett af flere personer sammanskjutet kapital  - Aktie 2. (Aktie-bref) intyg som angifver vunnen andel i den årliga vinsten  - Aktiebolag, jur. Se Bolag  - Aktiebolagsregister. Se Handelsregister  - Aktie-bref. Se Aktie  - Aktie-kupong, de små tryckta kvitton som åtfölja ett aktiebref  - Aktinier, zool. Se Actinia  - Aktinisk, som härrör från ljusstrålarna i fråga om dessas kemiska verkningar  - Aktino-elektricitet, fys., elektricitet som genom ljus- och värmestrålar framkallas i vissa kristaller  - Aktinograf, fys., den själfregistrerande aktinometern  - Aktinografi, läran om ljusstrålarna  - Aktinogram, fotografi som erhållits genom inverkan af Röntgen-strålar  - Aktinolit. Se Strålsten  - Aktinometer, fys., strålningsmätare, särskildt solstrålning 
<b>Akterskepp,</b> <i>sjöv</i>., aktre delen af ett fartyg. 
<b>Akterspegel,</b> <i>sjöv</i>., den plana eller föga buktiga, aktre väggen af ett fartyg. Akterspeglarna å gångna tiders örlogsfartyg, i synnerhet linjeskepp, voro i allmänhet försedda med en eller flera balkonger samt rikt utsirade med sniderier och förgyllningar. Nyare fartyg hafva merendels icke någon egentlig akterspegel, utan äro "rundgattade" eller till och med något spetsiga akterut. H. W-L. 
<b>Aktersta män,</b> <i>sjöv</i>., de två aktersta roddarna i en roddbåt. Man säger ock "aktersta mannen om styrbord" och "aktersta mannen om babord". Jfr Plikthuggare. H. W-L. 
<b>Akterstäf,</b> <i>sjöv</i>., kölens förlängning uppåt, längst akterut. Fartyg med en propeller hafva i regel två akterstäfvar, af hvilka den främre kallas propellerstäf och den aktre rorstäf. H. W-L. 
<b>Akterända,</b> <i>sjöv</i>., tågända, fastgjord akterut i en båt och vanligen använd till förtöjning. H. W-L. 
<b>Aktfigur,</b> <i>konstt</i>. Se Akt. 
<b>Akt för slag,</b> <i>sjöv</i>., varningsrop från riggen till nedanför varande personer att "akta sig", då ett föremål kastas eller släppes ned. H. W-L. 
<b>Aktie</b> (holl. <i>actie</i>, af lat. <i>actio</i>, af <i>agere</i>, handla; jfr fr. <i>action</i>, aktie). 1. Insats eller andel i ett af flere personer (aktieegare, aktionärer, kollektivt aktiebolag) sammanskjutet kapital (aktiekapital) för drifvande af ett på gemensam vinst beräknadt handels- eller industriföretag. - 2. (Aktie-bref) Dokument eller skriftligt intyg, som angifver innehafvarens på grund af hans gjorda insats vunna andel i aktiebolagets förmögenhet och hans däraf följande rätt till en motsvarande andel i den årliga vinsten. Man skiljer mellan stamaktier, hvilka utgifvits i och för anskaffande af den fond, som erfordrats för affärens bedrifvande, och preferens- l. prioritets-aktier, hvilka äro utrustade med en på visst sätt bestämd företrädesrätt, t. ex. så, att 5 proc. utdelas på dem, innan någon vinst tillkommer stamaktierna. 
<b>Aktiebolag,</b> jur. Se Bolag. 
<b>Aktiebolagsregister.</b> Se Handelsregister. 
<b>Aktie-bref.</b> Se Aktie. 
<b>Aktie-kupong</b> (jfr Kupong), benämning på de små tryckta kvitton, som åtfölja ett aktiebref och af hvilka ett vid hvarje räntebetalning (utdelning) aflämnas till den räntebetalande kassan. 
<b>Aktinier,</b> <i>zool</i>. Se Actinia. 
<b>Aktinisk</b> (af grek. <i>aktis</i>, stråle), som härrör från ljusstrålarna i fråga om dessas kemiska verkningar. - Aktiniska strålar kallas de kemiskt verksamma ljusstrålarna. - Aktiniskt glas, gult glas, som upphäfver dagsljusets kemiska verkan. 
<b>Aktino-elektricitet</b> (jfr Aktinisk och Elektricitet), <i>fys</i>., den elektricitet, som genom ljus- och värmestrålar framkallas i vissa kristaller, t. ex. bergkristall. 
<b>Aktinograf</b> (af grek. <i>aktis</i>, gen. <i>aktinos</i>, stråle, och <i>grafein</i>, skrifva), <i>fys</i>., kallas dels den själfregistrerande aktinometern (se Aktinometer), dels också ett instrument, genom hvilket dagsljusets styrka uppmätes efter den kemiska verkan detsamma utöfvar på papper, som genom preparation med något silfversalt blifvit gjordt känsligt för ljuset. R. R.* 
<b>Aktinografi</b> (af grek. <i>aktis</i>, stråle, och <i>grafein</i>, skrifva), läran om ljusstrålarna. 
<b>Aktinogram</b> (af grek. <i>aktis</i>, stråle, och <i>gramma</i>, det inristade), fotografi, som erhållits genom inverkan af Röntgen-strålar. 
<b>Aktinolit.</b> Se Strålsten. 
<b>Aktinometer</b> (af grek. <i>aktis</i>, stråle, och <i>metrein</i>, mäta), <i>fys</i>., strålningsmätare, ett instrument för mätning af strålning, särskildt solstrålning. Flera sådana instrument äro konstruerade och grundade på strålningens förmåga att uppvärma en termometerkula eller ett termoelement. Det äldsta instrument af denna art var Herschels aktinometer (1834), hvilken helt enkelt bestod af en termometer insatt i en svart låda, på ena sidan sluten af ett planparallellt glas. Det användes för att mäta solstrålningen. I Pouillets aktinometer, afsedd att mäta strålningen till rymden, var en termometer med sin kula upplagd på ett lager af värmeisolerande svandun. Violles aktinometer är en förbättring af Herschels. Den svarta lådan är ersatt af en invändigt svärtad ihålig kula, i hvars hålighets midt en svärtad termometerkula befinner sig. Mellanrummet mellan kulans väggar fylles med vatten af en gifven temperatur. Ett hål på kulan ger tillträde för solstrålarna. 
Pouillets s. k. "pyrheliometer" består af ett litet på bottnen svärtadt kalorimeterkärl med däri insatt termometer. Den svärtade bottnen ställes en viss tid vinkelrätt mot solstrålarna, och kalorimeterns värmevinst observeras. Till jämförelse tages kalorimeterns värmeförlust vid beskuggning. Detta instrument har vunnit stor utbredning. Crova använder ett termoelement, bestående af två skifvor af järn och nysilfver af 1 m. diameter och endast 0,1 mm. tjocklek, hvilket utsättes för solens strålning, och ett annat likartadt termoelement, som beskuggas. I en elektrisk ledning mellan de båda termoelementen uppstår en elektrisk ström, hvars mot uppvärmningen genom solstrålningen proportionella strömstyrka afläses å en galvanometer eller upptecknas af en själfregistrerande galvanometer. 
K. Ångström använder såsom termoelement kopparplattor med däri instuckna nysilfvertrådar. I en annan aktinometer af Ångström användas två svärtade platinaband, hvilkas temperaturskillnad angifves genom termoelement. Det ena platinabandet utsattes för solstrålningen, det andra uppvärmes genom en noggrant mätbar elektrisk ström, tills de ha samma temperatur. Värmetillförseln genom solstrålningen och genom den elektriska strömmen, som noga uppmätes, är då lika. 
En af de äldsta aktinometrarna är Saussures heliotermometer, bestående af en termometer med blank (bäst försilfrad) och en med svart kula, hvilka utsättas för solstrålningen, som mätes af temperaturdifferensen. Till skydd mot luftströmmar insättas ofta termometerkulorna i glaskulor, hvarur luften utpumpats. Denna aktinometer har af Bourdon gjorts registrerande, i det han fyllde termometerkulorna, som voro af koppar, med luft, hvars med temperaturen stigande tryck mättes af en själfregistrerande aneroidbarometer. 
Elektrokemisk aktinometer kallas ett af Edm. Becquerel konstrueradt instrument, hvars hufvudbeståndsdel utgöres af två silfverplattor, hvilka genom behandling med klor, brom eller jod blifvit öfverdragna med ett tunt skikt af klor-, brom- eller jod-silfver. Doppas dessa plattor i en elektrolyt, t. ex. svafvelsyrehaltigt vatten, och förbindas de genom en metallisk ledning, som innehåller en galvanometer, så anger 
page_number=252, index= - Aktinometer, fys., strålningsmätare, särskildt solstrålning  - Aktinomorf, bot., del af en växt som eger flere symmetriplan  - Aktinomykom, af strålsvamp orsakad svulst  - Aktinomykos, en hos människor och djur sjukdom som orsakas af bakterien Actinomyces  - Aktinozoer, zool. Se Coelenterater  - Aktion, handling  - Aktion, stad och udde i nordvästligaste hörnet af grekiska Akarnanien  - Aktionator (se Aktion), åklagare  - Aktionera (se Aktion), jur., å statens vägnar väcka åtal mot en ämbets- eller tjänsteman  - Aktionsradie, sjöv., väglängd som ett örlogsfartyg kan tillryggalägga under ekonomisk fart  - Aktionsström. Se Djurelektricitet och Muskel  - Aktionsturbin, mek., turbin vid hvilken hela den verksamma fallhöjden omsättes i hastighet  - Aktionär. Se Aktie  - Aktiska spelen, på udden Aktion firad fest  - Aktisteter, ett parti bland monofysiterna  - Aktiv, handlande  - Aktiva. Se Aktiv  - Aktiv form, språkv. Se Verb  - Aktiv handel, ett lands ut- och införsel  - Aktivitet (se Aktiv), verksamhet  - Aktiv kroppsrörelse, vid sjukgymnastik  - Aktiv syrgas. Se Ozon  - Aktiv tjänst, krigsv., tjänstgöring vid trupp  - Aktivtrupp, krigsv., fälttrupp  - Aktivum, språkv. Se Verb  - Aktor, jur., förordnande att föra talan emot någon för brott anklagad person  - Aktris, skådespelerska. Se Aktör  - Aktstudie, konstt. Se Akt  - Aktualisera (jfr Aktualitet), bringa till verklighet  - Aktualiter (jfr Aktualitet), i verkligheten  - Aktualitet, verklighet  - Aktualitets-teorien, psyk.  - Aktuarie, tjänsteman i 
denna en ström, om den ena plattan belyses, den andra beskuggas. Strömmens styrka eller rättare dess elektromotoriska kraft beror på ljusets styrka, färg o. s. v. Detta instrument kan naturligtvis göras själfregistrerande genom användning af en själfregistrerande galvanometer. S. A-S. 
<b>Aktinomorf</b> (af grek. <i>aktis</i>, stråle, och <i>morfe</i>, form), <i>bot</i>., kallas en sådan del af en växt, som eger flere symmetriplan, d. v. s. i flere olika riktningar låter klyfva sig i lika delar. Denna term och dess motsats zygomorf användas inom botaniken särskildt vid blommans morfologi. Antingen kan en blomma vara helt och hållet aktinomorf (flersidigt symmetrisk, regelbunden), eller ock kan endast en del, t. ex. fodret, vara det, under det att kronan är zygomorf (osymmetrisk, oregelbunden). G. A.* 
<b>Aktinomykom</b> (af grek. <i>aktis</i>, stråle, och <i>mykes</i>, svamp), af strålsvamp orsakad svulst. Se Strålsvamp. 
<b>Aktinomykos</b> (af grek. <i>aktis</i>, stråle, och <i>mykes</i>, svamp), en hos såväl människor (ehuru sällan) som vissa djur förekommande sjukdom, orsakad af en bakterie, <i>Actinomyces</i>, af gruppen <i>Cladothrix</i>. Se vidare Strålsvamp. 
<b>Aktinozoer</b> (af grek. <i>aktis</i>, stråle, och <i>zoon</i>, lefvande varelse), <i>zool</i>. Se Coelenterater. 
<b>Aktion</b> (lat. <i>actio</i>, af <i>agere</i>, handla, verka), handling, förrättning; en skådespelares eller talares rörelser, åtbörder o. s. v. under utförandet af en roll, hållandet af ett tal o. d. - <i>Jur</i>. Åtal, anklagelse inför domstol. Se Fiskalisk aktion och Upprop till aktion. - <i>Krigsv</i>. Förr bruklig benämning för drabbning, strid, i synnerhet sjödrabbning, sjöstrid. 
<b>Aktion</b> (grek. <i>Aktion</i>, lat. <i>Actium</i>; nu <i>la Punta</i>), stad och udde i nordvästligaste hörnet af grekiska landskapet Akarnanien, vid inloppet till Sinus Ambracius (Artaviken), frejdadt genom den stora seger, som Octavianus Augustus där vann öfver Marcus Antonius 31 f. Kr. Till minne af denna seger lät Augustus tillbygga och försköna det berömda Apollotemplet på A., vid hvilket han äfven hvart tredje år lät fira de s. k. aktiska spelen. 
<b>Aktionator</b> (se Aktion), åklagare. 
<b>Aktionera</b> (se Aktion), <i>jur</i>., å statens vägnar väcka och utföra ett åtal mot en ämbets- eller tjänsteman för fel eller försummelse i tjänsten. 
<b>Aktionsradie</b> (jfr Aktion och Radie), <i>sjöv</i>., den väglängd, som ett örlogsfartyg kan tillryggalägga under ekonomisk fart (vanligen 10 knop) med användande af det största kolförråd fartyget på en gång kan intaga. Aktionsradiens storlek angifves i nautiska mil (à 1,852 m.). En stor aktionsradie är nödvändig för alla fartyg, som äro afsedda att uppträda på aflägsna haf och i synnerhet för kryssare. Kustförsvarsfartyg kunna däremot utan olägenhet hafva mindre aktionsradie. Våra 1:a kl. pansarbåtar hafva en aktionsradie om vid pass 3,000 naut. mil; för de flesta slagskepp är aktionsradien minst 5,000 naut. mil, och några kryssare kunna med ett enda kolförråd ånga ända till 15,000 naut. mil eller nästan 3/4 af jordens omkrets. H. W-L. 
<b>Aktionsström.</b> Se Djurelektricitet och Muskel. 
<b>Aktionsturbin,</b> <i>mek</i>., turbin, vid hvilken hela den verksamma fallhöjden omsättes i hastighet hos vattnet i ledskenemynningen. 
<b>Aktionär.</b> Se Aktie. 
<b>Aktiska spelen,</b> en af gammalt på udden Aktion firad fest, som förnyades och utvidgades af Octavianus efter segern vid Aktion (31 f. Kr.) och sedan hölls hvart tredje år i Nikopolis. 
<b>Aktisteter</b> (af grek. <i>aktistos</i>, oskapad), ett parti bland monofysiterna (se d. o.). 
<b>Aktiv</b> (af lat. <i>activus</i>, verksam), handlande, verksam, driftig, motsats till passiv, lidande, overksam. Som subst. begagnas plur. Aktiva (lat. <i>activa</i>), <i>hand</i>., en persons eller firmas hela förmögenhet i fastigheter, varor, inventarier, utestående fordringar m. m.; tillgångar (mots. passiva, skulder). 
<b>Aktiva.</b> Se Aktiv. 
<b>Aktiv form</b> (lat. <i>activum</i>), <i>språkv</i>. Se Verb. 
<b>Aktiv handel,</b> ett lands ut- och införsel, företagen för dess egen räkning samt med dess egna kapital, arbetskrafter och kommunikationsmedel. (Motsats: passiv handel.) 
<b>Aktivitet</b> (se Aktiv), verksamhet, rörlighet. 
<b>Aktiv kroppsrörelse,</b> den vid sjukgymnastik förekommande rörelse af något kroppens organ, hvilken åstadkommes genom patientens frivilliga muskelsammandragningar, i motsats till <i>passiv</i> rörelse, d. ä. en sådan, som utan patientens medverkan meddelas honom af gymnasten. <i>Aktiv-passiv</i> kallas den rörelse, som patienten själf utför under motstånd af gymnasten, och <i>passiv-aktiv</i> den rörelse, som af gymnasten meddelas patienten under motstånd af denne. 
<b>Aktiv syrgas.</b> Se Ozon. 
<b>Aktiv tjänst,</b> <i>krigsv</i>., tjänstgöring vid trupp, äfven om denna icke är samlad till tjänstgöring. - Aktiv tjänsteplikt, tjänstskyldighet som vapenför. 
<b>Aktivtrupp,</b> <i>krigsv</i>., fälttrupp, i motsats till garnisons- och reservtrupper. 
<b>Aktivum,</b> <i>språkv</i>. Se Verb. 
<b>Aktor</b> (lat. <i>actor</i>, af <i>agere</i>, handla, verka), <i>jur</i>., den hvilken det på grund af hans ämbete eller tjänst eller till följd af särskildt förordnande åligger att föra talan emot någon för brott anklagad person eller mot ämbets- och tjänstemän för fel eller försummelse i tjänsten. 
<b>Aktris,</b> skådespelerska. Se Aktör. 
<b>Aktstudie,</b> <i>konstt</i>. Se Akt. 
<b>Aktualisera</b> (jfr Aktualitet), bringa till verklighet. 
<b>Aktualiter</b> (jfr Aktualitet), i verkligheten, i motsats till potentialiter, till möjligheten. 
<b>Aktualitet</b> (af lat. <i>actualis</i>, af <i>agere</i>, handla, verka), verklighet (i motsats till potentialitet, möjlighet). All utveckling innebär en öfvergång från det outvecklade och möjliga, eller potentiella, till det fullt utvecklade och verkliga, eller aktuella. - Ordet aktualitet betecknar äfven dels ett nära samband med tidsomständigheterna, med de brännande frågorna för dagen, dels hvad som står i ett sådant samband eller erbjuder lefvande intresse för stunden (i motsats till det, som eger endast "historiskt" intresse). Likaså nyttjas adj. aktuell i bem. nuvarande, faktisk, intresseväckande för dagen. 
<b>Aktualitets-teorien,</b> <i>psyk</i>., den åsikt, som förnekar, att själslifvet uppbäres af någon perdurerande substans, och antager, att allt inom själslifvet är process, växlande funktioner. Åsikten har inom den nutida psykologien särskildt förfäktats af Wundt och omfattas äfven af Spencer, Höffding m. fl. S-E. 
<b>Aktuarie</b> (lat. <i>actuarius</i>, jfr Acta), tjänsteman i 
page_number=253, index= - Aktuarie, tjänsteman i  - Aktuell, verklig. Se Aktualitet  - Aktör, skådespelare  - Akumeter, hörselmätare, för uppmätning af människans hörselförmåga  - Akupressur, kir., en öfvergifven metod att stilla blödning  - Akupunktur, en förr använd kirurgisk operation  - Akureyri l. Akreyri, stad vid Öfjorden på Islands norra kust  - Akusjaspråket. Se Hyrkaniska språket  - Akustik, fys., gren af fysiken som behandlar ljudet och tonerna  - Akustisk, som angår ljudet eller läran om ljudet  - Akustiska sirenen, fys., instrument för att bestämma tonernas svängningstal 
ett ämbetsverk, hvilken har att mottaga och förvara till verket ingifna samt att utlämna från detsamma utgående handlingar. 
<b>Aktuell</b> (lat.), verklig. Se Aktualitet. 
<b>Aktör</b> (fr. <i>acteur</i>, lat. <i>actor</i>, af <i>agere</i>, handla, verka), skådespelare. - Aktris (fr. <i>actrice</i>), skådespelerska. 
<b>Akumeter</b> (af grek. <i>akuein</i>, höra, och <i>metron</i>, mått), hörselmätare, ett instrument för uppmätning af människans hörselförmåga. 
<b>Akupressur</b> (af lat. <i>acus</i>, nål, och <i>pressura</i>, tryckning, af <i>premere</i>, trycka), <i>kir</i>., en numera öfvergifven metod att stilla blödning, bestående däri, att en stark nål infördes i eller under det blödande kärlet, hvarefter detta omvreds och sålunda tilltäpptes. RSR.* 
<b>Akupunktur</b> (af lat. <i>acus</i>, nål, och <i>punctura</i>, stickning), en förr använd kirurgisk operation, som bestod däri, att man införde ytterst fina nålar mer eller mindre djupt i kroppen och dess organ. Åtgärden afsåg att åstadkomma en retning. RSR.* 
<b>Akureyri</b> [-öjri] l. Akreyri, stad vid Öfjorden på Islands norra kust, näst Reykjavik öns viktigaste stad. Den erhöll 1862 stadsrättigheter och har sedan varit stadd i rask uppblomstring. 1,370 inv. (1901). Säte för amtmannen i Nord- och Östamtet. E. EBG. 
<b>Akusjaspråket.</b> Se Hyrkaniska språket. 
<b>Akustik</b> (af grek. <i>akuein</i>, höra), <i>fys</i>., kallar man den gren af fysiken, som behandlar lagarna för ljudets och särskildt tonernas uppkomst och fortplantningssätt. De förnämsta akustiska lagarna upptagas under orden Ljud och Ton. - Bland äldre arbeten i den experimentella akustiken torde såsom klassiskt böra anföras Chladnis <i>Traité de l'acoustique</i> (Paris 1809, en af Chladni själf verkställd, med betydliga tillägg försedd öfversättning af hans förut på tyska utgifna <i>Akustik</i>). I nyaste tider har Helmholtz genom sina många experiment verksamt bidragit till akustikens utveckling och genom utgifvandet af det berömda arbetet "Die lehre von den tonempfindungen" gjort kännedomen om denna vetenskap bekant inom vidsträckta kretsar. R. R.* 
Ordet akustik betecknar äfven ljudverkan i en lokal (t. ex. i en teatersalong, kyrka, föreläsningssal). Läran om denna del af byggnadskonsten hör till de minst utvecklade. En god akustik innebär, att talarens eller sångarens stämma höres väl öfverallt i lokalen, äfvensom att de från olika punkter af en orkester eller sångkör samtidigt utgående ljudvågorna (direkta eller reflekterade) träffa hvarje åhörares öra utan större ojämnheter i afseende på tid eller styrka. Man antager, att en fördelaktig akustik beror därpå att det från ljudkällan till örat direkt gående ljudet understödes och förstärkes af reflekterade ljudvågor, utan att störas af sådana, reflekterade från större ytor. Förstärkningen sker, om sammanlagda väglängden af hvarje reflekterad ljudvåg icke öfverstiger längden af den direkta med mer än 10 m. Vid större skillnad blir ljudet oklart, vid 40 m. skillnad uppstår ett tydligt eko. För större lokaler är det af vikt att rummet anordnas så, att å de ställen, från hvilka reflekteradt ljud i större massor skulle inverka störande, ytorna uppdelas med profileringar, lister, orneringar o. s. v., för att vid reflexionen sprida ljudvågorna, eller att genom anordning af draperier reflexionen borttages eller åtminstone försvagas. A. A-G.* 
<b>Akustisk</b> (se Akustik), som hör till eller angår ljudet eller läran om ljudet; åstadkommen genom eller bestående i ljud. 
<b>Akustiska sirenen,</b> <i>fys</i>., ett af Cagniard de la Tour uppfunnet instrument för att bestämma de särskilda tonernas absoluta svängningstal, d. v. s. antalet vibrationer, som en ljudande kropp gör på en sekund, då den frambringar en viss ton. Figuren föreställer sirenen efter Doves förbättrade konstruktion. Genom röret <i>t</i>, som sättes i förbindelse med en bälg, inpressas luft i cylindern <i>C</i>. Locket till denna cylinder är genomborradt af en mängd hål, ställda i fyra ringar koncentriskt omkring medelpunkten. En skifva, <i>ed</i>, i hvilken ett lika beskaffadt system af öppningar blifvit anbragt, är fäst vid axeln <i>pp</i>, hvars nedre tapp hvilar i en fördjupning i midten af locket, och hvars öfre tapp passar i hylsan <i>c</i>. Vid <i>s</i> är axeln <i>pp</i> försedd med skrufgängor, genom hvilka dess rörelse öfverflyttas till ett par hjul, belägna inom skåpet <i>ab</i>. Denna rörelse afläses utanpå skåpet förmedelst visare, som äro fästa på hjulens axlar och följaktligen deltaga i deras kringvridning. Axeln <i>pp</i> sättes i rörelse genom luften, som söker sig väg ut ur cylindern <i>C</i> genom hålen i locket och skifvan. För detta ändamål gå de i locket anbragta öppningarna icke vinkelrätt genom detsamma, utan hafva en sned ställning till lockets plan. Detsamma är förhållandet med hålen i den rörliga skifvan; men dessa luta alla åt motsatt håll mot hålen i cylinderlocket. När därför luftströmmen kommer upp genom locket i sned riktning, träffar den de lutande väggarna af öfre skifvans hål, och genom det sålunda uppkommande sidotrycket kringvrides denna skifva. De fyra stiften <i>m</i>, <i>n</i>, <i>o</i>, <i>p</i> svara mot de fyra koncentriska ringarna. Trycker man på <i>m</i>, så öppnas alla hålen i en af ringarna, t. ex. den yttersta, men de öfriga tre förblifva stängda. Inblåses nu luft i cylindern <i>C</i>, så utströmmar luften genom den yttersta ringens hål och sätter öfre skifvan jämte axeln i rotation. Men luften kan icke utan afbrott strömma ut genom öppningarna, emedan den vid skifvans rotation än träffar hålen, än mellanrummen dem emellan. Luftströmmen blir således hvad man kallar intermittent, hvarigenom en ton alstras, hvars höjd motsvarar antalet utströmningar i sekunden. Om således luften kraftigt inpressas i cylindern, kringdrifves axeln med stor hastighet och en hög ton höres. Vid svagt tryck från bälgen sker rotationen långsamt, och den uppkommande tonen är låg. - Instrumentet begagnas på det sätt, att man af passar luftströmmen så, att den ton sirenen gifver ifrån sig öfverensstämmer i höjd med tonen från det instrument man vill undersöka, t. ex. en stämgaffel, en orgelpipa eller dylikt. Har sirenens ton uppnått denna konstanta höjd, sätter man genom ett tryck på en af knapparna <i>a</i> och <i>b</i> hjulen i förbindelse med skrufgängorna i axeln <i>pp</i>. Tiden, då detta sker, antecknas omsorgsfullt. Efter en viss tids förlopp, t. ex. en minut, trycker man 
page_number=254, index= - Akustiska sirenen, fys., instrument för att bestämma tonernas svängningstal  - Akustisk telegraf, fys., en anordning för signaler genom ljud  - Akut, skarp  - Akut accent. Se Accent  - Akut sjukdom, med., en sjukdom som varar endast en kort tid  - Akvafortist, ganska vanlig benämning på etsare  - Akvamarin, miner., en blåaktigt grön varietet af beryll  - Akvapult, tekn., apparat för uppfordring af vatten  - Akvarell, vattenfärg; med vattenfärg utförd målning  - Akvarellist, akvarellmålare  - Akvarell-måleri, målning med färger rifna i vatten  - Akvarier, benämning på fornkyrkliga sekter 
på den andra knappen, hvarigenom utväxlingen afkopplas och visarna ögonblickligen stanna. Antalet hvarf, som axeln gjort på den mellan de bägge manipulationerna förflutna tiden, ses af det stycke visarna framskridit; följaktligen kan man lätt beräkna hvarfvens antal på en sekund. Multipliceras detta antal med antalet hål i den öppna ringen, fås absoluta svängningstalet för den ton, som undersöktes. - Helmholtz har ytterligare förbättrat instrumentet genom att sammansätta tvenne sirener till en s. k. dubbel-siren, med hvilken en mängd intressanta försök kunna framställas. Jfr Ton och Tonhöjd. R. R.* 
<b>Akustisk telegraf,</b> <i>fys</i>., en anordning, medels hvilken signaler ledas på större afstånd med tillhjälp af ljudsvängningar. Den enda apparat af detta slag, som kommit till någon större användning, är talröret. Till följd af den stora skillnaden i täthet hos rörväggarna och den i röret inneslutna luften tränger endast en försvinnande bråkdel af ljudet in i rörväggen. Ljudet går med andra ord tämligen oförsvagadt fram genom rörets hela längd. På samma sätt afge fasta eller flytande kroppar, som äro försatta i ljudsvängningar, endast en ringa del af sin ljud-energi till den omgifvande luften. Därför höres hästtramp på mycket längre afstånd genom jorden, om man lägger örat mot densamma, än genom luften. Järnrör afge också jämförelsevis litet af sin svängnings-energi till omgifvande jord-, trä- och mur-massor på grund af dessas mindre täthet. Man kan därför med fördel använda gas- och vattenledningsrör af järn till signalgifning på afstånd. S. A-S. 
<b>Akut</b> (lat. <i>acutus</i>), skarp, hvass, häftig; med häftigt förlopp. 
<b>Akut accent.</b> Se Accent. 
<b>Akut sjukdom,</b> <i>med</i>., en sjukdom, som varar endast en kort tid (2-4 veckor), i motsats till kronisk l. långvarig sjukdom, som fortfar under flere månader eller i åratal. Många sjukdomar antaga än akut, än kronisk form, hvadan sjukdomstidens längd ej kan utgöra någon grund för sjukdomarnas vetenskapliga indelning. 
<b>Akvafortist</b> (af lat. <i>aqua fortis</i>, salpetersyra), en numera ganska vanlig benämning på etsare. 
<b>Akvamarin</b> (af lat. <i>aqua</i>, vatten, och <i>mare</i>, haf), blågrön färg (som hafsvattnets); <i>miner</i>., en blåaktigt grön varietet af beryll. - Orientalisk akvamarin, en blåaktigt grön varietet af korund. 
<b>Akvapult</b> (af lat. <i>aqua</i>, vatten, och <i>pellere</i>, drifva), tekn., äfven kallad Hydraulisk vädur och Stöthäfvert, en för uppfordring af vatten afsedd apparat, hvars anordning och arbetssätt framgå af vidstående figur. Apparaten uppställes några meter under ytan af det vatten, hvarifrån uppfordring skall ske, och detta ledes till apparaten medels tilloppsröret <i>R</i>. Detta afslutas af den s. k. stötventilen <i>S</i>, som öppnar sig inåt, och står dessutom genom ventilen <i>V</i>, som öppnar sig utåt, i förbindelse med tryckklockan <i>K</i>, hvarifrån tryckledningen <i>T</i> utgår till den punkt, dit uppfordringen skall ske. Om stötventilen tänkes öppnad, rusar vattnet från tilloppsledningen ut vid <i>S</i>. När hastigheten blifvit tillräckligt stor, lyfter vattnet ventilen med sig, hvarigenom utströmningen med ens afstannar; ventilen <i>V</i> lyftes då genom det ökade trycket och insläpper något vatten i klockan, hvarvid en motsvarande kvantitet utpressas genom tryckledningen. Därefter strömmar vattnet tillbaka från <i>V</i> mot tilloppsledningen; på grund af den trycksänkning, som härvid uppstår mellan <i>V</i> och <i>S</i>, öppnar sig stötventilen och samma arbetsprocess upprepas. Apparaten, som på grund af sin enkelhet och prisbillighet fått rätt stor användning, arbetar bäst vid ett förhållande mellan fallhöjd och uppfordringshöjd af ung. 1:7; dess verkningsgrad är därvid omkr. 70 %. S. L-K. 
<b>Akvarell</b> (af lat. <i>aqua</i>, vatten), vattenfärg; med vattenfärg utförd målning. 
<b>Akvarellist</b> (jfr Akvarell), akvarellmålare. 
<b>Akvarell-måleri,</b> målning på hvit eller ljus grund, vanligast papper, med färger, rifna i vatten (<i>aqua</i>) och tillsatta med gummi eller (såsom i senare tid) med honing eller glycerin, hvarigenom de blifva lättare att upplösa. Sådana färger hafva ej egenskapen att vid påläggning med pensel bilda ogenomskinliga ytor, utan låta teckningens linjer och underlagda toner blifva synliga. 
Akvarellmåleriet är lika gammalt som måleriet med täckande färger; omväxlande med detta återfinnes det redan på egyptiska mumiekistor. Dess enklaste form är nyttjandet af en enda färg, hvilken genom olika styrka, således genom större eller mindre uppblandning med vatten, angifver skuggor och dagerförtoningar. Detta målningssätt har användts inom alla konstskolor ända från medeltiden, dels för att, växlande med röd- eller svartkritan och snabbare än denna, tydliggöra målarens kompositionsutkast, dels för att åstadkomma genomförda konstverk af mindre anspråksfull art (medeltidens miniatyrer utfördes emellertid med täckfärger och äro således icke akvareller). På sådana antydningar lades stundom flere färger för att därmed framkalla en fullständigare verkan, och på det sättet utvecklade sig det egentliga akvarellmåleriet, hvilket numera framstår såsom en särskild konstart. Denna lämpar sig bäst för arbeten i mindre skala, enär färgens tunnhet och genomskinlighet ej förlänar målningen den kraft i ljuset, som den täckande tjocka limfärgen och gouachen medföra, ej heller det klara djup i skuggorna, som kan åstadkommas med oljefärgen. Likväl har sedan 1820-talet och hufvudsakligen i England akvarellen sökt höja sig till täflan med oljemålningen, men detta på bekostnad af konstartens egentliga natur och med hjälp af täckfärg samt öfverdrifna, sökta färgmotsatser. - I London omhuldas akvarellmåleriet af två "Societies of painters in water-colours" (det äldsta grundadt 1805), hvilka årligen föranstalta offentliga utställningar. Bland Englands många framstående akvarellister må här nämnas endast Turner, Bonington, Fielding, Lewis, Landseer och Warren; af Frankrikes Decamps, Charlet, Roqueplan, E. Lami, Isabey père; i Tyskland Werner, R. Alt, E. Hildebrandt; i Norge Lerche; i Sverige Desprez, El. Martin, Egr. Lundgren, Scholander, Malmström, v. Rosen, Kronberg, P. D. Holm, C. Larsson och Zorn samt flere yngre arkitekter. (O. G-G.) 
<b>Akvarier</b> (af lat. <i>aqua</i>, vatten; "vattumän") l. Hydroparastater (af grek. <i>hydor</i>, vatten, och <i>parastasis</i>, framställning), en af Epifanius införd benämning på de fornkyrkliga sekter, som vid 
page_number=255, index= - Akvarier, benämning på fornkyrkliga sekter  - Akvarium, vattenbehållare för vattenväxter och vattendjur  - Akvatint, detsamma som akvatinta-gravyr  - Akvatinta, tusch, bister eller sepia upplöst i vatten  - Akvatinta-gravyr l. Ton-etsning, ett af etsningsteknikens förfaringssätt  - Akvatinta-lavyr, ett modernt etsningssätt  - Akvatinta-skrapning, ett mezzotinto-manér  - Akvatinta-teckning, teckning utförd i tusch, bister eller sepia  - Akvavit, brännvin  - Akvedukt, brobyggnad som leder ett vattendrag öfver en dalgång 
nattvardsfirandet brukade vatten i stället för vin, emedan vattnet ansågs ega en särskild lifs- och evighetsnatur. Jfr Enkratiter. J. HDR. 
<b>Akvarium</b> (af lat. <i>aqua</i>, vatten), eg. förvaringsställe för vatten, är numera namnet på vattenbehållare, större eller mindre, i hvilka vattenväxter och vattendjur underhållas. Ett slags akvarier, s. k. "guldfisk-vaser", hafva sedan gammalt varit såsom prydnader använda i Kina och - sedan 150 år - äfven i Europa; men först under de senaste 30 åren har det egentliga akvariet blifvit mera allmänt. Det måste förses med både växter och djur, emedan den kolsyra, som utandas af de senare, till slut skulle blifva skadlig, om den ej upptoges och användes af växterna. Länge begagnades akvariet endast för vetenskapliga ändamål, men i början af 1850-talet begynte man först i England, sedan äfven annorstädes, förskaffa sig sådana för sitt nöje och inrätta dem icke endast i trädgårdar och växthus, utan äfven i boningsrum. I förra fallet använde man därtill vanligen stora bassänger, i det senare däremot glaskärl af olika former och storlek. Det finnes både söt- och hafsvattensakvarier. De förra äro lättast att underhålla. Större akvarier, afsedda för vetenskapliga iakttagelser såväl som för allmänhetens förlustelse, finnas vid Neapel, i Jardin d'acclimatation vid Paris, i Zoological gardens i London och i Brighton, den bekanta badorten vid Englands sydkust. Tysklands förnämsta akvarier finnas i Hamburg och Berlin. I Stockholm inrättades 1892 (i huset n:r 38 Hamngatan) ett akvarium, som 1894 öfverlämnades till Nordiska museets anläggning Skansen. (L-E.) 
<b>Akvatint,</b> detsamma som akvatinta-gravyr (se d. o.). 
<b>Akvatinta</b> (lat. <i>aqua tincta</i>, färgadt vatten), it., tusch, bister eller sepia, upplöst i vatten. 
<b>Akvatinta-gravyr</b> l. Ton-etsning, ett af etsningsteknikens förfaringssätt, närmast afsedt för återgifvande af med tusch eller sepia laverade arbeten. Tekniksätten äro mångahanda, men som egentliga akvatinta-metoder anses endast den torra och den flytande. Den <i>torra metoden</i> praktiserades såväl i Frankrike som i Tyskland redan under förra hälften af 1700-talet. Tillvägagångssättet är ganska enkelt. Man innesluter fint pulveriseradt harts eller mastix i en muslinspåse, som sedan skakas öfver en med en terpentintrasa lagom och jämnt torkad kopparplåt. Sedan plåtytan täckts af hartsdammet, omvändes plåten, hvarpå man genom ett par stötar på dess baksida aflägsnar det öfverflödiga dammet från framsidan. Återstoden, som till följd af terpentintrasans kvarlämnade fetthinna fasthänger vid plåtytan, fästes sedan på densamma genom plåtens uppvärmning. Det på detta sätt nedsmälta harts- eller mastix-dammet bildar då en ytgrund, sammansatt af mycket små och tätt liggande granuler eller korn, hvilkas obetäckta mellanrum vid etsningen angripas af syran. Vid användning af den <i>flytande metoden</i> upplöses harts eller annat kådämne i stark vinsprit, hvarefter lösningen slås öfver den mycket omsorgsfullt rengjorda plåtytan och tillåtes att omedelbart därpå af rinna. Då nu spriten afdunstar, kvarlämnas lösningens kåda i fina, mycket jämnt fördelade partiklar på plåtens yta, och då dessa hårdnat, är grunden färdig att använda. Den flytande akvatinta-metoden uppfanns omkr. 1775 af fransmannen S:t Non, som därefter invigde den bekante gravören och målaren Le Prince i konsten. Den svenske kopparstickaren P. Floding, som likaledes gjorde anspråk på att hafva uppfunnit akvatinta-konsten, utförde dock aldrig något verkligt akvatinta-arbete, utan sysslade med en numera bortlagd tonmetod af föga eller intet praktiskt värde. Om den egentliga akvatinta-gravyren hade förmodligen Floding ingen kunskap. 
Bland anlitade, men mindre tillfredsställande tonmetoder, som kunna hänföras till akvatinta-gravyr, bör nämnas den s. k. <i>saltmetoden</i>. Man slår en tunn, flytande grundfernissa öfver plåtytan, och sedan vätskan till hälften torkat, beströs den med fint, torrt bordsalt. Sedan grundfernissan hårdnat, aflägsnas det öfverflödiga saltet, hvarpå de i fernissan kvarsittande kornen bortlösas med vatten. Då hvarje saltkorn efter lösningen kvarlämnar ett litet hål i den genom fernissan bildade grundhinnan, får syran tillfälle att genom dessa hål angripa den underliggande kopparytan, hvilket utgör förfaringssättets praktiska princip. Äfven denna metod förskrifver sig från 1700-talet. - Samtliga tonetsningsplåtar skötas i fråga om själfva syrebehandlingen på alldeles samma sätt som vanliga linjeetsningar. Se Etsning. A. T-G. 
<b>Akvatinta-lavyr,</b> ett modernt etsningssätt på akvatinta-grund (se Akvatinta-gravyr). Sedan man öfvertorkat grunden med saliv, framställes i plåten bilden genom lavyr med syra och vatten. Tillvägagångssättet är detsamma som vid tuschlavyr på papper, med den skillnaden att syran här motsvarar tuschen. I stället för penslar af hår användas penslar af glas. A. T-G. 
<b>Akvatinta-skrapning,</b> ett inom koppargravyren förekommande mezzotinto-manér, där den "rockade" eller mekaniskt uppluggade kopparytan ersatts med en djupt etsad ton, hvaruti skrapningen sker. Ett från en sådan plåt taget aftryck eger ej det verkliga mezzotinto-tryckets sammetsdjupa färgstyrka, och det kan lätt skiljas från ett sådant på grund af dess mera torra och ytliga verkan. Afdragen kallas skafstick, de verkliga mezzotinto-trycken däremot skrapstick. A. T-G. 
<b>Akvatinta-teckning,</b> teckning, utförd i tusch, bister eller sepia. 
<b>Akvavit</b> (lat. <i>aqua vitæ</i>), brännvin, särskildt ett slags i Norge tillverkadt kumminbrännvin. 
<b>Akvedukt</b> (lat. <i>aquæductus</i>, vattenledning), en brobyggnad, som har till ändamål att under oförändrad nivå leda ett vattendrag eller en kanal öfver en dalgång. En egendomlig och snillrik anläggning af denna art är den af N. Ericson byggda akvedukten vid Håfverud, där Dalslands kanal (byggd 1865-68) i en kolossal, endast af landfästena uppburen järnlåda ledes fram öfver en strid fors. 
Romarna förstodo med <i>aquæductus</i> företrädesvis en sådan vattenledning, hvars ändamål var att förse en stad med dricksvatten från aflägse belägna källor. Inom detta slags byggnadskonst intogo de en hög ståndpunkt. Vattnet leddes i täckta, murade rännor, hvilande på kraftiga arkader, hvilka, ofta i flere våningar, slogos öfver dalarna, och hvilka ännu till större delen trotsat tiden och förstörelsen. Bland det gamla Roms 14 akvedukter (den äldsta, <i>Aqua Appia</i>, byggdes 305 f. Kr.) uppfylla än i dag trenne sin bestämmelse, näml. <i>Fontana di Trevi</i> (anlagd af Agrippa år 22 f. Kr.), <i>Acqua Felice</i> (Claudius' akvedukt, fullbordad af Claudius år 50 e. Kr.) samt <i>Acqua Paola</i>. Af romerska vattenledningar i provinserna 
Tryckt den 10/9 03 
1 b. 15 
page_number=256, index= - Akvedukt, brobyggnad som leder ett vattendrag öfver en dalgång  - Akvitanien, i Romarriket sydvästra Gallien mellan Loire och Pyrenéerna  - Akyab, stad i Indien. Se Akjab  - Akyanoblepsi l. Acyanoblepsi, blåblindhet  - Al, en arabisk artikel  - Al, äfven Ahl, en gulbrun sandsten, som förekommer på hedar  - Al, bot., växtsläkte 
finnas många betydande lämningar, t. ex. den omkr. 55 m. höga <i>Pont du Gard</i> (se fig.) vid Nîmes och den 
[bildtext] Akvedukten vid Pont du Gard. 
af Trajanus byggda <i>Segovia-akvedukten</i> i Spanien. Äfven under medeltiden uppfördes i Tyskland akvedukter efter romerskt system, då däremot araberna - som hade gjort den erfarenheten, att vatten i slutna rör tränger upp nästan lika högt, som det förut strömmat nedåt - för sina vattenledningar nyttjade rör af bränd lera, hvilka de således kunde leda både uppför och nedför höjderna. Bland senare tiders vattenledningsbyggnader må nämnas den under Ludvig XIV af Vauban påbörjade <i>Aquéduc Maintenon</i>, som skulle leda Eures vatten till Versailles' trädgårdar (endast den undre bågraden blef fullbordad och medtog en kostnad af omkr. 15 1/2 mill. kr.), samt den storartade <i>Croton-akvedukten</i> i Nord-Amerika, som fullbordades 1842 af J. Jervis och nu förser New York med dricksvatten. Bland den allra nyaste tidens akvedukter märkas: en vacker hvälfd akvedukt af sten, öfver Helenenthal vid Baden, för staden Wiens källvattenledning, vidare de för Dortmund-Ems-kanalen i västra Tyskland 1893-97 utförda brokanalerna af sten öfver floderna Ems och Lippe samt slutligen den kanske mest egendomliga af alla akvedukter, svängakvedukten vid Barton i England, hvilken leder fartygen å den gamla Bridgewater-kanalen högt öfver den 1893 fullbordade Liverpool-Manchester-skeppskanalen medelst en med vatten fylld, af järn utförd, svängbro, som liksom en järnvägsbro måste öppnas för att tillåta mastade fartygs framförande på den underliggande skeppskanalen. Akvedukter komma äfven till användning vid vattenkraftsanläggningar. I Sverige finnas många exempel å dylika, utförda af trä eller sten. En 200 m. lång akvedukt af beton för dylikt ändamål, framförande 53 kbm. vatten i sekunden, finnes vid Vizzola-Ticino i norra Italien, utförd 1900. Jfr Vattenledning. FR. E. 
<b>Akvitanien</b> (lat. <i>Aquitania</i>), under romerska tiden namn på sydvästra Gallien mellan Loire och Pyrenéerna. Det beboddes på Cæsars tid af en blandad keltisk-iberisk befolkning, men blef efter den romerska eröfringen (57 f. Kr.) småningom romaniseradt. Efter Konstantin den store delades A. i tre provinser: <i>A. prima</i>, <i>A. secunda</i> och <i>A. tertia</i> l. <i>Novempopulana</i> (nuv. Gascogne). A. prima öfverlämnades 412 genom formligt fördrag åt västgoterna, som snart äfven underlade sig det öfriga. Genom Klodvigs seger 507 kom landet till frankerna, men de få frankiske invandrarna sammansmälte alldeles med den romanska befolkningen. Under de senare merovingiske konungarna sökte flere hertigar i A. att göra sig själfständiga, men de kufvades, och Karl den store lämnade hertigvärdigheten obesatt. Sedermera gaf han landet såsom konungarike åt sin son Ludvig den fromme, och denne gaf det i sin ordning åt sin son Pipin. Genom fördraget i Verdun, 843, kom A. till Frankrike. Under de svage karolingerna uppstodo åter hertigar i A., och hertigvärdigheten var länge ett tvistefrö mellan husen Poitou och Toulouse, af hvilka det förstnämnda slutligen segrade. Namnet A. hade under tiden förvanskats till Guienne (se d. o.). S. F. H.* 
<b>Akyab,</b> stad i Indien. Se Akjab. 
<b>Akyanoblepsi</b> l. Acyanoblepsi (af grek. nekande <i>a</i>, <i>kyaneos</i>, mörkblå, och <i>blepein</i>, se), oförmåga att se den blåa färgen, blåblindhet. 
<b>Al</b> (äfven el och -l-), en arabisk artikel, som ofta förekommer i arabiska egennamn och ingår i en mängd från arabiskan lånade ord: <i>Alhambra</i>, <i>Abd-el-kader</i>, <i>Abdu-l-asis</i>, <i>Algebra</i> m. fl. 
<b>Al,</b> äfven Ahl, från Danmark hämtad benämning på en gulbrun eller brunsvart sandsten, som förekommer inom Jyllands och det nordtyska slättlandets hedar samt bildats därigenom att sanden vid 10-60 cm. djup under jordytan hopkittats af humussyrad järnoxidul, som utlakats från de öfre, nu nästan hvita sandlagren. Alen, hvilken är ogenomtränglig för växtrötterna och således till stor olägenhet, har en mäktighet af några centimeter ända till nära 1 meter. Dess bildning pågår ännu. Äfven i nordöstra Skåne, söder om Ifösjön, har liknande sandsten, <i>humussandsten</i>, iakttagits. Den tyska benämningen är ortstein. Se Forchhammer, "Ahlformationen og campinesandet" (Overs, af Kgl. danske vidensk. selsk. forh., 1863), E. Ramann, "Der ortstein und ähnliche secundärbildungen in den diluvial- und alluvial-sanden" (Jahrb. d. preuss. geol. landesanstalt, 1885), och C. F. A. Tuxen, "Jordbundslæren" (1893). E. E. 
<b>Al,</b> <i>Alnus</i> L., <i>bot</i>., växtsläkte, hörande till nat. fam. <i>Betulaceæ</i>, träd eller höga buskar, som blomma mycket tidigt (på bar kvist) och liksom sina samsläktingar björkarna hafva han- och honblommor på samma stånd: de förra samlade i långa, slaka, 
page_number=257, index= - Al, bot., växtsläkte  - Al., det kemiska tecknet för aluminiums atomvikt  - Ala., förkortning för staten Alabama  - A la, "på samma sätt som"  - Ala 1. Bygnk. Två till atrium gränsande sidorum  - Ala 2. Rom. hist. Flygel af en här  - Ala 3. Bot. "Vingarna" i ärtväxternas blomkrona  - Ala, socken i Gottlands län  - Ala, stort ångsågverk i Gäfleborgs län  - À la baisse, hand., uppgöra handelsplaner med beräkning på prisfall  - Alabama 1. Stat i Nord-Amerikas förenta stater 
brunaktiga hängen, de senare i korta, äggformiga, hvilka vid sin tillväxt genom de skyddande fjällens hårdnande blifva ett slags kottar. Dessa mogna först på senhösten och utsläppa under vintern de små nötterna, hvilka, då de ej som hos de flesta andra träd äro vingade, icke äro bestämda att kringföras af vinden, utan blifva liggande, tills de vid snösmältningen af vattnet nedföras till kärr och andra vattensamlingar, där man om våren ofta ser dem flyta. Under vintern igenkännas alarna lätt på de kvarsittande fruktkottarna och de skaftade bladknopparna. - Af detta släkte ega vi i vårt land tvenne arter, klibbalen (<i>A. glutinosa</i>) och gråalen(<i>A. incana</i>). Den förra är en sydligare art; i Norrland finnes den mest i kusttrakten och går ej norr om Ångermanland. Öfverallt växer den på mer eller mindre sumpiga ställen. Den blir ett resligt träd med tämligen gles och smal, trubbig krona (ofta något lik ekens), djupt sprickig, svartbrun bark och rundade, i spetsen tvära eller intryckta, mörkgröna blad, hvilka med undantag af nervvinklarna äro glatta och i synnerhet som yngre klibbiga (däraf namnet). Den rödaktiga veden har som bränsle mindre värde än björkens. Roten lämnar ett masureradt virke, passande till faneringar. Barken nyttjas till färgning af ylle, fisknät o. s. v. Löfvet ätes rätt gärna af kreaturen. - Gråalen, vanligen kallad arre eller alder, tillhör Norrland och det sydligare Sveriges höglända trakter. I våra slättbygder finnes den ej vild, men ofta planterad. Den är ej så bunden vid sank mark som föregående art. I alla afseenden närmar den sig mer än denna till björken. Kronan är spetsigare, barken slät, gråaktig (lik bokens), bladen spetsiga och småludna, veden hvitare och starkare. Gråalen når sällan någon betydligare storlek. - På alarnas rötter finnas gallbildningar, orsakade af en svamp, som eger förmåga att assimilera kväfve. Se Domatier. S. A. (G. L-M.) 
<i>Skogsh</i>. Klibbalen lämpar sig väl för s. k. lågskogsskötsel, enär frodiga skott snabbt uppväxa från den afhuggna stubben. Förfarandet att afhugga stubbarna kan förnyas 3 à 4 gånger, innan stubbarna dö. Klibbalens virke är lätt (spec. vikt 0,50-0,60) och löst. Det är dock synnerligen varaktigt under vatten, hvarför det framför annat användes till vattenrännor, pumpstockar o. d. I följd af sin löshet bearbetas virket med lätthet (t. ex. i Skåne) till träskor, skedar, slefvar, baktråg m. m. Barken är användbar till garfning. - Gråalen är ett mindre träd, som näst björken är det allmännaste inom våra nordligare provinsers hag- och skogsmarker, i fuktiga lägen eller å mera öppna platser i skogarna, t. ex. där skogseldar gått fram. F. L. 
<i>Paleont</i>. Fossila arter af alsläktet angifvas redan från kritperiodens aflagringar, men med större säkerhet först från de eocena lagren. Släktet förekom under miocenperioden äfven på Spetsbergen och Grönland. A. G. N. 
<b>Al.,</b> det kemiska tecknet för <i>aluminiums</i> atomvikt. 
<b>Ala.</b> [ä'l*], förkortning för Alabama (staten). 
<b>A la,</b> framför vokal och stumt <i>h</i>: à l' (fr. prep. <i>à</i> och feminina art. <i>la</i>, med underförstådt <i>manière</i> eller <i>mode</i> e. d.), "på samma sätt som", "i enlighet med", nyttjas i en mängd uttryck och talesätt, t. ex. <i>à la française</i>, på franska sättet, <i>à la mode</i>, i enlighet med bruket, på modet, <i>à la Paganini</i>, på Paganinis sätt, <i>à l'anglaise</i>, efter engelskt bruk o. s. v. 
<b>Ala</b> (lat., plur. <i>alæ</i>), vinge. - 1. <i>Bygnk</i>. Namn på två (sällan ett) till atrium gränsande och mot detsamma i hela sin bredd sig öppnande sidorum i det fornromerska boningshuset. 
2. <i>Rom</i>. <i>hist</i>. Flygel af en här; bundsförvanternas på flygeln uppställda (rytteri-) afdelningar; själfständig kavalleriafdelning (särsk. under kejsartiden). (H. SGN.) 
3. <i>Bot</i>. Inom den botaniska morfologien är <i>alæ</i> sedan gammalt benämning på "vingarna" i ärtväxternas blomkrona. G. A.* 
<b>Ala,</b> socken i Gottlands län, Gottlands Norra härad. 3,097 har. 306 inv. (1902). Annex till Kräklingbo, Visby stift, Medelkontraktet. - Kyrkan är enl. en anteckning från medeltiden uppbyggd 1149, hvilket kan gälla de ursprungliga delarna af tornet och långhuset; i det senare finnas väggmålningar från medeltidens slut. I kyrkans närhet finnes en medeltidsbyggnad af sten. HS HD. 
<b>Ala,</b> stort ångsågverk i Söderala socken, Gäfleborgs län. Sågverket tillhör Bergvik och Ala nya aktiebolag, hvars aktiekapital uppgår till 5,400,000 kr. Tillverkningen vid A. belöpte sig 1901 till omkr. 114,000 kbm. diverse trävaror jämte 409,217 hl. träkol med angifvet sammanlagdt värde af omkr. 2,855,000 kr. Arbetsstyrkan utgjorde s. å. 693 personer. K. K-Å. 
<b>À la baisse</b> [alabä'ss], fr., <i>hand</i>. Spekulera à la baisse, uppgöra handelsplaner med beräkning på prisfall af värdepapper, varor o. s. v. Dess motsats är à la hausse. 
<b>Alabama</b> [äləbā'mə]. 1. Stat i Nord-Amerikas förenta stater. Det gränsar i n. till Tennessee, i v. till staten Mississippi, i s. till Florida och Mexikanska viken, i ö. till Georgia. Genom norra delen af A. framgår i sydvästlig riktning Alleghanybergen sydvästligaste utsprång, som delar staten i två vattensystem, floden Tennessee's och Mexikanska vikens. Floden Tennessee flyter genom Alabamas norra del. Alla de öfriga floderna gå till Mexikanska viken. Den största är Mobile, som faller ut i Mobileviken och bildas af floderna Alabama från n. ö. och Tombigbee från n. Den förra uppkommer af källfloderna Tallapoosa och Coosa. I Tombigbee infaller från vänster bifloden Black Warrior. På gränsen mot Georgia flyter Chattahoochee. Ångbåtar fara på floderna från staden Mobile vid hafvet till Tuscaloosa vid Black Warrior och Montgomery vid Alabama. Chattahoochee och Tennessee äro äfven segelbara. Statens hafskust är 160 km. och omsluter den ansenliga Mobilebukten. Denna är i hufvudinloppet 4 1/2 m., men blir snart grund inåt, så att fartyg, som äro 2 m. djupgående, ej kunna gå in till staden Mobile. Norra delen af A. har fruktbara dalar, i hvilka säd odlas. Södra delen är en slätt, hvilken långsamt sluttar mot hafvet och som vid floderna är synnerligen fruktbar, men för öfrigt sandig. Landet har stora skogar af ek, ceder, valnöt, magnolia m. m., hvilka lämna skeppsvirke i öfverflöd. Klimatet i höglandet är sundt, på lågslätten (i södern) osundt och feberalstrande. Högsta sommarvärmen är 40° C. Floderna frysa aldrig till. Jordbruket drifves i plantager. Dess viktigaste produkt är bomull (A. är den fjärde i ordningen af bomullsstaterna). Fabriksrörelsen är obetydlig. Statens areal är 135,320 kvkm. med 1,828,697 inv. (1900), hvaraf 1,001,152 hvita, 827,545 färgade. Befolkningens täthet är således 14 
page_number=258, index= - Alabama 1. Stat i Nord-Amerikas förenta stater  - Alabama 2. Flod i staten Alabama  - Alabama 3. Se Alabamafrågan  - Alabamafrågan, stridsfråga emellan Förenta staterna och England  - Alabandin, miner., detsamma som manganblände, MnS  - Alabandism, kludderi (i fråga om konst)  - Alabaster, miner., hvit eller gul kalksinter  - Alabaster-glas, en ogenomskinlig, alabasterlik glassort  - Alabaster-papper, detsamma som ispapper  - À la bonne heure, fr., i rätt tid  - À la carte, fr. Se Table  - Alacoque, Marguerite Marie, franskt helgon  - Alactaga jaculus, zool. Se Springråttor  - Ala-dag l. Ala-tag 1. Bergsträcka i Armenien  - Ala-dag 2. Turkarnas benämning på Taurus-berget  - À la daube, fr. Se Aladåb  - à la Daumont, sportv., fyrspann som styres af två jockejer  - Aladdin, hjälten i en arabisk saga 
på hvarje kvkm. Större delen af invånarna äro protestanter, ett fåtal katoliker. Af högre undervisningsanstalter har A. ett universitet i Tuscaloosa, grundadt 1831. Folkskolorna besökas blott af hälften af statens ungdom. Hufvudstad: Montgomery, vid Alabamafloden. A. delas i 66 grefskap (<i>counties</i>). Det första nybygget i A. grundades nära Mobileviken 1702; landet organiserades som territorium 1817, men upptogs som stat i Unionen 1819, då A. fick sin ännu gällande författning, som dock flera gånger ändrats. Den verkställande makten utöfvas af en för 2 år vald guvernör, den lagstiftande af en generalförsamling, bestående af en senat och ett representanthus, af hvilka den förra väljes för 4, det senare för 2 år. Alabama skilde sig i jan. 1861 från Unionen och bildade med grannstaterna ett förbund, hvars styrelse till en början förlades till Montgomery, men det inträdde åter i Unionen 1868. 
2. Flod i staten Alabama. Uppkommer af floderna Tallapoosa och Coosa och förenar sig med Tombigbee till floden Mobile, som faller ut i Mobilebukten i Mexikanska viken. Segelbar under 590 km. från mynningen. O. A. S.* 
3. Se Alabamafrågan. 
<b>Alabamafrågan,</b> en stridsfråga emellan Förenta staterna och England, hvilken framkallades däraf, att under amerikanska inbördeskriget (1861-65) några sydstaterna tillhöriga kaparefartyg, som tillfogade nordstaternas handel och sjöfart betydliga förluster, dels blifvit byggda och utrustade i England, dels fått tillåtelse att utlöpa ur engelska hamnar. Frågan har sitt namn efter "Alabama", det djärfvaste af dessa fartyg, en i Liverpool utrustad bevärad ångare om 1,040 tons, hvilken under sin nära tvååriga kryssning i Atlanten och Indiska oceanen, under befäl af dess kapten Semmes, uppbringade 1 ångare och 67 segelfartyg, af hvilka 53 genast förstördes, hvarjämte en sydstaternas kanonbåt sköts i sank. (I juni 1864 gick Alabama till botten efter en het strid med nordstatskorvetten Kearsarge utanför Cherbourg.) Regeringen i Washington ansåg England hafva begått neutralitetsbrott, då det icke gjorde någonting för att hindra sydstaternas kaparefartyg att löpa ut ur engelska hamnar, och kräfde därför full ersättning för alla de skador, som Alabama och de öfriga kapareskeppen åstadkommit. En af de båda makterna i febr. 1871 tillsatt gemensam kommission enade sig om fördraget i Washington (8 maj s. å.), som fastställde viktiga grundsatser rörande de neutrales skyldigheter (se Neutralitet) och hvarigenom tvistefrågans slutliga afgörande hänsköts till en mellanfolklig skiljedomstol. Denna bestod af fem medlemmar, en från hvardera af staterna Italien, Schweiz, Brasilien, Förenta staterna och England (de båda senare representerade af Ch. Fr. Adams och Sir Alexander Cockburn), och sammanträdde i dec. 1871 i Genève samt fällde 15 sept. 1872 sitt utslag, genom hvilket England dömdes att till Förenta staterna betala en skadeersättning af något öfver 3,200,000 p. st. (nära 58,000,000 kr.). Genom denna skiljedom, som antogs af de båda makterna, blef tvisten bilagd. Från Förenta staternas sida hade framställts fordran på ersättning äfven för den indirekta skada kaparna vållat deras handel, och detta kraf hotade att framkalla ett tvärt afbrott i skiljedomsförhandlingarna. På förslag af Adams förklarade sig emellertid skiljedomarna ej kunna taga hänsyn till denna fordran, enär den strede mot den internationella rättens grundsatser. (H. W-L. V. S-G.) 
<b>Alabandin,</b> <i>miner</i>., dets. som manganblände, MnS. 
<b>Alabandism,</b> kludderi (i fråga om konst). Ordet härledes från Alabanda, en stad i Mindre Asien, där konsten lär ha stått mycket lågt. 
<b>Alabaster</b> (af staden <i>Alabastron</i> i Öfre Egypten), miner., ett ämne, som nyttjas till förfärdigande af prydnadssaker, såsom bilder, dosor, bordskifvor o. s. v. Kalkalabaster är en bladig, hvit eller gul kalksinter; förekommer såsom droppstensbildningar eller krustor vid S. Filippo i Egypten (orientalisk alabaster). Gipsalabaster är en marmorliknande hvit varietet af gips; finnes särdeles vacker vid Volterra (egentlig alabaster). A. HNG. 
<b>Alabaster-glas,</b> en ogenomskinlig, alabasterlik glassort. 
<b>Alabaster-papper,</b> detsamma som ispapper. 
<b>À la bonne heure</b> [alabånör], fr., i rätt tid, i en god stund; nåväl, välan, må vara. 
<b>À la carte</b> [-ka'rt], fr. Se Table. 
<b>Alacoque</b> [-kå'k], Marguerite Marie, f. 1647, d. 1690, franskt katolskt helgon. Såsom nunna i ett Mariebesökelses kloster i Bourgogne hade den extatiskt fromma kvinnan uppenbarelser af Frälsaren, hvilken enligt katolsk tradition 16 juni 1675 visade henne sitt flammande, af törnen omflätade heliga hjärta och angaf en bestämd festdag för dettas tillbedjan. Härifrån härleder sig genom jesuitisk förmedling den inom katolska kristenheten vidtutgrenade "Jesu allraheligaste hjärtas" kult. A. kanoniserades i juni 1864. Se E. Bougaud, "Histoire de la bienheureuse Marguerite Marie" (9:e uppl. 1894). J. HDR. 
<b>Alactaga jaculus,</b> <i>zool</i>. Se Springråttor. 
<b>Ala-dag</b> l. Ala-tag ("Brokiga berget"). - 1. Bergsträcka i turkiska Armenien, n. om sjön Van. Har tvenne höga toppar, den ena på ryskt område, 3,324 m., den andra på turkiskt, 3,520 m. På den sistnämnda upprinner Murad-su, Eufrats egentliga källflod. - 2. Turkarnas vanliga benämning på Taurus-berget, särskildt den del däraf, som ligger norr om Adana. 
<b>À la daube</b> [-dåb], fr. Se Aladåb. 
<b>à la Daumont</b> [-dåmå'], fr., <i>sportv</i>., fyrspann, som styres af två jockejer, sittande på vänster-hästarna. Detta anspann infördes af en hertig d'Aumont (stafvas numera Daumont). 
<b>Aladdin</b> (arab. <i>'Alâ-ed-dîn</i>, trons höghet), namn på hjälten i en arabisk saga, en af de vackraste och mest berömda i "Tusen och en natt". A. är en tanklös ung dagdrifvare, som åtager sig att åt en illslug trollkarl upphämta en gammal kopparlampa ur en underjordisk grotta. I besittning af lampan, upptäcker han händelsevis att genom gnidning af densamma en ande framkallas, som uträttar och skaffar honom allt hvad han önskar. I stället för att lämna lampan ifrån sig lifnär han sig därefter med dess hjälp, utvecklar sig i allt godt, kommer sig upp i världen och slutar som landskonungens måg och efterträdare, sedan han öfvervunnit onda anslag af trollkarlen. 
Öhlenschläger formade med ungdomsfrisk inspiration af detta ämne sin dramatiska sagodikt "Aladdin" (1805), en dikt om lyckans makt att förädla en människa, ett af den europeiska vitterhetens skönaste och mest representativa verk i 19:e årh. Aladdin är medgångens förklarade gunstling, i likhet med 
page_number=259, index= - Aladdin, hjälten i en arabisk saga  - Ala-dengis, tatariskt namn på Balkasj-sjön  - Aladja (Aladsja), ett i Mindre Asien brokigt tyg  - Aladja dag, berg i Armenien  - Aladsja. Se Aladja  - Aladåb, maträtt af kokt kött, fisk etc som är inlagd i gelé  - Ala-ed-din Khilji, medeltida härskare i Indien  - à la fin, fr., till slut  - Alafors. 1. Bomullsspinneri i Älfsborgs län  - Alafors. 2. Ångsåg i Västernorrlands län  - À la française, fr., på franskt sätt  - Alagoas, stat i östra Brasilien  - Alagon, flod i Spanien  - Alagreck, "på grekiskt sätt". Se Meander  - À la grecque. Se Alagreck  - À la guerre l. Guerre, fr., ett slags biljardspel  - À la hausse, hand., uppgöra handelsplaner med beräkning på prisstegring  - Alahärmä, konsist. pastorat af 3:e kl. i Vasa län  - Alai-bergen, bergskedjor i Fergana  - Alain de Lille. Se Alanus  - Alais, stad i franska departementet Gard 
Öhlenschläger själf, hvilken i honom ensidigt förhärligar den snillrika omedelbarheten såsom utpräglad motsats till Nureddin, den afundsamme trollkarlen, som är representant för det ängsliga och grubblande pedanteriet. - Sagans arabiska originaltext utgafs i Paris 1888 af Zotenberg. E. F-T. 
<b>Ala-dengis,</b> "Brokiga hafvet", tatariskt namn på Balkasj-sjön. 
<b>Aladja</b> (Aladsja), ett i turkiska länder, särskildt i Mindre Asien, allmänt förekommande brokigt tyg, som tillverkas genom väfning af olika sorter färgadt bomullsgarn eller ock af hälften bomull, hälften silke. Imitationer af detta tyg importeras från Tyskland och Schweiz. G. A. W. 
<b>Aladja dag,</b> berg i Armenien, mellan Kars och Alexandropol. Där besegrades turkarna i okt. 1877 af ryssarna. 
<b>Aladsja.</b> Se Aladja. 
<b>Aladåb</b> (fr. <i>à la daube</i>, af <i>daube</i>, ett sätt att stufva kött, fisk o. d. med en särskild sås, vid sakta eld), maträtt af kokt kött, fisk o. d., som är inlagd i gelé eller jus och serveras kall. 
<b>Ala-ed-din Khilji,</b> medeltida härskare i Indien (se d. o.). 
<b>à la fin</b> [alafä'], fr., till slut. 
<b>Alafors.</b> 1. Bomullsspinneri och -väfveri i Älfsborgs län, Starrkärrs socken, vid ett litet tillflöde till Göta älf. Det anlades omkr. 1856 af A. Evers i Göteborg och tillhör nu Alafors nya spinneriaktiebolag. 1901 sysselsattes 302 arbetare, och tillverkningen uppgick till 466,493 kg. garn och 181,170 kg. väfnader. 
2. Ångsåg i Hässjö socken, Västernorrlands län. Tillhör Åsjö sågverksaktiebolag. Produktionen uppgick 1901 till omkr. 9,000 kbm. plank och bräder samt 40,000 hl. träkol, med ett angifvet värde af sammanlagdt 160,500 kr. Arbetspersonalen utgjorde s. å. 53 personer. K. K.-Å. 
<b>À la française</b> [-frãsäs], fr., på franskt sätt. 
<b>Alagoas,</b> stat i östra delen af Brasilien, vid Atlantiska hafvet, s. om Pernambuco. 58,491 kvkm. 511,440 inv. (1890). Landet är, synnerligen mot väster, bergigt och skogrikt samt väl egnadt för bomullsodling. Kusten är, liksom stränderna af den väldiga San Francisco-floden, sumpig. Statens industri är föga uppdrifven. Dess hufvudprodukter äro socker, tobak, ris och kokosnötter. Rik tillgång finnes på byggnadsvirke, färgträ och ipecacuanha (kräkrot). Handelsförbindelserna med utlandet förmedlas af Pernambuco och Bahia. Staten A. har sitt namn efter landets forna hufvudstad, som numera är förfallen. Maceió, som har mycket vackra omgifningar, är för närvarande statens hufvudort och tillika genom hamnen Jaraguá dess viktigaste handelsplats. 
<b>Alagon,</b> flod i Spanien. Den rinner upp vid Tornavacas i provinsen Salamanca och faller ut i Tajo n. ö. om Alcantara. 126 km. 
<b>Alagreck</b> (fr. <i>À la grecque</i>), "på grekiskt sätt". Se Meander. 
<b>À la grecque.</b> Se Alagreck. 
<b>À la guerre</b> [alagär] l. Guerre, fr. (egentl. "krig"), ett slags biljardspel. 
<b>À la hausse</b> [alahå'ss], fr., <i>hand</i>. Spekulera à la hausse, uppgöra handelsplaner med beräkning på prisstegring af värdepapper, varor o. s. v. Dess motsats är à la baisse. 
<b>Alahärmä,</b> konsist, pastorat af 3:e kl., Finland, Vasa län, Åbo ärkestift, Lappo kontrakt, Nykarleby domsaga, Lappo härad. Landareal 312 kvkm. Befolkningen, finsktalande, 5,868 personer (1901). A. G. F. 
<b>Alai-bergen,</b> till Tian-sjan-systemet hörande bergskedjor i södra delen af ryska prov. Fergana. De börja vid sjön Tsjatyr-kul och gå i början i sydvästlig riktning, begränsande i s. Tars dal, men vända därefter sin snöhöljda kam mera rakt mot v., begränsad i s. af Kisil-su (Surchabs öfre lopp) och genomskuren af höga pass, af hvilka Terek-Davan (3,730 m.), Taldyk (3,680 m.) och Saryk-Mogol (4,250 m.), äro de förnämsta. Flere sekundära kedjor följa A. på norra sidan och sträcka sig långt in på Ferganas slätter. Ungefär på Kokands meridian breda A. ut sig till en väldig bergknut, Kok-su, af närmare 6,000 m. höjd och betäckt af ofantliga glaciärer, som gå ned till 2,600 m. Hufvudkammen v. om Kok-su, med olika lokala namn, har af geografer fått namnet Turkestan-kedjan. Den går längs högra stranden af Serafsjan och bildar vattendelare mellan denna flod och Sir Darja. Äfven dess pass äro höga, och flere toppar öfverstiga 5,000 m. Den sista snöhöljda toppen, Sjarkara, s. v. om Ura-tjube, utmärker riktningsförändring i kedjan, som därifrån går mot n. v. och blir allt lägre. Malguzar- och Sanzarbergen i grannskapet af Dsjizak äro ännu tämligen höga, fortsättningen Nura-tau längre in. v. är en rad kullar, som försvinna i stäppen n. v. om Samarkand. Men några isolerade åsar midt i öknen Kisil-kum fortsätta kedjan i nordvästlig riktning till grannskapet af Aralsjön. De sekundära kedjor, som utgå från Kok-su, äro Serafsjankedjan, som i s. begränsar Matsja l. öfre Serafsjan, och Hissarkedjan, s. om Jaguan l. Jagnob, Serafsjans biflod till v. Nära den förras västra ände ligger det mer än 5,500 m. höga Tsjabdara l. Tsjimtarga. Äfven den senare kedjan har flere snöhöljda toppar, af hvilka den förnämsta är Kasret-sultan v. om sjön Iskander-kul. Denna kedja och dess utlöpare åt s. tillhöra Pamirsystemet, liksom Trans-Alai (ry. <i>Zaalai-skijkrebet</i>), s. om Kisil-sus högdal, Alaidalen. Den sistnämnda kedjan har en medelhöjd af 4,800 m., nästan lika med Montblancs höjd. Högsta toppen, Pik Kaufmann, ungefär på midten af kedjan, reser sig till 7,010 m., och Kisil-Agyn, något ö. om den, till 6,500 m. I v. slutar kedjan vid föreningen af Kisil-su och dess vänstra biflod Muk-su. 
<b>Alain de Lille</b> [alä' dölil]. Se Alanus. 
<b>Alais</b> [alä], stad i franska depart. Gard, i det gamla Languedoc, på floden Gardons vänstra strand, vid foten af Cevennerna, 50 km. n. ö. om Nîmes. 18,568 inv. (1901; som kommun 24,940 inv.), till en fjärdedel protestanter. Viktig fabriksort, belägen på ett rikt kolfält, omgifven af järn-, bly- och zinkgrufvor, glashyttor, kvarnar o. s. v. Sidenindustrien är betydlig. Årligen hållas där tvenne stora kokong- och siden-marknader. Järnhaltiga källor samt stenkolsgrufvor finnas i stadens grannskap. - A. är en gammal ort, bebyggd redan under den romerska tiden. Under religionskrigen i Frankrike utmärkte sig invånarna såsom ifriga protestanter. 27 juni 1629 slöts där ett fördrag mellan Ludvig XIII och hugenotterna, genom hvilket nantesiska ediktet stadfästes. Ännu finnas många protestanter i och omkring A. 
page_number=260, index= - Alajuela. 1. Provins i Costa Rica  - Alajuela. 2. Stad i provinsen Alajuela  - Alajärvi, imperiellt pastorat af 2:a kl. i Vasa län  - Alaknanda (Alakananda), en af Ganges’ bägge källfloder  - Ala-kul, tvenne sjöar i ryska prov. Semirjetsjensk  - Alali, oförmåga att frambringa artikulerade ljud  - Alamán, Lucas, mexikansk politiker  - Alamani, flod. Se Hellada  - Alamanner, germanskt folkslag. Se Alemanner  - Alamanni, Luigi, italiensk skald  - Alambik, ett retort  - Alameda. I Spanien vanligt namn på offentliga parker  - À la mode, fr., på modet  - Alamos l. Real de los Alamos, stad i mexikanska staten Sonora  - Alander, Per Gustaf, historisk författare  - Alaner, folknamn 
<b>Alajuela</b> [-chuela]. 1. Provins i Central-Amerika, republiken Costa Rica. 52,608 inv. (1889). 
2. Stad i nämnda provins, i en fruktbar nejd. 10,000 inv. (1899). Punta Arenas vid Nicoya-viken, på obetydligt afstånd från A., är Costa Ricas viktigaste hamnplats vid Stilla hafvet. 
<b>Alajärvi,</b> imperiellt pastorat af 2:a kl. jämte kapellen Soini och Lehtimäki, Finland, Åbo ärkestift, Lappo kontrakt, Vasa län, Alavo domsaga, Kuortane härad. Landareal 1,678 kvkm. Befolkningen, finsktalande, 11,967 pers. (1901). A. G. F. 
<b>Alaknanda</b> (Alakananda), en af Ganges' bägge källfloder. Se Ganges. 
<b>Ala-kul</b> (kirgis., "Brokiga sjön"), tvenne sjöar i ryska prov. Semirjetsjensk, 96 km. ö. om Balkasj på en låg stäpp mellan Tarbagatai i n. och Alatau i s. Den östra, större A., äfven kallad Aisch-kul, är 2,046 kvkm. och något öfver 4 m. djup. Den västra A. eller Sasyk-kul, skild från den förra genom en sumpig, 21 km. bred landtunga, är 523 kvkm. Båda sjöarna hafva salthaltigt vatten och hafva fordom hängt tillsammans med Balkasj. 
<b>Alali</b> (af grek. nekande <i>a</i> och <i>lalein</i>, tala), oförmåga (hos späda barn eller hos det primitiva människosläktet) att frambringa artikulerade ljud. 
<b>Alamán,</b> Lucas, mexikansk politiker och historieskrifvare, f. 1792, d. 1853, var upprepade gånger Mexicos utrikesminister, först under mellantiden mellan Iturbides fall (1823) och återkomst till makten (1825), sedan vid ett par tillfällen under Bustamente och slutligen 1853, då han var diktatorn Santa Annas förnämste medhjälpare vid dennes hänsynslösa tvångsregemente. A., som företagit vidsträckta resor i Europa, var lifligt intresserad af Mexicos framsteg i materiell och andlig odling, grundade ett naturhistoriskt och arkeologiskt museum samt ifrade för införsel af europeiska maskiner till den mexikanska industriens upphjälpande. Mycket bekant är hans <i>Historia de Mejico</i> (5 bd, 1849-52). V. S-G. 
<b>Alamani,</b> flod. Se Hellada. 
<b>Alamanner,</b> germanskt folkslag. Se Alemanner. 
<b>Alamanni,</b> Luigi, italiensk skald, f. i Florens 1495, måste såsom delaktig i en sammansvärjning mot Giulio de' Medici 1522 fly från sin födelsestad till Frankrike. Under den tid medicéerna voro fördrifna (1527-30) vistades A. åter i Florens, men var sedan landsflyktig för lifstiden och bosatt i Frankrike. Han rönte där synnerligen stor uppmärksamhet af Frans I samt begåfvades med flere gods i Provence, där han sedan författade de flesta af sina arbeten. Såväl Frans I som Henrik II använde honom ofta i viktiga politiska beskickningar. A. afled i Amboise 1556. - A. saknade verklig poetisk ursprunglighet, men hans stil är ren och hans versifikation ledig. Hans lärodikt om åkerbruket, <i>La coltivazione</i> (i sex böcker, 1546: flere uppl.), som har Vergilius' "Georgica" till förebild, utvecklar värme i naturskildringarna, och han har i densamma med mästerskap behandlat den, troligen af Trissino uppfunna, elfvastafviga orimmade versen, blankversen (versi sciolti). - Hans epos <i>Girone il Cortese</i>, i 24 sånger (1548), är en bearbetning af den omtyckta gammalfranska prosaromanen "Giron le Courtois", och i sin <i>L'Avarchide</i> (epos i 24 sånger) romantiserade han Iliaden på ett smaklöst sätt. A bearbetade Sofokles' "Antigone" och skref lyriska dikter (<i>Opere toscane</i>, 1532-33), hvaribland finnas ekloger, elegier, fabler, hymner, epigram, kärlekssonetter och kraftfulla satirer. A:s "Versi e prose" (i 2 bd) jämte biografi utgåfvos af P. Raffaelli 1859. Biogr. af G. Naro (1897) och C. Corso (1898). (E. F-T.) 
<b>Alambik,</b> mindre riktigt Alembik (af arab. art. <i>al</i> och <i>ambik</i>, grek. <i>ambix</i>, bägare, destillerkolf), ett slags fordom bruklig retort, som vanligen bestod af en långhalsig glaskolf med vid hjälm, försedd med sidorör. W. C.* 
<b>Alameda</b> (sp., af <i>alamo</i>, poppel), egentl. poppel-allé; allé. I Spanien vanligt namn på offentliga promenadplatser, parker och med träd planterade gator. 
<b>À la mode</b> [alamå'dd], fr., i öfverensstämmelse med bruket, på modet. 
<b>Alamos</b> l. Real de los Alamos, välbyggd stad i mexikanska staten Sonora, mellan floderna Mayo och Rio-del-Fuerte. Omkr. 6,000 inv. Den omgifvande trakten är vattenfattig och ofruktbar, men rik på silfver- och guldgrufvor, i hvilka 3-4 tusen arbetare äro sysselsatta. I v. och n. v. om A. bo de s. k. mayos-indianerna. 
<b>Alander,</b> Per Gustaf, historisk författare, f. 29 jan. 1807 på Stenums komministerboställe i Västergötland, d. 2 juli 1874, blef student i Lund 1826 och i Upsala 1827, filos. doktor i Upsala 1833, teol. kandidat 1837, tjänstgjorde därefter först som vikarierande och fr. 1840 som ordinarie lektor i Skara och beklädde där vid flere tillfällen rektorsämbetet samt var vid riksdagen 1862-63 ledamot af borgarståndet. A. var en mycket nitisk och under sin kraftfulla ålder framstående historielärare och lämnade värdefulla bidrag till lärobokslitteraturen i detta ämne. Först offentliggjorde han en <i>Lärokurs i medeltidens historia</i> (1845), ett arbete, som i följd af sin ovanliga uppställning och sitt något svårfattliga språk blef föga spridt. Därpå utkom en kortfattad lärobok i svensk historia (1846), följd af en motsvarande läsebok (1850-53). Dessa båda arbeten, tillsammans utgörande en <i>Fullständig lärokurs i svenska historien för elementarläroverk</i>, utmärka sig för reda i framställningen och noggrannhet i uppgifterna. Läroboken utgör en schematisk öfversikt af ämnet, hvilket för hvarje tidehvarf är ordnadt efter naturliga grupper, såsom biografiska och genealogiska förhållanden, den inre styrelsen, krig och gränsförändringar. Läseboken har varit den mest använda af A:s arbeten. Mindre betydande, liksom äfven mindre använd, var A:s 1856 utgifna, kortfattade <i>Lärobok i allmänna historien</i>, som i anseende till både anordning och framställningssätt lider af väsentliga brister. 
<b>Alaner,</b> folknamn, som vid början af den kristna tideräkningen tillades flera nomadiska stammar, som bodde mellan Kaukasus, Kaspiska hafvet, Volga och Don. I kinesiska annaler omtalas alanerna såsom boende v. om hunnerna. Af dessa besegrades de kort fore 376 och torde dels ha gått upp i hunnerfolket, dels flytt inåt Kaukasus, dels trängts åt v. och s. in på romerska rikets område, där de kringspriddes mer än något annat af folkvandringstidens folk. 378 omtalas alaner i Tracien. 406 bröto alaner jämte vandaler och suever från Pannonien in i Gallien och grundade för en tid ett rike vid Loire. 409 följde en del alaner med vandalerna till Spanien, där de bodde i Lusitanien (nuv. Portugal). De besegrades där 417 af västgotakonungen Vallia och 
page_number=261, index= - Alaner, folknamn  - À l’anglaise, fr., på engelskt sätt  - Alant, äfven kallad "Ålandsrot", bot. Se Inula.  - Alantstärkelse. Se Inulin  - Alanus, namn på flera bland 1100-talets teologiske skriftställare  - Alanäs, socken i Jämtlands län, Hammerdals tingslag  - Alaotra-sjön, den största insjön på Madagaskar  - Alapajevsk, bergstad i ryska guvernementet Perm  - Alapurin, handelsnamn på ullfett  - Alaque, en sämre sort Alicante-vin  - Alarcón, Pedro Antonio de, spansk skald  - Alarcón y Mendoza, Juan Ruiz de, spansk teaterförfattare  - Alard, Jean Delphin, fransk violinvirtuos  - Alaria Grev., bot., släkte bruna alger 
uppgingo därpå i vandalerna, gemensamt med hvilka de sedan 429 gingo öfver till Afrika. Alanerna i Gallien troddes stå i samförstånd med hunnerna, men deras konung Sangiban nödgades af Aëtius att med västgoter och romare strida mot Attila på Katalauniska fälten (451). I Kaukasusländerna omtalas alaner under Justinianus II och Leo Isauriern (700-talet). Från 900-talet torde dessa kaukasiska alaner ha kallats âs, och sannolikt återfinner man dem ännu i osseterna, hvilket särskildt namnundersökningar gifvit vid handen. Alanernas härkomst är omstridd: skildringarna hos Ammianus Marcellinus (31:2) och Prokopios tyda på germanskt eller kanske snarare iranskt ursprung; enl. andra tillhörde de, liksom hunnerna, den turanska folkgruppen. Språkresterna äro mest egennamn, som ej likna de germanska. Litt.: Dahn, "Die könige der germanen", I (1861), Hodgkin, "Italy and her invaders", I-II (1880),och Bury, "History of the later roman empire" (2 bd, 1889). V. S-G. 
<b>À l'anglaise</b> [alãläs], fr., på engelskt sätt. 
<b>Alant,</b> äfven kallad "Ålandsrot", <i>bot</i>. Se Inula. 
<b>Alantstärkelse.</b> Se Inulin. 
<b>Alanus,</b> namn på flera bland 1100-talets teologiske skriftställare. Den främste var Alanus ab Insulis, fr. Alain de Lille, d. v. s. A. från Lille i Flandern, hvilken för sin omfattande lärdom plägat benämnas <i>magister universalis</i>. Han författade bl. a. ett slags teologisk-filosofisk encyklopedi på hexameter, <i>Anticlaudianus</i>, hvilken märkbart inverkat på Dante, samt flera teologiskt vetenskapliga verk, såsom <i>De arte catholicæ fidei</i>, en metodisk bevisföring för det katolska trossystemets sanning, <i>Summa quadripartita adversus hujus temporis hæreticos</i>, mot katarer, valdenser, judar och muhammedaner, samt <i>Regulæ coelestis iuris</i>, hvilken ger det äldsta kända uttrycket åt den satsen, att Gud är en krets, hvars centrum finnes öfverallt och periferi ingenstädes. Hans skrifter finnas utgifna i Mignes "Patrologia series latina". J. HDR. 
<b>Alanäs,</b> socken i Jämtlands län, Hammerdals tingslag. Ström och A. hafva en areal af 2,489,<sub>73</sub> kvkm. 1,623 inv. i A. (1902). Annex till Ström, Härnösands stift, Jämtlands norra kontrakt. 
<b>Alaotra-sjön,</b> den största insjön på Madagaskar, belägen nära östra kusten. Den är numera grund, men har, såsom gamla strandlinjer visa, förr varit mycket större och djupare. Afflyter genom floden Maningory. 
<b>Alapajevsk,</b> bergstad i ryska guvern. Perm, ö. om Ural, vid floden Neiva. 8,652 inv. (1897). Kopparhyttor och järngjuterier. 
<b>Alapurin,</b> handelsnamn på rent, vattenfritt ullfett. Jfr Lanolin. 
<b>Alaque</b> [alake], en sämre sort Alicante-vin. 
<b>Alarcón,</b> Pedro Antonio de, spansk skald, novellist, reseskildrare och politiker, f. 1833 i Guadix, d. 1891 i Madrid, var tidigt verksam i Andalusiens radikala press, som angrep militarism och prästvälde, begaf sig 1853 till Madrid, öfvertog där redaktörskapet af "El Látigo" (Piskan), en satirisk-republikansk tidning, och strödde omkring sig vittra alster, som begärligt slukades af publiken. Han deltog i marokkanska fälttåget 1859-60, där han sårades, och skref <i>Diario de un testigo de la guerra de Africa</i>, hvars första upplaga, 50,000 ex., gaf honom en oberoende ekonomisk ställning och satte honom i tillfälle att göra resor i Italien, Frankrike och Schweiz, skildrade i <i>De Madrid á Napoles</i>. A. deltog verksamt i revolutionen 1868, utnämndes 1869 till spansk minister i Stockholm, men föredrog att stanna i fäderneslandet såsom medlem af statsrådet Hans samlade arbeten (20 vol.) gifva en liflig och sann bild af äkta spanskt lif samt präglas af en öfverlägsen konst i målningen af stämningar i människosjälen och naturen. Stilen är glänsande. Utom nämnda arbeten märkas: den episka dikten <i>Suspiro del moro</i> (1867), <i>Poesias serias y humoristicas</i> (1870), <i>La Alpujarra</i> (1873), <i>El sombrero de tres picos</i> (1874), en byhistoria byggd på en legend, och romanerna <i>El escándalo</i> (1875), <i>El niño de la bola</i> (1880), <i>El Capitán Veneno</i> (1881) samt främst <i>Novelas cortas</i> (3 bd). Se uppsats af A. Hillman i Nord. tidskr. 1899 Några af hans berättelser äro öfversatta till svenska. AD H-N. 
<b>Alarcón y Mendoza,</b> Juan Ruiz de, spansk teaterförfattare, f. omkr. 1580 i Mexico, kom till Europa 1600, blef 1606 advokat i Sevilla, 1609 jur. licentiat i Mexico och var från 1611 bosatt i Madrid, där han vid sidan af sin advokatpraktik skref skådespel, tills ett 1626 erhållet ämbete vid styrelsen för spanska Amerika lade beslag på hans krafter. Han utgaf själf sina <i>Comedias</i> (ett tjugutal pjäser, i 2 bd, 1628-34). Död 1639 - Den stora framgång hans stycken genast vunno samt hans stolta och trotsiga karaktär uppväckte mot honom de bittraste förföljelser af de samtida spanske dramaturgerna, hvilka genom satirer och epigram snart gjorde den puckelryggige uppkomlingen från Amerika till ett föremål för hela Madrid-befolkningens åtlöje. Man utgaf och uppförde hans bästa arbeten under andra författares namn, och snart var hans eget alldeles förgätet. Det är först på 1800-talet, som han kommit till heders. A. är en af de störste spanske dramatiker, till och med öfverlägsen Lope och Calderon såsom karaktärsskildrare samt genom allmängiltig etisk åskådning och språkets renhet. Han var skaparen af den spanska karaktärs- eller sedekomedien. Det bästa af A:s stycken på detta område är <i>La verdad sospechosa</i>, d. v. s. "sanningen själf (i en lögnares mun) gör sig misstänkt", hvilken komedi sedermera banade sig väg ända till Sveriges teater. Corneille efterbildade den näml. i sin "Menteur", hvilken R. Steele bearbetade till "The lying lover", som slutligen i fri öfversättning af K. Gyllenborg och under titeln "Baron Sorgfri el. En förbättrad villhjärna" trycktes 1723 och uppfördes på Bollhuset 1745. Därnäst bland hans sedelustspel komma <i>Las paredes oyen</i> (Väggarna ha öron) och <i>Examen de maridos</i>. Heroiska dramer med mycken lyftning äro hans ypperliga <i>El tejedor de Segovia</i> och det vänskapen förhärligande stycket <i>Ganar amigos</i>. A:s dramer utgåfvos samlade bl. a. 1884, i 2 bd. Biogr. af Guerra y Orbe (1871). (E. F-T.) 
<b>Alard</b> [alar], Jean Delphin, fransk violinvirtuos, f. 1815, d. 1888, var 1843-75 professor vid konservatoriet i Paris. Han komponerade en mängd briljanta violinsaker m. m. 
<b>Alaria</b> Grev., <i>bot</i>., ett till de bruna algerna (<i>Fucoideæ</i>) hörande släkte, närstående och förr förenadt med <i>Laminaria</i> (se Stipites Laminariæ). Den hithörande <i>A. esculenta</i> Grev , som har ända till 6-7 m. lång läderartad bål, är allmän i norra delen af Atlantiska oceanen och tjänar i synnerhet invånarna på Färöarna såväl rå som kokad till en närande 
page_number=262, index= - Alaria Grev., bot., släkte bruna alger  - Alarik. 1. A. I, västgotisk konung  - Alarik. 2. A. II, konung i västgoternas rike i Spanien och södra Frankrike  - Alarm, signal eller kallelse att rycka ut eller fatta vapen  - Alarmapparat, har till uppgift att under viss förutsättning afgifva signaler 
och eftersökt, om kål påminnande spis; andra arter tjäna tjuktjerna till näring. G. A. (G. L-M.) 
<b>Alarik.</b> 1. A. I, västgotisk konung, blef vid unga år konung öfver västgoterna och omnämnes tidigast som anförare för de västgotiska hjälptrupper, hvilka 394 bistodo kejsar Theodosius mot Arbogastes. Under den allmänna oron efter kejsarens död, 395, bröt A. med sitt folk upp från Mesien samt inföll i Macedonien och Tessalien. Den östromerske statsmannen Rufinus slöt en öfverenskommelse med honom och förmådde kejsar Arcadius att befalla den mot A. anryckande västromerske öfverfältherren Stiliko att aftåga. Sedan Rufinus mördats af sina egne soldater, fortsatte A. sitt härjningståg nedåt Grekland, plundrade Korint, Argos och Sparta samt tvang Aten att lösköpa sig från sköfling. Stiliko återvände då, men anföll ej A., utan en öfverenskommelse afslöts dem emellan vid Pholoe (396). A. erkändes nu af det östromerska rikets härskare som riksfältherre (magister militum) och fick sig anförtrodd förvaltningen af östra Illyrien. Därifrån inbröt han af omtvistad anledning hösten 401 i norra Italien och belägrade Aquileja och Ravenna. Påskdagen (6 april) 402 blef han slagen af Stiliko, ingick sedan förlikning, men bröt den snart och led då en ny motgång vid Verona (s. å.). Stiliko, som måhända länge stått i förbindelse med A. i syfte att använda honom för sina ärelystna planer, lät honom emellertid i fred återvända till Illyrien. 407 slöt Stiliko ett fördrag med A., enligt hvilket denne skulle få äfven västra Illyrien, men i gengäld förmodligen biträda vid hela Illyricums öfverförande från den östromerska till den västromerska rikshälften. Då ett uppror på annat håll fördröjde Stiliko och hindrade planens utförande, ryckte A. ånyo in i Italien samt begärde skadestånd för väntetiden och sina marschkostnader. Stiliko förmådde då (408) Roms senat att bevilja A. en stor penningesumma, men innan denna fullständigt utbetalats, störtades Stiliko genom en palatsrevolution. Då kejsar Honorius nu vägrade utbetala återstoden af den utlofvade summan, tågade A. mot Rom (hösten 408) och aftvang staden en dryg brandskatt. Med Honorius' ministrar underhandlade han sedan i hopp att vinna sitt lifs hufvudsyfte, utnämning till det västromerska rikets öfverfältherre (magister utriusque militiæ) samt underhåll och upplåtelse af land åt sitt folk. Då förhandlingarna strandade, beslöt A. skaffa sig en medgörligare kejsare, tågade ånyo mot Rom och upphöjde till kejsare stadsprefekten Attalus, som genast villfor hans begäran. Honorius' öde berodde nu på provinsen Afrika, af hvilken Rom och A:s här var beroende för spannmålstillförselns skull. Då Attalus ej ville medge ett väpnadt angrepp på Afrika, förklarade A. honom afsatt, tågade för tredje gången mot Rom (410), intog staden och lät den undergå tre dagars plundring, hvarvid enligt flera kyrkofäders vittnesbörd västgoterna, som voro kristna, gingo tämligen skonsamt till väga. A. drog sedan söderut för att öfverföra sin här till Afrika och där tilltvinga sig tillförsel åt Rom, men innan någon öfvergång hann ske, dog han i Cosenza (s. å.). A:s tillnamn <i>Baltha</i> förklaras än betyda "den djärfve", "den bålde" och vara ett personligt hedersnamn, som sedan upptogs af hans efterträdare, än åter beteckna hans härkomst från balternas frejdade höfdingaätt. 
Litt.: Riegel, "A. der Balte" (1871), Hodgkin, "Italy and her invaders" I (1880), Güldenpenning, "Geschichte des oström. reiches unter den kaisern Arcadius und Theodosius II" (1885), och Bury, "History of the later roman empire" I (1889). V. S-G. 
2. A. II, konung i västgoternas rike i Spanien och södra Frankrike 484, stupade 507 i strid mot den frankiske konungen Klodvig vid Vouglé (ej långt från Poitiers). A. lät för sina romerska undersåtar verkställa ett utdrag ur romerska rätten, hvilket kallades <i>Breviarium alaricianum</i> och en lång tid var i bruk i södra Frankrike. 
<b>Alarm</b> (fr. <i>alarme</i>, af it. <i>all' arme</i>, till vapen!), signal eller kallelse att rycka ut eller fatta vapen; plötslig rörelse, uppståndelse (i ett läger e. d.) till följd af en fiendes verkliga eller förmodade ankomst; i allm.: plötslig oro och förskräckelse, buller, oväsen. Se Larm. 
<b>Alarmapparat,</b> anordning, som har till uppgift att under viss förutsättning träda i verksamhet och afgifva signaler. Sådana apparater användas för en mångfald olika ändamål, såsom för att i affärslokaler, kassahvalf m. m. angifva det obehöriga öppnandet af dörrar och fack, att signalera en i ett afstängdt rum begynnande eldsvåda (alarmtermometer, termoskop), att vid ångpannor signalera vattenytans sjunkande under en viss gräns eller tryckets stegring öfver ett visst värde, att vid vattenverk och reservoarer möjliggöra kontroll öfver vattenytans ställning eller vid elektriska anläggningar kontroll öfver spänningen eller anläggningens isolationstillstånd m. m. Ombord å fartyg användas alarmapparater för kontroll af dörrarna till vattentäta skott. Vanligen användas elektriska ringklockor i förbindelse med galvaniska batterier. För alarmering af inbrott i affärslokaler användes å dörren en elektrisk kontakt, som sluter strömmen, då dörren öppnas, hvarvid en klocka kommer i verksamhet. Fullständigare anordningar afse samtidigt alarmering af skada å ledningen. För detta ändamål kombineras tvenne reläer, det ena verkande för strömslutning på vanligt sätt, det andra för strömbrott i en särskild strömkrets; såväl det ena som det andra reläet åverkar signalklockan. En del kontrollapparater för kassaskåp grunda sig på Wheatestones brygga. En motståndsrulle, som befinner sig i skåpet, är inkopplad i en brygga, i hvars ena diagonal finnes ett batteri, i den andra ett relä, åverkande en klocka. Då skåpets dörr rubbas, utkopplas eller kortslutes motståndet, hvarvid balansen i bryggan störes, och signal gifves. Som alarmtermometer, för signalering af det ögonblick, då temperaturen i en lokal öfverstigit ett visst värde, kan en vanlig kvicksilfvertermometer göra tjänst, om i densamma insmältas tvenne platinatrådar, en i kulan och en vid ett visst delstreck; kvicksilfverpelaren ombesörjer själf kontakten vid den kritiska temperaturen. En del apparater grunda sig på trycket af i en reservoar instängd luft; reservoaren kommunicerar med blyrör slutande med lättsmälta proppar samt med en vätske-manometer med en rörlig gren, balanserad med en motvikt. Då en propp smälter, sjunker trycket, vätskan rinner ur manometern, motvikten tar öfverhand och utlöser en klocka. Andra apparater åter verka därigenom, att någon afsmältande del förorsakar kontakt mellan ändarna på en ringklockas strömkrets. Metalltermometrar kunna likaledes användas för alstrande af en elektrisk kontakt. Alarmapparater för ångpannor grunda sig vanligen på smältning af 
page_number=263, index= - Alarmapparat, har till uppgift att under viss förutsättning afgifva signaler  - Alarmera, gifva signal att rycka ut  - Alarmtermometer. Se Alarm-apparat  - Alas, Leopoldo, pseud. Clarin, spansk författare  - Alasjer, stad i västra Mindre Asien  - Alaska, stundom Aljaska, territorium i Nord-Amerikas förenta stater  - Alassio, hamnstad i ital. prov. Genova  - Alastaro, imperiellt pastorat af 3:e kl. i Åbo och Björneborgs län  - À la suite. Se Suite  - Ala-tag. Se Ala-dag  - Ala-tau, namn på fyra bergskedjor i prov. Semirjetsjensk i Central-Asien 
en på ett eller annat sätt anbragt metalldel, hvarigenom elektrisk kontakt etableras. Vattenståndsalarmapparater manövreras af en flottör, hvilken verkställer signalen. 
För signalering af uppkommet isolationsfel å elektriska kraftanläggningar, drifna med trefasig växelström, användes i Sverige i rätt stor utsträckning den s. k. symmetrikontrollen, hvilken vid rubbning af jämvikten i belastningen verkställer signal å en ringklocka. 
Utom nu berörda fullt automatiskt verkande alarmapparater finnas andra, hvilkas trädande i verksamhet är beroende på ett visst handgrepps utförande. De viktigaste hithörande anordningarna äro brandtelegraferna (se d. o.). A. E-M. 
<b>Alarmera</b> (se Alarm), gifva signal att rycka ut eller fatta vapen; plötsligt skrämma, förskräcka, oroa; <i>krigsv.</i>, oroa en fiende genom plötsliga angrepp. Jfr Öfverfall. 
<b>Alarmtermometer.</b> Se Alarm-apparat. 
<b>Alas,</b> Leopoldo, pseud. Clarin, spansk författare och kritiker, f. 1852 i Zamora, d. 1901 i Oviedo, professor i romersk rätt därstädes. Med fullkomlig kännedom om sitt eget lands litteratur och historia förenade A. en omfattande beläsenhet i utlandets, ett sundt omdöme, fin smak, spirituell stil, egenskaper, som gjorde honom under en följd af år till Spaniens förnämste kritiker, på samma gång som hans oförskräckthet att afslöja hvarje humbug skaffade honom många fiender. A. odlade alla litterära områden och var en outtröttlig arbetare. Af hans prosadikter må nämnas <i>La regenta</i> (1884), en djup analys af en brottslig lidelse och en af de bästa spanska nutidsromaner, <i>Su único hijo</i> (1891), <i>Pipá, Cuentos morales</i> och dramat <i>Téresa</i>. Hans kritiska arbeten (8 vol.), <i>Solos de Clarín</i>, <i>Palique</i>, <i>Mezelilla</i>, <i>Sermón perdido</i>, <i>Nueva campaña</i> m. fl., äro den bästa källa för kännedom om nutidens spanska litteratur. AD. H-N. 
<b>Alasjer</b> ("Brokiga staden"), stad i västra delen af Mindre Asien, vilajetet Aïdin, 110 km. ö. om Smyrna, vid floden Kusu Tsjai. A. är det forna Filadelfia, af hvilket många ruiner ännu kvarstå. Omkr. 15,000 inv., bland hvilka omkring 3,000 äro greker. Betydlig handel med spannmål, bomull och tobak. Bland Mindre Asiens städer var A. den sista, som föll i turkarnas händer, 1390. 
<b>Alaska</b> [əlä'skə], stundom Aljaska, territorium i Nord-Amerikas förenta stater, består af halfön mellan Stora oceanen och Ishafvet till 141° v. lgd samt kusten utmed Stora oceanen till 54° 40' n. br. med tillhörande öar: Alexander-arkipelagen, Kadiakgruppen, Aleuterna, Pribylovgruppen, Nunivok och S:t Lawrence. Arealen utgör 1,530,327 kvkm., med 63,592 inv. (1900). I sin södra del är A. uppfylldt af Kordillererna, som där hafva några af sina högsta toppar: Mount Crillon 3,888 m., M:t Cook 4,800 m., M:t Wrangl 5,300 m., M:t Elias 5,520 m., M:t Logan 5,948 m. samt det 1901 uppmätta M:t Mac Kinley, ryssarnas Bulesjaia, 6,421 m., Nord-Amerikas högsta topp (63° 5' n. br., 151° v. lgd). Många af topparna äro vulkaner, delvis ännu verksamma; de flesta äro täckta af glaciärer. Landets hufvudflod är Yukon, hvars källflod Pelly upprinner på Rocky mountains inom engelskt område samt utflyter i Berings haf med ett väldigt delta, som dock är så fylldt af sandbankar, att i den nordligaste, mest segelbara mynningsarmen, Aproon, endast fartyg om högst 1,5 m. djupgående kunna inkomma. En viktigare infartsled bildar Lynnfjorden, en af de många fjordar, som skära in i A:s södra del. Nu bygges en järnväg från Skagway innanför denna fjord öfver Whitepasset till Yukon, och förslag är väckt att framdraga den till Berings sund. Klimatet är i södra delen svalt kustklimat; Sitka har i jan. -1°, i juli ej mer än +12,2°; men i inre delarna råder kontinentalt polarklimat. I Dawson City (inom det engelska Canada) är temperaturen i jan. -30,9°, i juli +13,2°; de absoluta extremerna hafva här varit -55,5° och +27,2°. Yukon är isfri från midten af maj till midten af okt. Något åkerbruksland kan A. icke blifva; med nöd har man uppdragit något kål och dålig potatis. Men i stället är landet rikt på mineralier. Sedan guld upptäckts i Klondyke, blef äfven A. undersökt, och viktiga guldfyndigheter gjordes, såsom vid öfre Yukon nära gränsen, där Circle City uppväxte i ett gulddistrikt, vid Cap Nome (165° v. lgd) och vid Koynkuk. På Douglas-ön var det redan förut påträffadt. Äfven andra metaller finnas samt stenkol, särskildt i närheten af Kap Lisburn vid Ishafvet. Dessa rikedomar hafva väckt uppmärksamheten på detta förr bortglömda land, och amerikanerna hafva under de sista åren ifrigt arbetat på dess genomforskande (ensamt på sommaren 1899 genomströfvades det af sju expeditioner, som af staten utsändts för detta ändamål). Äfven för det rika laxfisket i dess floder, säl- och hvalfångsten i de kringliggande hafven samt såsom jaktområde har landet värde. Hufvudstad är Sitka. - A. togs redan på 1700-talet i besittning af ryssarna, men såldes 1867 till Förenta staterna för 7,200,000 dollars. Om gränstvisten med Canada se Canada. - Litt.: Dall, "A., as it was and is, 1865-1895" (1896), och Burroughs m. fl., "A., giving the results of the Harriman A. expedition" (1902). J. F. N. 
<b>Alassio,</b> hamnstad i ital. prov. Genova. vid en vik af Genova-viken och vid järnvägslinjen Genova-Savona-Ventimiglia. Omkr. 4,000 inv. En särskildt af engelsmän mycket besökt luftkurort. 
<b>Alastaro,</b> imperiellt pastorat af 3:e kl., Finland, Åbo ärkestift, Björneborgs öfre kontrakt, Åbo och Björneborgs län, Loimijoki domsaga och härad. Landareal 294 kvkm. Befolkningen, finsktalande, 4,429 personer (1901). A. G. F. 
<b>À la suite.</b> Se Suite. 
<b>Ala-tag.</b> Se Ala-dag. 
<b>Ala-tau,</b> namn på fyra bergskedjor i prov. Semirjetsjensk i Central-Asien, alla tillhörande Tian-sjans system. Norr om sjön Issik-kul och följande den i hela dess längd ligger Kungei-A. ("solens A.") och parallellt med den, skild genom Tsjus tillflöde Kebin och Ilis biflod Tjilik, Transiliska A., som i längd och imponerande utseende täflar med Pyrenéerna. Inom sjöns meridian (76-78° ö. lgd) har denna kedja en medelhöjd af 2,000 m., aftagande hastigt i ö. och v. En de båda kedjorna i midten förenande bergrygg når i Talgar en höjd af mer än 4,600 m. Genom Buampasset, i hvilket Issik-kuls aflopp Tiu flyter fram, skiljes A. i v. från Alexanderkedjan, och i ö. sammanhänger det med Tian-sjan, från hvilket vid Khan Tengri Terskei A. ("skuggans A.") utgår s. om Issik-kul. Denna kedja öfverträffar både i längd och höjd de förra. Dess toppar nå 4,200-4,500 m. höjd, och Alexanderberget är sannolikt mer än 5,000 m. högt. Dsungariska A. går i nordöstlig riktning ungefär under 45° n. br, från Konur-tag (l. Krunkei-tag) till den sänka, genom 
page_number=264, index= - Ala-tau, namn på fyra bergskedjor i prov. Semirjetsjensk i Central-Asien  - À la tête, fr., i spetsen för  - Alatri, stad i italienska prov. Roma  - Alauda, Lärka, zool. Se Lärkfåglar  - Alauniska höjden. Se Valdaibergen  - Alaux, Jean, fransk historiemålare  - Alaux, Jules Émile, fransk filosofisk skriftställare  - Alava, spansk provins  - Alava, Miguel Ricardo de, spansk general  - Alavieska, konsist. pastorat af 3:e kl. i Uleåborgs län  - Alavo (fi. Alavus). 1. Imperiellt pastorat af 3:e kl. i Vasa län  - Alavo. 2. Domsaga under Vasa hofrätt  - d’Alayrac, Nicolas, fransk tonsättare  - Alb. Se Alp  - Alba, morgonsång, en provensalsk diktform  - Alba. 1. Hvit dopdräkt  - Alba. 2. Ett fotsid mässkjorta af hvitt linne  - Alba. 1. Stad i den italienska provinsen Cuneo 
hvilken Tian-sjan-pe-lu (förr sjöbäcken) står i förbindelse med sjön Balkasj. Den har en medelhöjd af 1,900 m. och når i sina högsta, med evig snö täckta toppar 3,400 m. Äfven en af de västligaste parallellkedjorna i södra Ural heter A. A. W-G.* 
<b>À la tête</b> [alatät], fr., i spetsen för, "i täten" för (t. ex. en trupp). 
<b>Alatri,</b> stad i italienska prov. Roma, i Hernik-bergen, med storartade cyklopiska murar. 15,450 inv. (1901). 
<b>Alauda,</b> Lärka, <i>zool</i>. Se Lärkfåglar. 
<b>Alauniska höjden.</b> Se Valdaibergen. 
<b>Alaux</b> [alå], Jean, fransk historiemålare, f. 1786, d. 1864, var direktör för franska akademien i Rom 1847 -53 och sedan 1851 medlem af Académie des beaux-arts i Paris. Med en serie parlamentariska scener fyllde A. en hel sal, "la salle des états généraux", i Versailles. Hans bataljstycken äro svagare. 
<b>Alaux</b> [alå], Jules Émile, fransk filosofisk skriftställare, f. 1828, har verkat som lyceilärare i Paris, Nizza, Neufchâtel och Alger. A. är en själfständig spiritualistisk tänkare, med nitälskan för filosofiens föryngring och religionens omdaning till en lefvande kulturmakt. Skr.: <i>La raison</i> (1860), <i>La religion progressive</i> (1869), <i>De la métaphysique considérée comme science</i> (1879), <i>Problème religieux du XIX:e siècle</i> (1890), <i>Philosophie morale et politique</i> (1894), <i>Théorie de l'âme humaine</i> (1895) m. fl. A. har äfven skrifvit estetiska arbeten och blida dikter. 
<b>Alava,</b> spansk provins, den sydligaste och största, men minst befolkade af de tre baskiska provinserna, i nordöstra Spanien. 3,045 kvkm. med 96,385 inv. (1900; 31 per kvkm.). Landet är bergigt och genomströmmas af bifloder till Ebro, som delvis bildar dess södra gräns. Dalarna och slätterna frambringa säd, hampa och trädgårdsprodukter i öfverflöd. Bergen äro täckta af yppiga ekskogar. Vin och fruktträd odlas mest i trakterna längs Ebro, kända under namnet Rioja Alavese. Den industriella verksamheten är där obetydligare än i de öfriga baskiska provinserna. I A. finnas outtömliga saltkällor vid Agnano, många varma mineralkällor samt järn, koppar och marmor. Hufvudstad: Vitoria. 
<b>Alava,</b> Miguel Ricardo de, spansk general och statsman, f. 1771, d. 1843, slöt sig 1808 till det franska partiet, men öfvergaf det 1811, tjänade sedan i Wellingtons stab och utnämndes af denne till brigadgeneral. Dock hölls han till följd af sina föregåenden en tid i fängelse af Ferdinand VII, men blef sedermera sändebud i Haag, hvarifrån han såsom misstänkt återkallades 1819. 1820 slöt han sig till revolutionen mot Ferdinand VII, blef president i cortes 1822 och underhandlade 1823 å revolutionsregeringens vägnar med fransmännen. Han flydde undan Ferdinands hämnd till England, hvarifrån han 1834 återkallades af drottning Kristina, var sändebud i London s. å. och i Paris 1835 samt egnade sig en tid åt parlamentarisk verksamhet. 
<b>Alavieska,</b> konsist. pastorat af 3:e kl. i Uleåborgs län, Finland, Salo domsaga och härad, Kuopio stift, Kalajoki kontrakt. Landareal 327 kvkm. Befolkningen, finsktalande, 3,012 personer (1901). A. G. F. 
<b>Alavo</b> (fi. <i>Alavus</i>). 1. Imperiellt pastorat af 3:e kl. jämte Töysä kapell, Finland, Åbo ärkestift, Lappo kontrakt, Vasa län, Alavo domsaga, Kuortane härad. Landareal 1,120 kvkm. Befolkningen, finsktalande, 12,276 pers. (1901). - 2. Domsaga under Vasa hofrätt, bildar 4 tingslag och omfattar Lappo, Nurmo, Kuortane, Alavo, Alajärvi, Lappajärvi, Evijärvi, Kortesjärvi, Vindala och en del af Peräseinäjoki socknar samt Töysä, Soini och Lehtimäki kapellförsamlingar i Vasa län. Landareal omkr. 6,000 kvkm. Folkmängd omkr. 66,000 pers. (1901). A. G. F. 
Socknen A. är minnesvärd genom den seger, som 4,000 svenskar (finnar) under general Adlercreutz där vunno öfver en underlägsen rysk styrka under öfverste Eriksson 17 aug. 1808. Striden, hvilken hufvudsakligen utkämpades kring den gamla träkyrkan och på de odlade fälten på västra stranden af Alajärvi, varade knappast mera än två timmar, men utfördes med stor förbittring å båda sidor. Ryssarna nödgades draga sig tillbaka, och Kamenskij afstod från sin framryckning från Jämsä och Saarijärvi mot Lintulaks för att i stället på en lång omväg upptaga Erikssons trupper. En vacker minnesvård pryder platsen. C. O. N. 
<b>d'Alayrac</b> [dalära'kk], Nicolas, fransk tonsättare, f. 1753, d. 1809. Han skref under loppet af 32 år 60 operor och mindre sångspel, hvilka alla emottogos med hänförelse af hans landsmän och snart letade sig väg till de flesta utländska teatrar, d'A:s arbeten utmärka sig genom rikedom på friska och osökta melodier, men förråda ej någon djupare konst. I Sverige hafva ej mindre än 22 gått öfver scenen: <i>Slottet Montenero</i>, <i>De bägge savojarderna</i>, <i>Nina</i>, <i>Gubben i bergsbygden</i>, <i>En egendom till salu</i> m. fl. 
<b>Alb.</b> Se Alp. 
<b>Alba</b> ("morgongryning"), morgonsång l. dagsång, en provensalsk diktform, som besjunger två lyckliga älskandes skilsmässa vid dagens inbrott, då väktarens rop varnat dem. Motsvaras af det tyska <i>taglied</i> (se Minnesång). 
<b>Alba</b> (af lat. <i>albus</i>, hvit). 1. Den hvita dopdräkt, som den nydöpte från kyrkans äldsta tider plägade bära åtta dagar efter dopet, såsom ett yttre uttryck af den renhet, som dopets nyfödelse medförde. - 2. Ett fotsid mässkjorta af hvitt linne, hvilken det 
[bildtext] Präst i alba från medeltiden. Modern katolsk alba. 
romersk-katolska prästerskapet sedan 4:e årh. begagnat vid gudstjänsten och som ännu enligt ritualen skall, åtminstone vid högtidliga tillfällen, begagnas af anglikanska kyrkans präster samt af vissa länders lutherske präster. Plagget prydes ofta med bräm af guldbroderier o. d. 
<b>Alba.</b> 1. Stad i den italienska provinsen Cuneo, vid 
page_number=265, index= - Alba. 1. Stad i den italienska provinsen Cuneo  - Alba. 2. Alba l. Albe, urgammal stad i italienska prov. Aquila  - Alba, Macrino d’, italiensk målare  - Alba l. Alva, Fernando Alvarez de Toledo, spansk fältherre  - Albacete. 1. Provins i Spanien 
floden Tanaro, nära Curascas mynning. 13,637 inv. (1901), hvilka drifva handel med vin, tryffel och utmärkt ost, s. k. robiole. Märklig domkyrka, enligt uppgift byggd 1486 af Bramante. A. kallades fordom <i>Alba Pompeja</i> och har ännu många återstoder af romersk konst. - 2. Alba l. Albe, urgammal stad i italienska prov. Aquila, vid foten af Monte Velino, n. v. om Fucino-sjön. Omkr. 200 inv. Har väl bibehållna cyklopiska murar och andra fornlämningar. Hette fordom <i>Alba Fucentia</i>. 
<b>Alba,</b> Macrino d', italiensk målare, i slutet af 1400- och början af 1500-talet verksam i Turin och dess omnejd. Altartaflor af honom, utmärkta genom sträng teckning och djup färg, finnas i Turins och Frankfurt a. M:s museer samt i La Certosa vid Pavia. C. R. N. (O. G-G.) 
<b>Alba</b> l. Alva, Fernando Alvarez de Toledo, hertig af, spansk fältherre och statsman under kejsar Karl V och konung Filip II, föddes 1508 och härstammade från en af Spaniens förnämsta familjer, sedan 1469 hertigar af Alba. Han deltog med utmärkelse i slaget vid Pavia 1525 samt därefter i Karl V:s ungerska krig och expeditioner till Tunis och Alger. Då Karl V började krig mot schmalkaldiska förbundet, 1546, erhöll A. högsta befälet öfver de kejserliga trupperna. Han underkufvade de protestantiska städerna i södra Tyskland och bidrog kraftigt till segern vid Mühlberg, 1547. Med kejsaren deltog han 1552 i det fruktlösa krig mot Henrik II i Frankrike, hvars ändamål var att återeröfra Metz, Toul och Verdun. Vid Filip II:s tronbestigning var A. ståthållare i det spanska lydlandet Neapel, och i denna egenskap förde han med framgång de spanska trupperna under Filips krig med påfven Paul IV 1556-57. När Filip sökte försoning med påfven, för att ej väcka splittring inom katolska kyrkan och så befordra kättarnas framsteg, måste den segerrike A. afstå från alla gjorda eröfringar. Efter freden mellan Spanien och Frankrike i Château-Cambrésis, 1559, sändes A. till franska hofvet för att mottaga Henrik II:s dotter Elisabet, som till besegling af denna fred skulle förmälas med Filip II. 
Efter nämnda fred vistades A. i Spanien, där han på grund af sin erfarenhet i krigets och politikens värf blef en af Filips förnämste rådgifvare. Hans viljestyrka och handlingskraft samt orubbliga trohet tillförsäkrade honom Filips gunst, men han hade en svår medtäflare i Ruy Gomez, furste af Eboli, som genom sin smidighet bättre än den dystre och stolte A. förstod behärska konungen. När resningen i Nederländerna utbrutit, yrkade A. på våldsamma åtgärder för dess kufvande samt vann Filips samtycke härtill gent emot Ebolis mildare mening. 1567 sändes A. till Nederländerna i spetsen för en här på omkr. 11,000 man, idel spanska och italienska veteraner. Som general för denna här fick han obegränsad myndighet att vidtaga åtgärder för landets försvar och för de upproriskes fullständiga kufvande. Då han tillika i Nederländernas styrelse erhöll samma befogenhet som tillkom ståthållarinnan Margareta af Parma, nedlade denna s. å. sin värdighet, hvarpå A. blef allenahärskande. Genast efter sin ankomst till Flandern inrättade han en utomordentlig myndighet, upprorsrådet, af folket vanligen kalladt "blodsrådet", hvari den grymme Juan de Vargas var hans främste medhjälpare. Detta råd hade att som majestätsförbrytelse straffa hvarje deltagande i Nederländernas frihetsrörelse. Det stod öfver all lag, och intet vad fanns, sedan A. bekräftat dess domar, hvilka alltför ofta bestämdes af blodtörst, girighet och fanatism. Själf skall A. hafva berömt sig af att hafva låtit afrätta 18,000 upprorsmakare, bland hvilka grefvarna Egmont och Hoorn voro de mest lysande offren. Förskräckelsen, de tryckande skatterna och de tygellösa truppernas utpressningar drefvo invånarna i stora skaror på flykten; öfver 100,000 köpmän och handtverkare flyttade med sin företagsamhet och förmögenhet till andra länder, synnerligast England. Många begåfvo sig ock till Vilhelm af Oranien, som i Nassau beredde sig att väcka en ny och kraftigare resning bland nederländarna. Under de närmast följande åren var landet förlamadt af skräck. Hvad som väckte det ur dvalan, var ett attentat, som A. gjorde mot eganderätten. A. trodde sig redan hafva löst sin uppgift, då hans skatteutpressningar vållade så allmän harm kring landet, att uppror åter utbröt. De norra provinserna reste sig 1572, ledda af Vilhelm af Oranien. A:s trupper voro alltjämt öfverlägsna, men deras förskräckliga våldsgärningar mot underkufvade städer, särskildt Haarlem, bidrogo endast till att ännu mera stärka landets invånare i frihetskampen. Svårigheterna vid fälttåg på Hollands sumpiga och ofta öfversvämmade mark samt ännu mera soldens uteblifvande vållade emellertid, att de spanske soldaterna blefvo missbelåtna och stundom gjorde myteri. Så kunde resningen utbreda sig. Konung Filip såg med ovilja, att A:s våldssystem misslyckats och samtyckte till hans afskedsansökan. 18 dec. 1573 lämnade han landet. Vid återkomsten till Spanien blef han kallt emottagen och föll snart i onåd samt förvisades från hofvet. 1580 sattes han dock i spetsen för den här, som Filip II sände mot Portugal, och underkufvade genom ett kort fälttåg detta land. Förrän han hunnit lämna Portugal, dog han, 1582. 
A. beskrifves såsom en storvuxen, stark och härdad man. Ännu vid 74 års ålder egde han en ynglings spänstighet. Som krigare intager han en framstående plats bland den spanska skolans fältherrar. Han utförde sina operationer med utomordentlig försiktighet; därigenom förlorade han månget godt tillfälle, men kunde berömma sig af att aldrig under sin sextioåriga krigstjänst hafva förlorat ett slag eller blifvit öfverrumplad. Se vidare Philippson, "West-Europa im zeitalter von Philipp II, Elisabeth und Heinrich II" (1882), Ritter, "Deutsche geschichte im zeitalter der gegenreformation und des dreissigjährigen krieges" (1889), och Motley, "The rise of the dutch republic" (1856; öfv. 1883-87). C. H. H. 
<b>Albacete.</b> 1. Provins i Spanien, nordvästra hälften af det forna konungariket Murcia. Arealen 14,863 kvkm. 237,877 inv. (1900). Landet är enformigt, skoglöst, föga odladt och i allmänhet flackt, med undantag af den sydvästra delen, som genomskäres af Sierra Morenas högslätt. Jucar genomströmmar nordöstra hörnet, Segura i sitt öfre lopp det 
page_number=266, index= - Albacete. 1. Provins i Spanien  - Albacete. 2. Hufvudstad i provinsen Albacete  - Alba de Tormes, stad i spanska prov. Salamanca  - Alba Julia, latinska namnet på siebenbürgska staden Karlsburg  - Alba longa, enligt sagan den äldsta staden i Latium  - Alban, S:t, helgon, Englands förste kristne martyr  - Albanagium, Albinagium, Albinatus, jur., hemfall  - Albanenser, ett i Albanien i 10:e årh. uppträdande parti bland katarerna  - Albaner-bergen och Albaner-sjön. Se Albano-bergen  - Albaneser, ett folk bland indo-européerna 
sydvästra. Rikt på metaller, särskildt svafvel. - 2. Hufvudstad i nämnda provins, 700 m. ö. h. 21,637 inv. (1897). Drifver betydlig handel med knifsmedsvaror, saffran, säd och vin. 
<b>Alba de Tormes,</b> stad i spanska prov. Salamanca i Leon, på högra stranden af floden Tormes, s. ö. om staden Salamanca. 3,203 inv. (1897). Hertigarnas af A. stamslott. 
<b>Alba Julia,</b> latinska namnet på siebenbürgska staden Karlsburg (se d. o.). 
<b>Alba longa,</b> enligt sagan den äldsta staden i Latium, sannolikt utsträckt på bergsplatån n. ö. om Albanosjön (däraf binamnet <i>longa</i>, "det långa"). Staden skall ha varit en af Æneas' son Ascanius grundad koloni från Lavinium. Från A. åter berättas Roms grundläggare hafva utgått. Under Tullus Hostilius skall Rom hafva besegrat och förstört sin moderstad (se Mettius Fufetius) samt öfverflyttat dess invånare till Coeliska berget i Rom. Man har förmodat, att A. en gång var det latinska förbundets hufvudstad och sedan i denna egenskap efterträddes af Rom. Också firades äfven framdeles den urgamla latinska förbundsfesten (<i>Feriæ latinæ</i>) på Albanska berget, där Juppiter Latiaris hade ett heligt område. - Senare öfversållades den vackra trakten med förnäma romares villor. Litt.: Nissen, "Italische landeskunde", II:579 ff. (1902). (H. SGN.) 
<b>Alban</b> [å'lbn], S:t, helgon, Englands förste kristne martyr, född i Verulamium, nuv. S:t Albans, var en oförskräckt bekännare af sin kristna tro, för hvilken han ock, enligt legenden, under den diocletianska förföljelsen blef halshuggen i Verulamium 22 juni 303. Under Konstantin den stores tid byggdes till hans minne en präktig kyrka på den plats, där han utgöt sitt blod. Kyrkan förstördes af sachsarna, men återuppbyggdes 793 och förenades med ett storartadt kloster. J. H. B.* 
<b>Albanagium,</b> Albinagium, Albinatus, (mlat., af <i>albanus</i>, främling, möjligen af lat. <i>alibi</i>, på annat ställe), <i>jur</i>., hemfall. - Jus albanagii, fr. <i>droit d'aubaine</i>, hemfallsrätt. 
<b>Albanenser,</b> ett i Albanien i 10:e årh. uppträdande parti bland katarerna (se d. o.). 
<b>Albaner-bergen</b> och Albaner-sjön. Se Albano-bergen. 
<b>Albaneser</b> (alban, <i>sjkipetarer</i>, "bergsboar", turk. <i>arnauter</i>, förvrängning af grek. <i>albanites</i>, <i>arnabties</i>, serb. <i>arbanasi</i>), ett isoleradt folk bland indo-européerna, hvilket anses som ättlingar af de gamla illyriska bergfolken och är bosatt i europeiska Turkiet (företrädesvis i Albanien) och Grekland samt i mindre antal finnes i Montenegro, Bulgarien, Slavonien, Dalmatien, Besarabien och Mindre Asien äfvensom i Syd-Italien och på Sicilien. Hela antalet uppskattas, på mycket osäkra grunder, till 1,9 mill. Däraf bo i Albanien, mellan Adriatiska hafvet och Pindos, från Skutari till Artaviken, omkr. 1,115,000, af hvilka flertalet, omkr. 790,000, äro muhammedaner, 240,000 grekiska katoliker och 83,000 rom. katoliker. Mest oblandade hafva albaneserna hållit sig i mellersta Albanien. Till Grekland (Beotien, Attika, Eubea och Arkipelagen) utvandrade albaneserna i 14:e och 15:e årh.; på Peloponnesos omnämnas de 1349. Nu bilda de majoritet på Salamis, Poros, Hydra och Spetsa samt i Argolis-Korinthia och utgöra en betydlig del af befolkningen i Elis-Achaja, Lakonien och Messenien. Enligt A. Philippson ("Petermanns mitteilungen" 1890) använda albaneserna i de af dem bebodda grekiska byarna uteslutande albanesiska språket i umgänget sinsemellan. I seder och lefnadssätt, klädedräkt, bostäder och politiska åsikter finnes däremot ingen skillnad mellan greker och albaneser; de senare känna sig som medlemmar af det grekiska folket och tillhöra alla den grekisk-ortodoxa kyrkan. Till Italien utflyttade albaneser i 15:e och 16:e, slutligen i 18:e årh., mest från Grekland, och de finnas nu i byar i Kalabrien, Potenza och Foggia samt på Sicilien, till ett antal af omkr. 100,000, alla rom. katoliker. Till Österrike-Ungern utvandrade albaneser i 18:e årh. och finnas vid Mitrovitz vid Sava, vid Zara samt i Istrien, där de dock äro fullkomligt slaviserade. - Albaneserna äro af medelhöjd, med stolt, majestätisk hållning; ansiktet är ovalt, halsen lång. Egendomligt är att blondt hår och grå ögon ofta förekomma hos de sydlige albaneserna, toskerna, äfven, i Grekland, medan mot n., hos gegerna, en mörkare färg är förhärskande. Enligt de få mätningar, som företagits, äro de nordlige albaneserna brakycefala, hvaremot de sydlige skola vara dolikocefala. Dräkten består oftast af en lång, röd yllefes, den hvita, veckrika, till knäna räckande fustanellan, väst med flere rader kopparknappar, broderad tröja med vida ärmar och öppen på sidorna; öfver skuldrorna kastas en hvit pläd (<i>floke</i>); benen omslutas af broderade ylledamasker, skodonen äro sandaler. Om lifvet anbringas ett bälte af ylle eller siden, hvari stickas vapnen: sabel, pistol och dolk. Lefnadssättet är mycket enkelt. Födan består vanligen af ris eller majs, och blott på högtidsdagar stekes en get eller tillredes fårkött med ris. Husen i norra Albanien äro af sten och vanligen två våningar höga, af hvilka den öfre är bostad, i de åkerbruksidkande trakterna af trä och lera. I familjen är mannen oinskränkt herre. Kvinnans ställning är icke vidare ansedd. Förlofning, bröllop, äktenskap uppenbara många spår af forna barbariska sedvänjor; likaså de ej sällsynta brudrofven och brudköpen. I de religiösa åskådningarna har mycken hedendom hållit sig kvar. 
Till karaktären äro albaneserna grymma och opålitliga, men tappra och oförfärade, med håg för vapenbragd och afsky för regelbundet arbete. Det är endast få albaneser, som icke i sin ungdom tillhört något af de många röfvarband, som göra bergen icke blott i Albanien, utan äfven i Tessalien och Macedonien osäkra. Senare öfvergå de ofta i den turkiske sultanens tjänst. Därigenom hafva turkarna icke blott stärkt sin egen maktställning, utan äfven beröfvat Albanien dess bästa motståndskraft. Turkarnas myndighet är emellertid, särskildt i n., endast skenbar, ty i verkligheten styr hvarje stam sig själf. Med guvernören (<i>vali</i>) stå blott några stammar i förbindelse genom en mellanhand, <i>bulukbasji</i>. Hvarje stam bildar en liten, för sig bestående aristokratisk republik, i spetsen för hvilken står en <i>barjaktar</i>, som i krig är stammens anförare. Hans värdighet är ärftlig. Viktigare spörsmål afgöras af ett råd af äldste (<i>plekte</i>). Beslut öfver krig och fred och andra särdeles viktiga angelägenheter fattas af en folkförsamling (<i>kuven</i>), till hvilken hvarje hus sänder en representant. Förbrytelser straffas med böter af penningar eller kreatur, men mord, ärekränkning, kvinnorof, äktenskapsbrott och skändande af kvinnor bestraffas genom blodshämnd, hvilken ännu kräfver en mängd offer. 
page_number=267, index= - Albaneser, ett folk bland indo-européerna  - Albani, en från Albanien härstammande romersk släkt  - Albani. 1. Giovanni Francesco A., påfve Klemens XI  - Albani. 2. Annibale A., biskop i Urbino  - Albani. 3. Alessandro A., kardinal  - Albani, Francesco, italiensk målare  - Albani. 1. Matthias A., berömd violinfabrikant  - Albani. 2. Matthias A., berömd violinfabrikant  - Albani, konstnärsnamn för Marie Louise Cecilia Emma Lajeunesse, engelsk sångerska  - Albania. 1. Kustlandskap, begränsat af Kaukasus, Kaspiska hafvet, Iberia och floden Araxes  - Albania. 2. Medeltidsnamn på Skottland  - Albanien, landskap i europeiska Turkiet 
 Albanesiska språket talas i en mängd, delvis hvarandra ganska olika dialekter, som dock kunna hänföras till tvenne hufvudgrupper, den gegiska i n. och den toskiska i s.; gränsen dem emellan utgöres i själfva Albanien af floden Sjkumb. De dialekter, som talas i Grekland och Italien, sluta sig närmast till toskiskan, dock med många egendomligheter. Öfver hufvud är skillnaden mellan dialekterna så stor, såväl i fonetiskt hänseende som i böjningsformer och ordförråd, att albaneser från olika trakter ofta endast ofullkomligt eller alls icke förstå hvarandra. Albaneserna hafva icke heller något gemensamt skriftspråk, och ljudbeteckning och rättskrifning äro mycket vacklande. Toskerna använda mest det grekiska, gegerna det latinska alfabetet, hvilket i vetenskapliga arbeten är det ensamt brukliga med tillägg af tecken för några särskilda ljud. Albanesiskan hör otvifvelaktigt till den indo-europeiska språkstammen och synes närmast böra föras till den grupp, som omfattar de litu-slaviska, traciska och ariska familjerna. Undersökningen af detta språk försvåras väsentligen genom mängden af låneord från olika grannspråk. Enligt G. Meyer äro af albanesiska ord icke mindre än 1,420 af romanskt ursprung, 1,180 turkiska, 840 nygrekiska, 540 slaviska och endast omkr. 400 sannolikt indo-europeiska arford samt omkr. 700 af oklart ursprung. Hvad böjningsformerna angår, förtjänar särskildt framhållas, att substantivet har en efterhängd artikel, liksom i rumäniskan och bulgariskan, i hvilka språk denna egendomlighet måhända inkommit från albanesiskan (illyriskan); pluralbildningen är af latinskt ursprung. Verbet har aktiv och passiv form; i aktivum finnas af enkla tempora och modi pres. indikat., imperfektum, aorist, optativ och former af imperativ och konjunktiv; futurum bildas genom omskrifning. Passivum bildas dels genom sammansättning med hjälpverbet <i>jam</i>, "jag är", dels genom reflexiva uttryckssätt och genom omskrifning. Infinitiv saknas. - Någon egentlig litteratur ega icke albaneserna. Jämförelsevis mest torde de italienske albaneserna arbetat på att göra sitt modersmål användbart för litterär produktion. Särskildt må nämnas Gerolamo de Rada, hvilken verkat både som skald och som utgifvare af folkvisor. Den förnämste konstdiktaren i det egentliga Albanien är Nesim Bey, hvars dikter dock till minsta delen blifvit tryckta. Viktigast äro de samlingar af folksagor och sånger, som utgifvits af Hahn, Dozon, Mitkos m. fl. I nyare tid har särskildt Konst. Kristoforidis med framgång arbetat på att odla det albanesiska skriftspråket. För öfrigt är hvad som existerar af albanesisk litteratur nästan uteslutande af religiöst innehåll; särskildt har den romerska propagandan låtit öfversatta en mängd uppbyggelseskrifter. - En fullständig bibliografi öfver allt, som dittills utkommit på eller om albanesiskan, finnes i G. Meyers "Albanesische studien" (1-3. 1883-92) och "Etymologisches wörterbuch" (1891). A. W-G.* 
<b>Albani,</b> en från Albanien härstammande romersk släkt, som på 1400-talet flyktade till Italien undan turkarna och där utdog 1852, hvarvid namnet och en del af förmögenheten öfvergingo till släkten Chigi. Af ätten A. må nämnas: 1. Giovanni Francesco A., år 1700 påfve under namn af Klemens XI (se Klemens). - 2. Annibale A., f. 1682, fick af påfven flere viktiga kyrkliga befattningar och uppdrag. Död 1751 som biskop i Urbino. Han skref flere lärda arbeten och egde ett stort bibliotek, dyrbara konstskatter samt ett utmärkt myntkabinett (beskrifvet af Venutti 1739), nu införlifvadt med den vatikanska samlingen. - 3. Alessandro A., den föregåendes broder, f. 1692, d. 1779, kardinal 1721, bibliotekarie vid Vatikanen 1761, var i likhet med sin broder en frikostig beskyddare af de sköna konsterna. Under medverkan af Winckelmann  m. fl. bildade han den berömda konstsamlingen i <i>Villa Albani</i> utanför Rom, en samling, som ännu är af högt värde, oaktadt mycket blifvit bortsåldt till Frankrike och München. 
<b>Albani,</b> Francesco, italiensk målare, f. i Bologna 1578, d. där 1660, var jämte sin ungdomsvän Guido Reni elev af D. Calvaert och Carraccierna. Han målade med utprägladt skönhetssinne och stor rutin en mängd taflor i litet format, framställande med obetydliga variationer, men under växlande namn mytologiska och allegoriska scener - nakna figurer (gudar, gudinnor, amoriner och nymfer) i täcka landskap. Han fick i denna genre många efterföljare, icke blott bland sina landsmän, utan äfven bland nederländarna. Dessutom utförde han ett betydande antal altartaflor, ehuru mycket svaga. Hans mindre arbeten äro spridda öfver hela Europa, men i Sverige är någon originalbild af hans hand ej känd. Drottning Kristina egde i Rom tre där förvärfvade stycken af mästaren, af hvilka hon testamenterade två till "den store kurfursten" - det tredje kom med den orleanska samlingen omkr. 1800 till England. O. G-G. 
<b>Albani.</b> 1. Matthias A., berömd violinfabrikant, f. 1621 i Botzen i Tyrolen, d. 1673. De högt värderade albanes-violinerna, utmärkta genom sin klara och mjuka ton, hafva sitt namn efter honom. - 2. Matthias A., den förres son, var likaledes berömd violinfabrikant. Hans bästa instrument, som förfärdigades i Rom i slutet af 17:e och början af 18:e årh., skattas nästan lika högt som Amati-violinerna. 
<b>Albani,</b> konstnärsnamn för Marie Louise Cecilia Emma Lajeunesse, engelsk sångerska, f. 1850 i Canada, studerade under Duprez och Lamperti samt debuterade 1870 i Messina, hvarpå hon sjöng i Europas och Amerikas storstäder. Efter 1879 har hon årligen uppträdt i London på Covent-garden-teatern, med hvars direktör Ernest Gye hon gifte sig 1878. Hon är därjämte en mycket anlitad oratoriesångerska. Sverige besökte hon 1888. Hon har en ljus, klangskön sopran af ovanlig höjd, betydande korrekthet och färdighet. A. L. 
<b>Albania.</b> 1. Fordom namn på det kustlandskap, som begränsades af Kaukasus, Kaspiska hafvet, Iberia och floden Araxes. Det motsvaras nu af distriktet Sjemaka (det forna Sjirvan) i det rysk-kaukasiska guvernementet Baku. - 2. Medeltidsnamn på Skottland. 
<b>Albanien</b> (alban. <i>Sjkiperi</i>, turk. <i>Arnaut</i>), landskap i europeiska Turkiet, innefattar en del af de gamles Illyrien jämte Epirus. Det gränsar i n. till Bosnien, Montenegro och Dalmatien, i ö. till Macedonien och Tessalien, i s. till Grekland och Artaviken samt sköljes i v. af Joniska och Adriatiska hafven. Dess yta kan anslås till 29,950 kvkm. Enligt den nya turkiska vilajets-indelningen är landskapet deladt mellan vilajeten Janina, Skutari, Kossovo och 
page_number=268, index= - Albanien, landskap i europeiska Turkiet  - Albano (A. Laziale), stad i italienska prov. Roma  - Albano, signatur för K. A. Adlersparre  - Albano-bergen, äfven Albaner-bergen, en vulkanisk bergsgrupp  - Albano-sjön. Se Albano-bergen  - Albano-sten. Se Albano-bergen  - Albans, S:t, stad i England, Hertfordshire  - Albany. 1. Hufvudstad (från 1797) i staten New York  - Albany. 2. Distrikt i östra delen af Kap-kolonien  - Albany. 3. Flod i brittiska Nord-Amerika  - Albany. 1. Grefven af A. Se Karl Edvard  - Albany. 2. Luise Maximiliane Karoline  - Albany, engelsk hertigtitel  - Albany-kongressen, sammankomst af delegerade från Englands nordamerikanska kolonier 
Monastir. Hela landet och i synnerhet dess södra del är en ovanligt vild och delvis nästan otillgänglig bergsbygd, genomfluten af bergbäckar och mindre vattendrag samt uppfylld af kedjor tillhörande Dinariska systemet samt af de västliga förgreningarna från Pindos, hvilka bilda den naturliga gränsen mot Tessalien och Macedonien. Mindre högslätter förekomma här och där, t. ex. den, som finnes omkring Janina, hvilken har en medelhöjd af 500 m. ö. h. De förnämsta floderna äro Arta, Viosa och Drin. Bland sjöarna må nämnas Janina, Ochrida, Prespa och Skutari. Klimatet är jämförelsevis strängt, i synnerhet i de norra trakterna. Hufvudnäringar äro boskapsskötsel och åkerbruk, af hvilka det senare frambringar korn samt i de mera lugna och soliga daltrakterna tobak, bomull, vin och oliver. Folkmängden uppskattas till omkr. 1 1/2 mill. Befolkningen utgöres till mer än 2/3 af albaneser (se d. o.). Dessutom bo i A. serber, bulgarer, greker och turkar. - Södra delen af A. motsvarar forntidens Epirus, den norra ena hälften af Illyrien. Landet beboddes af flera illyriska stammar, af hvilka molosserna voro de viktigaste och enade landet under sin konungaätt, hvars främste medlem var Pyrrhos. 168 f. Kr. eröfrades landet af romarna, som bortförde 150,000 människor som slafvar, samt delade därefter öden med Roms öfriga Balkanländer och omtalas ej särskildt förr än vid turkarnas eröfring af halfön, då i dessa bergländer Georg Kastriota (Skanderbeg) på ett lysande sätt försvarade sig mot eröfrarna. Sedermera flydde en mängd albaneser undan turkarna öfver till Italien. (Härigenom uppstod en förbindelse mellan A. och Italien, som ännu fortfar. A:s katolska prästerskap erhåller än i dag sin utbildning i Rom, och sympatierna för Italien äro i A. stora.) En annan episod ur A:s historia handlar om den kraftfulle Ali pasja (se d. o.) af Janina och hans uppror mot turkarna. Med minnet af den sistnämnde är äfven förenadt minnet af de s. k. <i>sulioterna</i>, ett litet frihetsälskande epirotiskt bergsfolk, som utmärkte sig under det grekiska frihetskriget. 
(<sup>J. F. N.</sup>) 
<b>Albano</b> (A. Laziale), stad i italienska prov. Roma, s. ö. om Rom, i en härlig trakt vid Albanosjön. 8,030 inv. (1901). Det grundlades i 15:e årh., är numera förfallet, men omgifves af präktiga romerska villor och nästan otaliga lämningar af den klassiska forntidens byggnadskonst. På en höjd n. om staden ligger Castel Gandolfo, påfvens sommarresidens. I närheten låg Alba longa (se d. o.). 
<b>Albano</b>, signatur för K. A. Adlersparre. 
<b>Albano-bergen</b>, äfven Albaner-bergen (lat. <i>Montes albani</i>, it. <i>Monti laziali</i>), en numera utslocknad vulkanisk bergsgrupp, belägen 30 km. s. ö. om Rom. Den är betäckt af den härligaste växtlighet och de skönaste skogar. Dess 954 m. höga hufvudkägla, Monte Cavo, hette i forntiden <i>Mons latialis</i> och var de gamles egentliga <i>Mons albanus</i>, ett heligt berg, hvarest förbundsfesterna firades. En i vissa delar af Albanoberget förekommande grå eller gröngrå bergart af jordartad struktur, kallad albano-sten l. peperin, nyttjades allmänt af de gamle romarna till byggnadssten. Vid Albanobergets sydvästra fot ligger Albano-sjön (Albaner-sjön, lat. <i>Lacus albanus</i>, it. <i>Lago di Albano</i>), Italiens vackraste vulkansjö, 3,7 km. lång, 2 km. bred, 170 m. djup, med kristallklart vatten. Den saknar naturligt aflopp, men i stället finnes en 2,5 km. lång, genom klippan huggen tunnel, utförd år 396 f. Kr., under det Camillus belägrade Veji. 
<b>Albano-sjön</b>. Se Albano-bergen. 
<b>Albano-sten</b>. Se Albano-bergen. 
<b>Albans</b> [<span class="overline">å'lbənṡ], S:t, l. Verulam, stad i England, Hertfordshire, n. v. om London. 16,019 inv. (1901). Märkvärdig gammal kyrka (se Alban, S:t). Betydlig industri med halmhattar. Skådeplats för två af striderna mellan husen York och Lancaster (1455 och 1461). A. kallades på romarnas tid <i>Verulamium</i>. Den namnkunnige filosofen Baco af Verulam är där begrafven. 
<b>Albany</b> [<span class="overline">å'lbəni]. 1. Hufvudstad (från 1797) i staten New York i Förenta staterna, på högra stranden af Hudson-floden. Anlades 1623 (Fort Oranien) och är således en af Unionens äldsta städer. 1790 räknade A. 3,498 inv., 1900 94,151. Det har en mängd storartade offentliga byggnader. Stor industri (järnbaneverkstäder och stora bryggerier); äfven dess handel är betydlig - en naturlig följd af dess utmärkta läge. Det ligger nämligen där de viktiga Erie- och Champlain-kanalerna förena sig med den segelbara Hudson och korsas dessutom af flera järnvägar. A. är en af världens största marknadsorter för korn och timmer. Universitet, grundadt 1784, statsanstalt 1787 med statsbibliotek (150,000 band) och statsmuseum samt Dudley-observatoriet. 
2. Distrikt i östra delen af engelska Kap-kolonien i södra Afrika. 4,747 kvkm. med 16,500 inv., af hvilka hälften äro invandrade européer, de öfrige hottentotter och kaffrer. Detta distrikt utgör ett af Kapkoloniens bäst odlade landskap. Åkerbruk och fårskötsel äro befolkningens hufvudnäringar. Hufvudstaden inom distriktet är Grahamstown. 
3. Flod i brittiska Nord-Amerika, rinner upp n. om Lake superior och faller ut vid Fort Albany i James-viken af Hudson bay. 
<b>Albany</b> [<span class="overline">å'lbəni]. 1. Grefven af A. Se Karl Edvard. - 2. Luise Maximiliane Karoline, den föregåendes hustru, f. 1752, d. 1824, dotter till prins Gustaf Adolf af Stolberg-Gedern, blef 1772 förmäld med grefven af Albany (den engelske tronpretendenten Karl Edvard Stuart); men olycklig i sitt äktenskap, sökte hon 1780 fristad i ett kloster och skildes från sin make 1784. Grefvinnan af A. lefde länge tillsammans med den italienske skalden Alfieri, vid hvars sida hon hvilar i kyrkan Santa Croce i Florens. Se biografi af Reumont (1860). - Om hertigarna af A. se följ. art. 
<b>Albany</b> [<span class="overline">å'lbəni], engelsk hertigtitel. Den bars af drottning Viktorias yngste son, Leopold (Georg Duncan Albert), f. 1853, d. 1884, hvilken på grund af ömtålig hälsa förde ett tillbakadraget lif samt mest egnade sig åt litterära intressen. Titeln öfvergick till hans postume son, Leopold (Karl Edvard), f. 1884, som vid sin farbrors, hertigens af Edinburgh, död (1900) blef regerande hertig af Sachsen-Koburg och Gotha. 
<b>Albany-kongressen</b> (eng. <i>Albany convention</i>), den sammankomst af delegerade från Englands nordamerikanska kolonier, som 1754 hölls i staden Albany (New York) för att öfverlägga om gemensamt uppträdande vid fördelningen af herrelöst land samt i händelse af krig med Frankrike. Den är mest bekant genom den af Benj. Franklin utarbetade plan till koloniernas federation, som där antogs. Enligt denna plan skulle vissa gemensamma ärenden 
page_number=269, index= - Albany-kongressen, sammankomst af delegerade från Englands nordamerikanska kolonier  - Al Baradai. Se Baradæus  - Alba regia, latinska namnet på ungerska staden Stuhlweissenburg  - Al-Batani. Se Bettani  - Albatross, zool., den största bland stormfåglarna  - Alba Ödegård, pseudonym för författarinnan Rosalba Maria Cederman  - Albe, stad i Italien. Se Alba 2  - Albedo, fys. och astron., en kropps ytas reflektion  - d’Albedyhll, svensk adlig ätt  - d’Albedyhll. 1. Gustaf d’A., friherre, diplomat  - d’Albedyhll. 2. Eleonora Charlotta d’A., författarinna 
(försvarskrig, handel med indianerna och fördelning af oupptaget land) med förbehåll af kronans vetorätt handläggas af ett råd, i hvilket kolonierna skulle vara proportionellt representerade. "Albanyplanen" stötte på motstånd såväl i de särskilda kolonierna som hos engelska regeringen och kom därför ej till utförande, men kongressen bidrog väsentligt till att öka koloniernas samhörighetskänsla och därmed att förbereda den samfällda oafhängighetsstriden. V. S-G. 
<b>Al Baradai.</b> Se Baradæus. 
<b>Alba regia,</b> latinska namnet på ungerska staden Stuhlweissenburg. 
<b>Al-Batani.</b> Se Bettani. 
<b>Albatross,</b> <i>Diomedea exulans</i>, <i>zool</i>., den största bland de s. k. stormfåglarna, ungefär så stor i kroppen som en svan, men med kort hals. Han är välbekant för sjöfarande i Söderhafvet och Stilla oceanen, upp till Kamtsjatka. Med sina långa, smala vingar (ungefär 3,5 m. mellan vingspetsarna), som bära honom hundratals mil ifrån land, och med sitt starka näbb både slår han och biter med kraft, till hämnd och försvar, när sjömännen till ett lika vanligt som barbariskt nöje under enformigt sjölif lockat den glupska fågeln att nappa på en krok med en fläskbit och halat honom upp ombord. F. A. S.* 
<b>Alba Ödegård,</b> pseudonym för författarinnan Rosalba Maria Cederman, född Elfving (f. 1830, d. 1884). 
<b>Albe,</b> stad i Italien. Se Alba 2. 
<b>Albedo</b> (lat., af <i>albus</i>, hvit), <i>fys</i>. och <i>astron</i>., förhållandet mellan det från en kropps yta reflekterade och det på densamma infallande solljuset. Zöllner har bestämt albedon för månen och planeterna. På grund af sina observationer antager han, att det från månen reflekterade solljuset ej är mera än 0,12 af det infallande. Genom experiment fann han följande värden på albedon för några jordiska föremål: 
<table class="o"> <tr><td>Nyfallen snö </td><td>0,78.</td></tr> <tr><td>Hvitt papper </td><td>0,70.</td></tr> <tr><td>Hvit sandsten</td><td>0,24.</td></tr> <tr><td>Märgellera   </td><td>0,16.</td></tr> <tr><td>Kvartsporfyr </td><td>0,11.</td></tr> </table> 
Enligt mätningar af G. Müller har albedo för de olika planeterna följande värden : 
<table class="o"> <tr><td style="text-align: center;">för </td><td>Merkurius</td><td>0,14.</td></tr> <tr><td style="text-align: center;"> ,, </td><td>Venus    </td><td>0,76.</td></tr> <tr><td style="text-align: center;"> ,, </td><td>Mars     </td><td>0,22.</td></tr> <tr><td style="text-align: center;"> ,, </td><td>Jupiter  </td><td>0,62.</td></tr> <tr><td style="text-align: center;"> ,, </td><td>Saturnus </td><td>0,72.</td></tr> <tr><td style="text-align: center;"> ,, </td><td>Uranus   </td><td>0,60.</td></tr> <tr><td style="text-align: center;"> ,, </td><td>Neptunus </td><td>0,52.</td></tr> </table> 
Planeternas albedo växer i allmänhet med tätheten af deras atmosfär. R. R. (S. A-S.) 
<b>d'Albedyhll,</b> svensk adlig ätt, härstammande från Livland, där den lefde redan på 1400-talet, och hvarifrån grenar af densamma inkommo på 1600-talet till Sverige, där en gren skref sig von Albedyl. Till denna hörde Henrik Otto v. A., f. 1666, d. 1738, som 1717 blef generallöjtnant af infanteriet och 1720 friherre. Hans brorsons son Krister Henrik, f. 1679, d. 1750, tillhörde Karl XII:s drabantkår, blef 1717 generalmajor af kavalleriet och var 1736-47 landshöfding i Östergötland samt blef 1720 friherre d'A. 
1. Gustaf d'A., den sistnämndes sonson, friherre, diplomat, författare, f. i Stralsund 1758, d. 1819, uppfostrades (1762-74) hos sin morbroder preussiske öfverhofmarskalken grefve von Eichstedt-Peterswaldt. År 1774 kom han till Sverige och blef sedan en mycket använd diplomat. Efter att 1778-83 hafva tjänstgjort vid ryska hofvet utnämndes han 1784 till "ministre en second" i Köpenhamn, där han ifrigt arbetade för vänskap mellan Sverige och Danmark. Till 1789 rönte han många prof på Gustaf III:s ynnest, ehuru någon verklig vänskap aldrig varit rådande dem emellan, men nämnda år inträdde ett omslag i hans förhållande till konungen, och d'A. återkallades då från Köpenhamn med tydliga tecken till onåd. d'A. beskylldes för att hafva varit delaktig i en plan att bränna upp den ryska eskader, som då låg vid den danska hufvudstaden. Om denna plan, som var uppgjord af en svensk löjtnant, Lars Benzelstjerna, tillsammans med konungen själf och Toll, hade d'A. visserligen haft kännedom, åtminstone till någon del, men han hade icke understödt, utan tvärt om afstyrkt densamma. Däremot hade han, då Benzelstjerna hotades af ryssarna, sökt skydda sin landsmans lif och sedan på Bernstorffs begäran lämnat Danmark, hvilket gjorde, att Gustaf III, som ville desavuera saken, kände sig komprometterad genom ministern. 1792 utverkade han åt sig en s. k. rehabilitationsakt. d'A. utnämndes 1793 till ledamot i pommerska ärendenas beredning och var äfven erbjuden en kanslirådsbefattning, men afsade sig vidare anställning i statens tjänst. Vid riksdagen 1809 var han ordf. i expeditionsutskottet och ledamot af hemliga utskottet. d'A. var en försiktig, grundlig och arbetsam man utan någon lysande begåfning, men med djupa historiska och skönlitterära intressen, hvilka slutligen förde honom i nära beröring med Gjörwell, Hammarsköld, Geijer m. fl. Hans tryckta arbeten, som aldrig varit tillgängliga i bokhandeln, innehålla värdefullt material till samtidens diplomatiska historia. Bland dessa arbeten må nämnas <i>Skrifter af blandadt, dock mest politiskt och historiskt innehåll: dels samlade, dels författade af G. d'A</i>. (2 d., 1799-1810), <i>Recueil de mémoires et autres pièces authentiques relatives aux affaires de l'Europe et particulièrement celles du Nord pendant la dernière partie du 18:me siècle</i> (I, 1798; II, 1811), <i>Anteckningar rör. ......... G. d'Ahlbedylls tjänstgöring under kon. Gustaf III:s regementstid</i> (1855, delvis omtryckt i Ahnfelts "Från Europas hof") samt <i>Tankar öfver närvarande kriget med Ryssland uppsatte 1790</i> (1855, i ett enda ex. å Kungl. bibi.). Bland hans många handskrifter i k. biblioteket och Upsala universitetsbibliotek finnas bidrag till Gustaf III:s och Gustaf IV Adolfs historia. Jfr L. Wahlström, "Sveriges förhållande till Danmark 1788-89" (1898) samt "Gustaf III:s och Benzelstjernas plan mot ryska flottan" (Hist. tidskrift 1899). L. W-M. 
2. Eleonora Charlotta d'A., den förres hustru, född Wrangel, författarinna, f. i Stockholm 1770, gift 1795, d. 1835, skref smärre skaldestycken, som inflöto i "Lunds veckoblad", "Journal för litteraturen och theatern" samt Atterboms "Poetisk kalender". 1814 utgaf hon "skaldedikten" 
page_number=270, index= - d’Albedyhll. 2. Eleonora Charlotta d’A., författarinna  - Albemarle, den största af Galapagosöarna  - Albemarle, engelsk hertigtitel inom släkterna Monk och Keppel  - Albemarle-sundet, en vik i staten Nord-Carolina  - Albendorf, vallfärdsort i Schlesien  - Albenga, stad i italienska prov. Genova  - Alberdingk-Thijm, Josephus Albertus, nederländsk skriftställare  - Alberg (urspr. Ahlborg), Albert, svensk-engelsk skådespelare  - Albergata (Albergati), Niccolo, påflig legat  - Albergati, påflig legat. Se Albergata  - Albergati Capacelli, Francesco, markis, italiensk lustspelsförfattare  - Albergo, härbärge  - Alberi, Eugenio, italiensk historieskrifvare  - Alberik (Alberich), en trollkunnig dvärg och vapensmed  - Alberik (Alberich). 1. A. I, en lombardisk adelsman 
<i>Gefion</i> (i 4 sånger, på hexameter), som vann en viss namnkunnighet inom dåtidens litterära kretsar. 
<b>Albemarle</b> [ä′lbəmāl], den största af Galapagosöarna (se d. o.). 
<b>Albemarle</b> [ä′lbəmāl], engelsk hertigtitel inom släkten Monk (1660-88) samt (fr. 1696) earltitel inom släkten Keppel. 
<b>Albemarle-sundet</b> [ä′lbəmāl-], en vik, som från Atlantiska hafvet tränger djupt in i nordamerikanska staten Nord-Carolina. Det upptager floderna Roanoke och Chowan. Det liknar till sin bildning ett haff samt är genom en smal landtunga skildt från hafvet, hvarför dess vatten är nästan sött. En genom sumptrakten Dismal swamp ledd kanal förbinder detta sund med Chesapeake-viken; åt söder sammanhänger det med en annan lagun, Pamplico-sundet. 
<b>Albendorf,</b> berömd vallfärdsort i Schlesien i Preussen, med en "undergörande" Mariabild, hvilken årligen ditlockar ända till 80-100 tusen besökande. 
<b>Albenga,</b> stad i italienska prov. Genova, nära hafvet, vid floden Centa. 6,231 inv. (1901). Hette fordom <i>Albium Ingaunum</i>. Bland flere andra fornlämningar märkes en bro, Ponte Lungo, som leder öfver floden Centa. 
<b>Alberdingk-Thijm</b> [-tajm], Josephus Albertus, nederländsk skriftställare, f. 1820 i Amsterdam, var länge chef för en förlagsfirma, blef 1876 professor vid konstakademien i nämnda stad och dog 1889. Han utgaf och redigerade från 1855 tidskriften "De dietsche warande", hvari han sökte väcka smak för medeltida konst och litteratur. För öfrigt skaffade han sig ett namn som utmärkt konstkritiker och författare af (särskildt historiska) noveller, som lyrisk skald och litteraturhistoriker. - A:s broder, Paul A., f. 1827, sedan 1870 professor i Louvain, är en af de. förnämste representanterna för den flamländsk-katolska historieskrifningen och sedan 1887 utgifvare af "De dietsche warande". 
<b>Alberg</b> (urspr. Ahlborg), Albert, svensk-engelsk skådespelare och skriftställare, f. 17 aug. 1838 i Västerås, var först kramhandelsexpedit i Stockholm, men beredde sig 1858 tillfälle att komma till England, för att blifva - engelsk skådespelare. Han debuterade 1862 på scenen i Birmingham, hvarefter han under sex års tid spelade med framgång i en mängd engelska städer, efter hand sådana roller som <i>Otello</i>, <i>Jago</i>, <i>Shylock</i>, <i>Hamlet</i>, <i>Macbeth</i> och <i>Richard III</i>. Han skref äfven egna dramer och bearbetningar, som uppfördes, samt uppträdde som föreläsare, äfven i Sverige 1864 och 1865, hvarvid han 1 gång spelade <i>Otello</i> på k. stora teatern. Sedan han 1868-76 varit bosatt på en af en släkting åt honom upplåten landtegendom i Östergötland, höll han föreläsningar och uppläsningar landet rundt samt innehade somrarna 1876-78 Djurgårdsteatern och säsongen 1877-78 Bijou-teatern (Ladugårdslandsteatern) i Stockholm. Som teaterledare lade han an på granna utstyrselpjäser och moraliska engelska dramer, men blef ruinerad på företaget, hvarefter han återvände till England och återupptog pennans värf. 1885-86 höll han ånyo uppläsningar i Stockholm. 1888 öfverflyttade han till Chicago. Förutom dramer och sagor har A. på engelska skrifvit populära arbeten om Gustaf Vasa (1881) och Karl XII (1882) samt en Linné-biografi (<i>The floral king</i>, 1888), alla i flera upplagor, hvarjämte han öfversatt arbeten af Topelius, Björnson, Bögh, Strindberg, Lea och Rich. Gustafsson samt Hyltén-Cavallius’ och Stephens’ folksagor. Jfr W. Anson, "Life of Albert A." (1883). 
<b>Albergata</b> (Albergati), Niccolo, påflig legat, urspr. kartusian, utnämndes 1418 till biskop af Bologna och 1426 till kardinal samt blef därefter en af kurians mest ombetrodde diplomater. Sålunda skickades han såsom en af de presiderande legaterna till konsiliet i Basel 1434 och sedan som påfligt sändebud till fredskongressen i Arras 1435. För att uppgöra om lämpligaste orten för de beramade unionsförhandlingarna med grekiska kyrkan sändes han 1436 ånyo till Basel, och då brytningen mellan påfvestolen och konsiliet blef oåterkallelig, öppnade han å påfvens vägnar 1438 det nya mötet i Ferrara. Påflig legat på riksdagen i Nürnberg s. å., sökte han förgäfves förmå kurfurstarna att uppgifva sin neutralitet i striden mellan påfve och kyrkomöte. Död 1443. T. H-R. 
<b>Albergati,</b> påflig legat. Se Albergata. 
<b>Albergati Capacelli</b> [-tje′lli], Francesco, markis, italiensk lustspelsförfattare, f. 1728, d. 1804, skref för en privatteater på sitt landtgods, Zola, en mängd lustspel, som snart blefvo allmännare kända och ej synnerligen stå tillbaka för Goldonis. Biogr, af E. Masi (1878). 
<b>Albergo</b> (it.), härbärge, rum för resande. 
<b>Alberi,</b> Eugenio, italiensk historieskrifvare, f. i Padova 1809, d. i Vichy 1878, gaf i skriften <i>Del papato e dell Italia</i> (1874) uttryck åt sin lifliga anslutning till Pius IX:s reformvänliga politik och förblef Pius hängifven äfven efter omslaget i påfvepolitiken. Bland A:s i Italien högt skattade arbeten märkas <i>Vita di Catarina de Medici</i> (1838, fransk öfvers. 1844), <i>L'assedio di Firenze</i> (1840) och den storartade urkundsamlingen "Relazioni degli ambasciatori Veneti al Senato durante il XVI secolo" (15 bd, 1839-63). A. redigerade i Florens (fr. 1840) den historiska årsskriften "Annuario storico universale" samt ledde utgifningen af den första fullständiga och kritiska upplagan af Galileis skrifter (16 bd, 1842-56). 
<b>Alberik</b> (Alberich), i germanska hjältesagan en trollkunnig dvärg och vapensmed, hvilken såsom väktare skyddar nibelung-skatten, som dock fråntages honom af den segrande Siegfried. R. Wagner omdiktade honom i "Rheingold" till en girig och maktlysten svartalf, som af Rhenguldet smider en magisk ring och, sedan Valhall-gudarna med list och våld beröfvat honom denna, öfver ringens alla blifvande innehafvare uttalar en fruktansvärd förbannelse, hvars tragiska verkningar yppa sig i Nibelungenring-trilogiens efterföljande musikdramer. 
<b>Alberik</b> (Alberich). 1. A. I, en lombardisk adelsman, som först nämnes 889 som vasall under hertig Guido af Spoleto, sedan stred mot denne i konung Berengar I:s tjänst och 897 förvärfvat titeln markgrefve. Sin egentliga uppkomst vann han genom sitt giftermål med Marozia (se d. o.), dotter till Roms mäktigaste man, konsuln Theophylactus, och dennes gemål, den beryktade Teodora. A. var 916 befälhafvare för den förbundshär, hvarmed påfven Johan X besegrade saracenerna vid Garigliano. Troligen först därefter blef han konsul och berättas sedan som "patricius" hafva despotiskt styrt Rom, tills påfven fördref honom, hvarefter A. lär till hämnd ha inkallat ungrarna och efter deras aftåg blifvit mördad (omkr. 925). Med säkerhet vet man emellertid intet om A:s sista lefnadsår och död. 
page_number=271, index= - Alberik. 2. A. II, "furste och alla romares senator"  - Alberoni, Giulio, kardinal och spansk premiärminister  - Albert, flod i norra delen af Queensland  - Albert. Vissa namn skrifves omväxlande Albert och Albrekt. Se under bägge namnen  - Albert (Albrekt), biskop af Riga, stiftare af Svärdsriddarorden 
2. A. II, den föregåendes son, tillställde 932 ett folkupplopp i Rom för den skymfliga behandling styffadern, konung Hugo af Italien, lät honom undergå. Hugo måste fly till Lombardiet, och A. lät fängsla såväl sin moder Marozia som hennes son, påfven Johannes XI. Själf fick han högsta makten i Rom under titeln "furste och alla romares senator". A. styrde sedan Rom med kraft och klokhet till sin död (954), afvärjde upprepade anfall från konung Hugo och behärskade äfven fullständigt påfvemakten. I syfte att förena den andliga och världsliga makten i Rom lät han före sin död adeln svärja att vid nästa ledighet göra hans son Ottaviano, som ärfde hans världsliga makt, till påfve, hvilket ock skedde 955 (se Johannes XII). Litt.: Gregorovius, "Gesch. der stadt Rom im mittelalter", III (1860). V. S-G. 
<b>Alberoni,</b> Giulio, kardinal och spansk premiärminister under konung Filip V, föddes 1664 i en by nära Piacenza. Fadern var en fattig vingårdsarbetare. A. uppfostrades i en klosterskola och väckte redan här genom sina rika själsanlag biskopens uppmärksamhet, hvadan denne skaffade honom inträde i det andliga ståndet och förde honom till Rom. Efter flera väl utförda diplomatiska uppdrag trädde A. i sitt eget lands tjänst, i det hertigen af Parma förordnade honom till konsul vid det spanska hofvet och upphöjde honom i grefligt stånd. I Madrid lyckades A. under parmesanske ministerns frånvaro genomdrifva konung Filip V:s förmälning med prinsessan Elisabet Farnese af Parma, hvilken han för den då i Spanien allsmäktiga prinsessan Orsini beskrifvit såsom en svag och lättledd kvinna. Elisabets första handling såsom regentinna blef att med A:s hjälp aflägsna Orsini (1714). Tre år därefter blef A. Spaniens premiärminister, grand af första klassen och kardinal. 
Såsom ledare af Spaniens öden visade A. stor skicklighet i den inre förvaltningen: han fullföljde de reformer, som börjat i Spanien med bourbonska ättens tronbestigning; finanserna förbättrades, industrien höjdes genom inkallande af skickliga arbetare, en ny flotta på 70 linjeskepp byggdes, armén uppbragtes till 100,000 man. Men den yttre politiken störtade honom. För att gå drottningens önskningar till mötes - denna ville nämligen skaffa utländska kronor åt sina från spanska tronföljden uteslutna barn - beslöt A. att åt Spanien söka återförvärfva dess nyss förlorade italienska besittningar: Milano, Neapel, Sicilien och Sardinien. Han besatte därför plötsligt, 1717, Sardinien och 1718 Sicilien med en präktig här. Men emot dessa Spaniens angrepp slöts en kvadrupelallians mellan England, Frankrike, Österrike och Nederländerna. A. å sin sida sökte störta den hannoveranska dynastien i England genom huset Stuarts återinsättande samt tillfångataga hertigen-regenten i Frankrike och proklamera Filip V af Spanien såsom förmyndare för Ludvig XV. Tillika hade han förbundit sig med den turkiske sultanen och de missnöjde i Ungern för att från detta håll sysselsätta Österrike. Men idel motgångar mötte alla hans företag, och det visade sig, att en stor politik icke skapas genom ränker och intriger. Engelsmännen slogo 1718 den spanska flottan i grund vid Siciliens kust. De mot Frankrike och England inledda stämplingarna upptäcktes genom arresteringen af en A:s agent i Frankrike, hvartill kom, att Österrike slöt fred med Turkiet. En öfverlägsen fransk här trängde öfver Pyrenéerna. Den flotta, som A. sände till huset Stuarts hjälp, förstördes genom en storm, under det engelsmännen härjade Galiciens kuster. Spaniens ställning var förtviflad, och det stod ensamt mot hela Europa. Filip och drottning Elisabet sågo sig nödsakade att gå in på de allierades villkor, och som en följd däraf blef A. 5 dec. 1719 afskedad från alla sina ämbeten samt befalld att inom 8 dagar lämna Madrid och inom 3 veckor Spanien. Af påfven Klemens XI hotad med process för det sätt, hvarpå han kommit åt kardinalshatten, uppehöll han sig under ett års tid i ett kloster i Apenninerna. Men efter Klemens XI:s 1721 inträffade död blef han af kardinalkollegiet fullkomligt frikänd, tog plats i konklaven och gaf sin röst åt Innocentius XIII, hos hvilken han sedan alltid stod i ynnest. Hos Benedikt XIII (påfve 1724) föll A. i onåd och måste draga sig tillbaka till sina gods, hvaremot han af följande påfvar utnämndes till legat af Ravenna och Bologna. Sina sista år tillbragte han i Piacenza, hvarest han dog 1752, efterlämnande en ofantlig förmögenhet. (R. F.) 
<b>Albert</b> [ä'lb*t], betydlig flod i norra delen af Queensland, utfaller i Carpentariaviken; heter i sitt öfre lopp Gregory. 
<b>Albert.</b> Flera furstars namn skrifves omväxlande Albert och Albrekt (&lt;/sp&gt;Albrecht&lt;/sp&gt;). Se under bägge namnen. 
<b>Albert</b> (Albrekt), biskop af Riga, stiftare af Svärdsriddarorden och grundläggare af Östersjöprovinsernas germanisering, född i midten af 1100-talet, tillhörde, enligt den vanligaste uppgiften, en bremisk riddarsläkt, Appeldern. Han var kanik i Bremen, då han 1199 upphöjdes till biskop af Livland, där en liten kristen koloni nyss gått under, men där han beslöt att med kraft utbreda kristendomens och kyrkans välde. På våren 1200 landade han med en liten pilgrimsflotta vid Dünas mynning, anlade 1201 staden Riga, som blef biskopssäte, och stiftade 1202 till hedningarnas bekämpande orden Bröderna af Kristi ridderskap, vanligen kallad Svärdsriddarorden. Männen i sitt följe gaf han borgar inom landet i förläning och lade därigenom grunden till stiftsridderskapet. Understödd af påfvens aflatsbref, som skänkte fullständig syndaförlåtelse för en korsfärd till Livland, lyckades han på sina tidt och ofta företagna resor till Tyskland - hvilka stundom utsträcktes till Rom - draga en mängd pilgrimer till kamp i Livland, och med riddarnas och pilgrimernas hjälp eröfrade han inom kort länderna på ömse sidor om nedre Düna. 1207 mottog han Livland såsom län af Tyska riket; s. å. afträdde han åt Svärdsriddarorden en tredjedel af det då eröfrade området, men råkade sedermera med orden i makttvister, som gåfvo uppslag till hundraåriga stridigheter (se Svärdsriddarorden och Tyska orden). A. underlade sig vidare Semgallen (1219); äfven Estland sökte han vinna, men då hans försök misslyckades, tillkallade han konung Valdemar Seir, som för egen räkning eröfrade landet (1219). Däremot intog och kristnade A. ön Ösel (1227). I 
Tryckt den 11/9 03 
1 b. 16 
page_number=272, index= - Albert (Albrekt), biskop af Riga, stiftare af Svärdsriddarorden  - Albert, grefve af Orlamünde  - Albert af Stade, abbot i ett benediktinkloster  - Albert, grefve af Bollstädt. Se Albertus  - Albert (l. Alberti), Heinrich, tysk skald och tonsättare  - Albert (Albrekt) Kasimir, hertig af Sachsen-Teschen  - Albert (Frans Karl August A. Emanuel), drottning Viktorias gemål  - Albert (Fredrik August Albert), konung af Sachsen  - Albert, egentl. Alexandre Martin, fransk politiker 
Estland och Semgallen samt på Ösel upprättade A. biskopsstift. De kyrkliga förhållandena ordnades 1224 af den påflige legaten Vilhelm af Modena. 1225 erkändes A. som tysk riksfurste. Den genom rastlös verksamhet och organisationsförmåga, men äfven genom härsklystnad utmärkte biskopen afled 17 jan. 1229. 
<b>Albert</b>, grefve af Orlamünde, den danske konungen Valdemar Seirs systerson, f. 1182. Af Valdemar fick han 1204 Holstein i län och var under hans fångenskap i Mecklenburg (1223) Danmarks riksföreståndare, till dess han själf blef tillfångatagen i slaget vid Mölln 1225. Först efter slaget vid Bornhöved, 1227, blef han frigifven, men nödgades afstå Holstein. Död 1245. 
(<sup>E. EBG.</sup>) 
<b>Albert</b> af Stade, abbot i ett benediktinkloster i Stade 1232-40, sedermera franciskanmunk, död efter 1260. Han författade en världskrönika, som sträcker sig till 1256, men till stor del blott är utdrag ur äldre arbeten; för det näst föregående århundradet innehåller den likväl viktiga bidrag till Danmarks historia. Denna krönika utgafs af Reineccius (1587). 
(<sup>E. EBG.</sup>) 
<b>Albert</b>, grefve af Bollstädt. Se Albertus. 
<b>Albert</b> (l. Alberti), Heinrich, tysk skald och tonsättare, f. 1604 i furstendömet Reuss, blef 1632 organist vid domkyrkan i Königsberg och dog sannolikt 1651. Till sina sånger, af hvilka de flesta äro psalmer, satte han själf musik. Åtminstone en af hans melodier är upptagen i svenska koralboken. I hans världsliga dikter råder där och hvar en stämning, som närmar sig folkvisans. Af honom finnas <i>Musikalische kürbishütte</i> samt <i>Poetisch musikalisches lust wäldlein</i>, en samling af både andliga och världsliga sånger. 
<b>Albert</b> (Albrekt) Kasimir, hertig af Sachsen-Teschen, son af konung August III af Sachsen-Polen, f. 1738, d. 1822, blef 1760 generallöjtnant i österrikiska armén och äktade 1766 kejsar Frans I:s och Maria Teresias dotter Kristina (d. 1798), som medförde furstendömet Teschen i hemgift. A. var 1765-80 gubernator i Ungern och skötte 1780-90 jämte sin gemål ståthållarskapet i österrikiska Nederländerna (Belgien). Han förde 1792 befäl i kriget mot fransmännen, blef jämte Beaulieu slagen vid Jemappes och måste utrymma Belgien. 1794 utnämndes han till riksfältmarskalk, men drog sig 1795 undan till privatlifvet. A:s stora samling (kallad Albertina) af konstföremål, i synnerhet handteckningar af äldre mästare och kopparstick, öfvergick såsom fideikommiss till ärkehertig Karl och eges nu (1903) af ärkehertig Fredrik. 
<b>Albert</b> (Frans Karl August A. Emanuel), prins af Sachsen-Koburg-Gotha, drottning Viktorias af Storbritannien gemål, andre son till hertig Ernst af Sachsen-Koburg-Gotha och Louise af Sachsen-Gotha, föddes 1819 på slottet Rosenau vid Koburg. Han studerade i Bonn, företrädesvis statsvetenskap och historia, hvarjämte han utbildade sina anlag för måleri och musik. A:s farbror, konung Leopold af Belgien, ledde hans uppfostran med särskild hänsyn till den möjligheten, att han skulle blifva drottning Viktorias gemål. 1839 skedde förlofningen. Genast efter sin förmälning, 1840, blef A. medlem af Privy council (Hemliga rådet) i England, och hans inflytande på drottningen blef stort. Han var, som han själf skref till hertigen af Wellington, på en gång "hufvudman för hennes familj och ledare af hennes affärer, hennes ende förtrogne rådgifvare i politik och ende medhjälpare i förbindelserna med regeringens medlemmar, hennes privatsekreterare och ständige minister". Hans ädla personlighet lyckades småningom besegra den djupt rotade engelska misstron mot allt utländskt, hvilken bl. a. under kriget <table class="ir"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1854 tog sig uttryck i misstankar att han hyste ryska sympatier. Hans vackraste minne förblifver hans nitiska och fruktbärande arbete i kulturens tjänst. Så utgick från honom planen till den första världsexpositionen i London, 1851. Han var sedan 1847 kansler för universitetet i Cambridge, på samma gång han tog "trasskolorna" (<i>the ragged schools</i>) i sitt särskilda hägn. Han byggde bostäder åt de fattige, inrättade i Windsor en mönsterfarm till höjande af åkerbruk och boskapsskötsel, invigde förbättringshus för unga förbrytare o. s. v. 1857 förlänade drottningen honom titel af "Prince-Consort" ("prinsen-gemålen"). Hans verksamma och nyttiga lif slöts 14 dec. 1861. Jfr Sir Theodore Martin, "Life of the Prince Consort" (5 bd, 1874-80). 
(<sup>V. S-G.</sup>) 
<b>Albert</b> (Fredrik August Albert), konung af Sachsen, äldste sonen af konung Johan, f. 23 april 1828, d. 19 juni 1902 på slottet Sibyllenort i Schlesien. Hans tidigt framträdande anlag för militäryrket utbildades genom grundliga krigsvetenskapliga studier. I kriget mot Danmark 1849 deltog han såsom kapten. Under 1866 års tyska krig anförde han såsom general hela den sachsiska kåren och slöt sig i juni till den under Benedek i Böhmen mot preussarna samlade österrikiska nordarmén samt deltog bl. a. i slaget vid Königgrätz, där han stod på österrikarnas vänstra flygel och med stor tapperhet kämpade mot preussiska Elbearmén under Herwarth v. Bittenfeld. Efter freden och Sachsens anslutning till Nordtyska förbundet fick A. befäl öfver 12:e nordtyska armékåren, som var bildad af sachsiska trupper. Vid fransk-tyska krigets utbrott, 1870, blef denna kår tilldelad andra tyska armén - som stod under befäl af prins Fredrik Karl af Preussen - och deltog med utmärkelse i striderna kring Metz, synnerligast i slaget vid Gravelotte. Sedan franska Rhenarmén blifvit instängd, bildade tyskarna en fjärde armé, Maasarmén, under kronprins Alberts befäl och med uppgift att operera mot Mac Mahon. Mot slutet af augusti utförde A., i förening med tredje armén under kronprinsen af Preussen, den berömda flankrörelse, som verksamt bidrog till kapitulationen vid Sedan. Under belägringen af Paris innehade kronprins A. med sin fjärde armé nord- och nordöstfronterna. Efter fredsslutet utnämndes han af kejsar Vilhelm till generalfältmarskalk. A. blef konung vid sin faders död, 29 okt. 1873 (om hans regering se Sachsen). I ett barnlöst äktenskap var A. sedan 1853 förenad med prinsessan Carola af Vasa. Konungaparet besökte Sverige 1888. 
<b>Albert</b> [albär], egentl. Alexandre Martin, fransk politiker, f. 1815, d. 1895, till yrket mekanisk arbetare, omfattade ifrigt demokratiska och 
page_number=273, index= - Albert, egentl. Alexandre Martin, fransk politiker  - Albert, Joseph, tysk fotograf  - Albert, Paul, fransk skald och litteraturhistoriker  - Albert, Eduard, österrikisk läkare och skriftställare  - d’Albert, Eugen Francis Charles, tysk pianist och tonsättare  - Albert, Gustaf, målare  - Alberta, ett distrikt i Dominion of Canada  - Albert Edvard, prins af Wales. Se Edvard VII  - Albert Edvard Njansa l. Mwutan Nzige, sjö i Central-Afrika  - Albert-föreningen, en kvinnoförening i konungariket Sachsen  - Alberti, Leon Battista, italiensk arkitekt 
socialistiska åsikter, var en verksam deltagare i hemliga sällskap och grundlade 1840 jämte några kamrater arbetarebladet "L'atelier". Hans ställning som på en gång kroppsarbetare och revolutionär skriftställare jämte hans nära vänskap med Louis Blanc föranledde 1848 hans val till medlem af provisoriska regeringen, hvilken post han dock innehade endast några få dagar. Utan att spela någon mera framstående roll, iakttog han därvid ett hofsamt och värdigt uppträdande. Sedermera var han medlem af nationalförsamlingen, tills han, för det han yttrade sig alltför undfallande till den folkmassa, som 15 maj 1848 inrusade i nationalförsamlingen, blef dömd till deportation. Han hölls därefter i långvarigt fängelse och frigafs först 1859. 
<b>Albert</b>, Joseph, tysk fotograf, f. i München 1825, upprättade en ateljé därstädes 1858, hvilken nådde stor utveckling, d. 1886. A. var den förste, som använde fotografien till mångfaldigande af målarkonstens verk. Genom hans förbättring af ljustrycket, som efter honom länge kallades alber(to)typi, är hans namn införlifvadt i fotografiens utvecklingshistoria. 
<b>Albert</b> [alb<span class="overline">är], Paul, fransk skald och litteraturhistoriker, f. 1828 i Thionville (Lothringen), d. 1880 som professor i nyare fransk litteratur vid Collége de France, inlade förtjänster om anordnandet af högre undervisning för kvinnlig ungdom samt var en talangfull föreläsare och skriftställare. Skr.: <i>La poésie</i> (1869; 3:e uppl. 1874), <i>Histoire de la littérature romaine</i> (2 bd, 1872; belönt med montyonska priset) och <i>La littérature française</i> (4 afd. 1872-85). 
<b>Albert</b>, Eduard, berömd österrikisk läkare och skriftställare, f. 1841 i Böhmen, d. 1900, son af fattiga (tjechiska) föräldrar, blef 1867 med. doktor samt 1873 professor i kirurgi i Innsbruck och 1881 i Wien, där han verkade till sin död med utomordentlig skicklighet och nit. Hans forskningar i anatomi, fysiologi och kirurgi ha vunnit erkännande i hela medicinska världen, och han betraktades efter Billroths död såsom den kirurgiska vetenskapens nestor i Wien. Han utgaf många lärda skrifter, däribland <i>Lehrbuch der chirurgie</i> och <i>Vorlesungen über die diagnostik der chirurgischen krankheiten</i> (8:e uppl. 1900), samt populära småskrifter i filosofiska, hygieniska och sociala ämnen. A. var ledamot af österrikiska herrehuset och medlem af k. vetenskapsakademien i Wien. Äfven skönlitterärt har A. ett namn dels genom sin på tjechiska skrifna studie öfver sin vän skalden Jaroslav Vrchlický, dels genom 4 band <i>Poesie aus Böhmen</i> (1893-95), ett utmärkt urval tjechiska dikter i tysk tolkning, till stor del utförd af A. själf. Äfven såsom originalskald debuterade A. - efter sin död. Han skref nämligen 42 smärre reflexionsdikter, "I himmel och på jord", som skulle utges anonymt, men genom hans plötsliga död röjdes författaren. 
<sup>A-D J.</sup> 
<b>d'Albert</b> [dalb<span class="overline">är], Eugen Francis Charles, tysk pianist och tonsättare, f. 1864 i Glasgow, där fadern, af fransk härkomst (modern var tyska), undervisade i dans och komponerade dansmusik (bl. a. den bekanta "Sultanpolkan"). Redan 1879 utfördes en af hans uvertyrer offentligen. 1881 blef han elev af Richter i Wien, och senare studerade han under Liszt, som kallade honom "Tausig redivivus". 1895 utnämndes han till kapellmästare i Weimar. d'A:s spel beskrifves såsom ej blott tekniskt häpnadsväckande, utan äfven genialiskt. Bland hans kompositioner 
märkas: pianokonserter, uvertyrer, stråkkvartetter, symfoni, pianosvit, sånger, operor (<i>Der rubin</i>, <i>Gernot</i>, <i>Die abreise</i>, <i>Kain</i>) m. m. 
<sup>A. L.</sup> 
<b>Albert</b>, Gustaf, målare, f. 30 okt. 1866 i Eskilstuna, studerade i Göteborg 1887 vid museets målarskola, utställde s. å. ett par Göteborgs-motiv, vistades till 1890 i New York samt har från 1891 varit bosatt i Paris eller på landsbygden i Frankrike. Han har utställt landskapsstämningar, mest från Oise-floden och Gouvieux, men äfven från Bretagne: <i>Skogsinteriör</i> (1894), <i>Landskap med får</i> (Göteborg, fürstenbergska samlingen), <i>Gargilesse</i> (1897, inköpt af franska staten), <i>Afton vid Seinen</i>, <i>Solnedgång</i> och <i>Höstöfversvämning</i> (alla tre på Stockholmsutställningen s. å.), <i>Natt på kusten</i> (Paris 1900) samt 1903 vår-, höst- och vinterstämningar från Oise-dalen. 
<sup>G-G N.</sup> 
<b>Alberta</b> [älbəə'tə], sedan 1882 ett distrikt i Dominion of Canada, mellan Brittiska Columbia i v., distriktet Athabasca i n. samt distrikten Saskatchewan och Assiniboia i ö. 274,000 kvkm. 65,876 inv. (1901). Hufvudstad Calgary, vid kanadiska pacific-banan. Längs västra gränsen gå Rocky mountains, från hvilka Athabasca, Saskatchewan och Bow river nedströmma. Nordöstra delen är en trädlös, till odling oduglig stäpp med en mängd saltlaguner. I s. idkas jordbruk och, på de s. k. ranches i s. v., boskapsskötsel, hvars produkter exporteras till England. Tillgången på stenkol och malmer är ganska stor. 
<b>Albert Edvard</b>, prins af Wales. Se Edvard VII (engelska konungar). 
<b>Albert Edvard Njansa</b> l. Mwutan Nzige, sjö i Central-Afrika, ligger strax s. om ekvatorn under 30° ö. lgd. Den upptäcktes af Stanley 1876 och undersöktes 1889 af honom och Emin pasja, hvilka funno, att den är den sydvästligaste af Nilens källsjöar och genom Semliki står i förbindelse med den nordligare Albert Njansa. Dess södra och västra strand undersöktes 1891 af Emin pasja och Stuhlmann. Sjön ligger 965 m. öfver hafvet. Arealen är 3,900 kvkm. Om hur denna sjö fått namnet Mwutan Nzige, hvilket egentligen tillhört Albert Njansa, se d. o. 
<b>Albert-föreningen</b>, en till Röda korset sig anslutande kvinnoförening i konungariket Sachsen, stiftad i Dresden 1867 af dåv. kronprinsessan Carola och uppkallad efter hennes gemål, sederm. konung Albert. Föreningen har till uppgift att utbilda sjuksköterskor (albertinerinnor) för vården af krigets offer, upprätta reservlasarett och lämna sjukhjälp åt fattiga. 
<table class="ir"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Alberti</b>, Leon Battista, italiensk arkitekt, f. 1404 i Genova, d. 1472 i Rom. Han var jämte Brunelleschi ungrenässansens inflytelserikaste byggnadskonstnär och detta lika mycket genom sina skrifter som genom sin arkitektur. Främst bland hans böcker står hans 1452 utgifna <i>De re ædificatoria</i> (om byggnadskonsten), där han, utgående från antiken, med hvilken han var djupt förtrogen, som byggnadskonstens högsta mål sätter fullkomlig harmoni, d. v. s. ett sådant förhållande mellan delarna och det hela, "att man ej utan skada kan borttaga eller tillägga något". 
page_number=274, index= - Alberti, Leon Battista, italiensk arkitekt  - Alberti, Heinrich. Se Albert  - Alberti, Konrad, pseudonym för tyske författaren K. Sittenfeld.  - Alberti. 1. Karl Kristian A., dansk politiker  - Alberti. 2. Peter Adler A., dansk politiker  - Albertina, hertig Alberts af Sachsen-Teschen konstsamling; universitetet i Königsberg.  - Albertinelli, Mariotto, italiensk målare  - Albertiner, myntv. Se Albertus-thaler  - Albertinska linjen, linje af det sachsiska furstehuset  - Albert Njansa (Nyanza), sjö i Central-Afrika  - Albertotypi, förr benämning på ljustryck  - Albertrandy, Jan Baptist, polsk historieskrifvare  - Albertus (Albert), grefve af Bollstädt 
Märkligast äro bland hans praktiska tillämpningar af dessa läror fasaden till det af honom och B. Rossellino uppförda <i>Palazzo Rucellai</i> i Florens, i hvilket palats våningarna genom pilastrar vertikalt indelats och hvarje fönster omges af två pilastrar, af olika ordning för hvar våning; fasaden till kyrkan <i>S. Francesco</i> i Rimini, där han som uppslag använde en hufvudportalen med fyra halfkolonner omgifvande antik triumfport, med en nisch på hvar sida; och fasaden till kyrkan <i>S. Maria Novella</i> i Florens, där fasadens smalare, öfre del utgöres af en af korintiska pilastrar buren gafvel och där för första gången förmedlingen med undervåningen sker genom de räta vinklarnas utfyllande med S-formiga, i voluter svängda murstycken, hvilket motiv sedan fick en flitig användning inom barockstilen. Men A:s kyrkofasader ha det gemensamt, att de utgöra ett slags praktväggar för sig, utan innerligare samband med själfva templet, och snarare äro ett alster af reflexion än skaparedrift. A. var en ovanligt mångsidigt och fint bildad personlighet, som utöfvade stort inflytande på renässansens konst och på dess kultur i allmänhet. (O. G-G.) 
<b>Alberti,</b> Heinrich. Se Albert. 
<b>Alberti,</b> Konrad, pseudonym för tyske författaren K. Sittenfeld. 
<b>Alberti.</b> 1. Karl Kristian A., dansk politiker, f. 1814, d. 1890, sedan 1853 öfverrättsprokurator i Köpenhamn, tog tidigt del i det offentliga lifvet och var sedan 1849 oafbrutet medlem af folketinget. Han slöt sig genast till bondevännerna och tillhörde från 1870 städse vänstern, i regeln dess yttersta flygel. Sin största betydelse har han som grundläggare af "den själländska sparkassan" (1856), hvilken under hans förfarna ledning växte upp till ett stort och mäktigt penninginstitut, som väsentligt medverkade till bondeståndets ekonomiska själfständighet och samtidigt till dess politiska organisation. - 2. Peter Adler A., den förres son, dansk politiker, f. 1851, blef 1876 öfverrätts- och 1881 höjesterets-advokat, öfvertog 1890 ledningen af bondeståndets sparkassa och bildade dessutom 1888 de danske landtmännens smörexportförening, som han ledde med en skicklighet, liknande faderns. 1892 valdes han till medlem af folketinget mot V. Hörup, och de första åren var han utprägladt moderat vänsterman, men skilde sig vid den politiska förlikningen 1894 från denna grupps flertal och var sedan en af vänster-reformpartiets ledare. Som sådan blef han i juli 1901 justitieminister. E. EBG. 
<b>Albertina,</b> namn dels på hertig Alberts af Sachsen-Teschen konstsamling (se Albert), dels på universitetet i Königsberg. 
<b>Albertinelli,</b> Mariotto, italiensk målare, f. 1474 i Florens, d. där 1515. Jämte Fra Bartolommeo elev af Cosimo Roselli, tog han af sin medlärjunge, hvars medarbetare han blef, så starka intryck, att han icke kan betraktas som någon utpräglad konstnärsindividualitet. Bland hans egna arbeten må nämnas <i>Kristus på korset</i> i Certosa vid Florens. (O. G-G.) 
<b>Albertiner,</b> <i>myntv</i>. Se Albertus-thaler. 
<b>Albertinska linjen,</b> den linje af det sachsiska furstehuset, som härstammar från hertig Albrekt den djärfve. Genom fördraget i Leipzig 1485 delade denne arfländerna med sin äldre broder, Ernst, hvilken därvid behöll kurvärdigheten, men Albrekts sonson Morits vann genom sin seger vid Mühlberg (1547) både kurvärdighet och land af kurfursten Johan Fredrik, en sonson till Ernst. Det lilla område, som Johan Fredrik då fick behålla, blef dock förstoradt under hans efterträdare och utgjorde Ernestinska linjens besittningar. Den albertinska linjen antog konungatiteln 1806. Se vidare Sachsen. 
<b>Albert Njansa</b> (Nyanza), sjö i Central-Afrika, ungefär mellan 1° och 2° 30' n. br., har en långsträckt, i s. v.-n. ö. riktad, form samt är omkr. 150 km. lång och i medeltal 30 km. bred, med en areal af 4,500 kvkm. Sjön ligger 680 m. ö. h. och mottager i sin södra ända Semlike från Albert Edvard Njansa. I sin norra ända genomflytes den af den från Victoria Njansa kommande Kivira eller Victoria-Nilen. Stränderna äro höga och vackra, och af de många vattenrika tillflöden, som den får, störta flera med höga fall ner i sjön. - Denna sjö har förr ock kallats Mwutan Nzige, ett namn, som nu tillägges Albert Edvard Njansa, hvilken förr kallades Luta Nzige. Redan Speke hade 1858 hört talas om en sjö med detta sistnämnda namn; år 1864 upptäckte Baker en sjö, som infödingarna kallade Mwutan Nzige och åt hvilken han gaf namnet Albert Njansa. 1876 upptäckte Stanley en sydligare sjö, säkerligen identisk med Spekes Luta Nzige, men af Stanley, som trodde den vara en sydlig fortsättning af Bakers Albert Njansa, kallad Muta Nzige, tydligen en förvrängning af Mwutan Nzige. Härigenom drogs detta senare namn öfver från den norra sjön till den senare, medan namnen Luta Nzige och Muta Nzige nu i regel afförts ur den geografiska litteraturen. J. F. N. 
<b>Albertotypi</b> (af grek. <i>typos</i>, prägel, aftryck), förr benämning på ljustryck. Jfr Albert, J. 
<b>Albertrandy,</b> Jan Baptist, polsk historieskrifvare, f. i Varsjav 1731, d. 1808, af italiensk familj, verkade först som bibliotekarie hos biskop Zaluski, hvars stora boksamling han till stor del förtecknade, och som lärare vid jesuitkollegier i Pultusk, Plock och Vilna samt blef 1773 bibliotekarie hos Polens siste konung, Stanislaus II August. På dennes uppdrag utsändes A. att insamla material till Naruszewicz' under arbete varande polska historia samt besökte i detta syfte såväl Roms arkiv och bibliotek som äfven Stockholm och Upsala. Från sin treåriga vistelse i Rom medförde den flitige samlaren 110 bd utdrag och anteckningar. I Sverige, där han äfven gjorde betydliga skördar, lär det ha förvägrats honom att göra anteckningar ur handskrifter, hvarför han, efter hvad det säges, hjälpt sig genom att på eftermiddagarna med hjälp af sitt utomordentliga minne nedskrifva hvad han under förmiddagarna läst. Bland hans (på polska affattade) skrifter märkas "Romerska antikviteter, förklarade af medaljer i konungens af Polen, Stanislaus Augusts, kabinett" (3 bd, 1805-08), åtskilliga, först efter hans död utgifna fortsättningar af Naruszewicz' historia, behandlande Polens historia under Henrik af Valois och Stefan Batori (2 bd, 1823), Kasimir, Jan Albert och Alexander (1826), 26 år af Vladislav Jagellos regering (1845) samt hans likaledes postumt (1864) utkomna "Relationer af apostoliska nuntier och andra personer rörande Polen från 1548 till 1690". 
<b>Albertus</b> (Albert), grefve af Bollstädt, af sin samtid hedrad med namnet Albertus Magnus, berömd tysk filosof, teolog, kemist och skriftställare, f. 1193 (1205) i Lauingen i Schwaben, ingick 1223 i dominikan-orden och utnämndes 1260 till biskop i Regensburg. Redan 1262 öfvergaf han 
page_number=275, index= - Albertus (Albert), grefve af Bollstädt  - Albertus-thaler 1. Albertiner, ett större silfvermynt  - Alberus, Erasmus, tysk poet och teolog  - Albi, hufvudstad i franska depart. Tarn  - Albien l. Albien-etagen, geol. Se Kritsystemet  - Albigenser, åtskilliga antikyrkliga sekter  - Albin, miner. Se Apofyllit  - Albinæus. Se d’Aubigné, Th. A.  - Albinagium. Se Albanagium  - Albinatus. Se Albanagium  - Albiner. Se Albinism  - Albinsm, hvitsjuka 
dock denna befattning samt ingick i dominikanklostret i Köln och dog där 1280. Hans arbeten, som utgåfvos 1651 och fylla 21 folioband (ny uppl. i 38 bd, 1890-98, i Paris), äro till större delen af dogmatiskt och teologiskt innehåll. Bl. a. skref han kommentarer till Aristoteles, hvars härskande ställning inom den skolastiska filosofien A. afgjorde. Han var lärare för Tomas från Aquino. På naturvetenskapernas område efterlämnade han skrifter i botanik, zoologi, mineralogi och kemi. Han var till och med den förste mera betydande kemist, som Tyskland frambragt, ehuru han hämtade sin kemiska lärdom hufvudsakligen ur den arabiske kemisten Gebers arbeten. A. var öfvertygad om metallernas förvandlingar, kände konsten att med salpetersyra skilja guld från silfver och upptäckte arsenikmetallen. Han egnade ifriga studier åt metallernas föreningar med svafvel och lärde att af svafvel och kvicksilfver sammansätta cinnober. Han var ock den förste, som nyttjade ordet <i>affinitas</i> (frändskap) för att beteckna orsaken till svaflets föreningar med metaller. Biogr. af Sighart (1857), d'Assailly (1870) och van Weddingen (1881). P. T. C.* 
<b>Albertus-thaler</b> 1. Albertiner (äfven Kreuz-thaler, Brabant-thaler, Burgund-thaler), ett större silfvermynt (jfr Thaler), som första gången präglades 1598 af ärkehertig Albrekt (VII), ståthållare i Nederländerna, och sedermera blef mycket gångbart i östra Europa samt präglades i flere andra länder. 
<b>Alberus,</b> Erasmus, tysk poet och teolog, född omkr. 1500, ifrade mycket för reformationens utbredning och var predikant på många orter. Död såsom general-superintendent i Neu-Brandenburg 1553. Af hans många skrifter äro en del skarpt polemiska mot katolicismen. Mest berömd är <i>Der barfüsser mönche Eulenspiegel und Alcoran</i> (1542), till hvilken Luther skref företal. A. diktade äfven andliga sånger samt 49 rimmade fabler, utgörande hans <i>Buch von der tugend und weisheit</i> (1550). Biogr. af Schnorr v. Carolsfeld (1893). 
<b>Albi,</b> hufvudstad i franska depart. Tarn i Languedoc, vid floden Tarn. 22,571 inv. (1901). Säte för en ärkebiskop. Har en berömd gotisk domkyrka, byggd 1282-1512, med ett högt torn och en praktfull, pittoresk utsmyckning af det inre. Fabriker för linne- och bomullstyg, pastellfärger, likörer m. m. Liflig handel med säd, vin och medicinalväxter (saffran). - Staden hette fordom <i>Albiga</i> och var under medeltiden grefskapet Albigeois' och albigensernas hufvudstad. 
<b>Albien</b> [-biä'] 1. Albien-etagen, <i>geol</i>. Se Kritsystemet. 
<b>Albigenser</b> kallades efter staden Albi, i grefskapet Albigeois i södra Frankrike, åtskilliga antikyrkliga sekter i slutet af 12:e och början af 13:e årh. Deras läror, af gnostisk-manikeiskt ursprung, stodo i närmaste samband med katarernas riktning. Enär det albigensiska kätteriet omhuldades af ortens länsinnehafvare, grefvarna Raymond af Toulouse, och vann en allt vidsträcktare spridning, såg sig den romerska kyrkan nödsakad att gripa in, och den kraftfulle påfven Innocentius III uppbjöd alla medel till dess fullständiga undertryckande. Med anledning af mordet på den till albigenserna utskickade påflige legaten Peter af Castelnau lät slutligen Innocentius predika ett korståg emot dem, och 1209 utbröt det tjugoåriga albigenskriget, som fördes med den mest fanatiska grymhet, och hvarunder strömmar af blod utgötos, utan att man ändå lyckades utrota detta sektväsende. På ett möte i Toulouse 1229 beslöts därför införandet af den s. k. inkvisitionen, i och för uppspårande och utrotande af kättare. Med bål och bila rasade denna mot albigenserna ända till början af 1300-talet, då denna sekt i det närmaste tyckes hafva försvunnit. Se vidare Döllinger, "Beiträge zur sektengeschichte des mittelalters", I (1890). J. H. B.* 
<b>Albin,</b> <i>miner</i>. Se Apofyllit. 
<b>Albinæus.</b> Se d'Aubigné, Th. A. 
<b>Albinagium.</b> Se Albanagium. 
<b>Albinatus.</b> Se Albanagium. 
<b>Albiner.</b> Se Albinism. 
<b>Albinsm</b> (af lat. <i>albus</i>, hvit), motsvarande grek. <i>leukopathia</i>, hvitsjuka, eller <i>leukoderma</i>, hvithud, kallar man det tillstånd hos människor och djur, då det färgämne, som i regeln borde finnas i hud, hår (fjädrar) och ögon, saknas eller blott i ringa grad finnes. Denna färgbrist gifver åt däraf lidande människor, hvilka man kallar albiner (albinos), ett ganska egendomligt utseende: håret är hvitt, gul-blekt, huden gulhvit, ögonen röda. Kroppen ser ut, som vore den af blekt mjölkglas med inblandning af svag röd färg. Detta beror därpå, att kroppens väfnader i allmänhet äro genomskinliga, icke genomsiktiga (däraf den grumliga bottenfärgen), och att blodets färg i hudkärlen skimrar igenom (däraf den svaga rodnaden). Synnerligen eget blir intrycket, då albinismen iakttages hos någon person tillhörande en mörkt färgad människoras, t. ex. hos negern. Det var inom denna ras man först anmärkte förhållandet, och man ansåg sådana neger-albinos bilda en egen folkstam, hvilken man kallade leukæthiopes (hvita negrer), blafards, bedas, don-dos, pintos o. s. v. I denna obefogade föreställning styrktes man äfven däraf, att albinismen, som i sin fullt utpräglade form af total albinism är medfödd, ofta äfven visade sig ärftlig eller återkommande i vissa släkter. Bristen på färgämne i ögats regnbågs- och ådernätshinnor, hvilken vållar, att pupillen hos dem synes mörkt och iris ljusare röd, medgifver ljusstrålarna att i större mängd än normalt intränga i ögat och reta näthinnans ljuskänsliga delar. Till följd däraf lida albinos af starkt ljus, framför allt af solljus, och man har därför kallat dem heliofober (solskygga). Albinos uppgifvas i allmänhet vara späda, klena, muskelsvaga, tröga och dåsiga. - Albinism i huden kan stundom visa sig partiell, då hud och hår på större eller mindre fläckar sakna eller förlora färg. Negrer blifva under sådana omständigheter hvitfläckiga och kallas då "skat-negrer". Albinism är i stor utbredning iakttagen hos djur, såväl i det vilda som i det tama tillståndet, och äfven hos dem befunnen ärftlig: så hos hästar, renar, kaniner, möss (de hvita mössen äro albiner), hos flere 
page_number=276, index= - Albinsm, hvitsjuka  - Albinos. Se Albinism  - Albinovanus, Cajus Pedo, romersk riddare  - Albinus, Clodius Septimius, romersk kejsare  - Albinus, Bernhard Sigfrid, holländsk anatom  - Albion, den äldsta benämningen på det nuvarande England och Skottland  - Albion-metall l. Alb-metall, tekn., med tenn pläteradt bly  - Albionpress, boktr., en handpress  - Albis. 1. En smal bergskedja i kantonen Zürich  - Albis. 2. Det latinska namnet på floden Elbe  - Al bisogno, it., i nödfall  - Albit, miner., ett till fältspatsgruppen hörande mineral  - Albium Ingaunum. Se Albenga  - Albizzia lophanta, bot., detsamma som Acacia lophanta. Se Acacia  - Albo härad, i Kristianstads län  - Alboga, socken i Älfsborgs län  - Alboid, förnicklad britanniametall  - Alboin (Albuin), grundläggare af det langobardiska riket i Italien  - Alboni, Marietta, italiensk sångerska  - Albo och Gärds domsaga. Se Gärds och Albo domsaga  - Albo och Jerrestads kontrakt, i Lunds stift  - Al-borak, ärkeängeln Gabriels vingade häst  - Albornoz, Gil Alvarez Carillo, spansk prelat 
fåglar (hvita korpar), hos fiskar och insekter; äfven hos växter. - Då den naturliga utvecklingen af färgämnen hos såväl djur som växter står i samband med ljustillträde, har man, för fysiologiska försök eller för andra ändamål, genom afstängning af ljuset velat hos dem framkalla konstgjord albinism. Detta sker t. ex. vid den i trädgårdsskötseln brukliga blekningen af växter, såsom rabarber, sparris m. fl. G. v. D.* 
<b>Albinos.</b> Se Albinism. 
<b>Albinovanus,</b> Cajus Pedo, romersk riddare, skald, vän till Ovidius. Han besjöng Germanicus i en episk dikt, hvaraf blott ett fragment återstår. 
<b>Albinus,</b> Clodius Septimius, romersk kejsare, af en gammal förnäm släkt, utnämndes af kejsar Commodus till ståthållare i Britannien. Legionerna därstädes utropade honom 193 till motkejsare mot Didius Julianus, och han erkändes af dennes efterträdare Septimius Severus såsom medregent (<i>cæsar</i>). Men sedan Septimius Severus lyckats slå och döda den om kejserliga purpurn med honom täflande Pescennius Niger, vände han sina vapen mot A., som besegrades nära Lyon och dödades (197). 
<b>Albinus,</b> Bernhard Sigfrid, holländsk anatom, f. 1697, d. 1770, professor i Leiden 1721, utgaf viktiga arbeten i anatomi och inlade därjämte stor förtjänst genom sina upplagor af flere äldre anatomers arbeten. R. T-DT. 
<b>Albion,</b> den äldsta, redan i forntiden, af Aristoteles nyttjade benämningen på det nuvarande England och Skottland. Ordets sannolikaste härledning är af det keltiska <i>alb</i>, <i>alp</i>, höjd (hvaraf äfven namnet Alper), och <i>inn</i>, <i>innis</i>, land, ö. Albion skulle alltså betyda höglandsö. Det användes numera endast i poetiskt språk. 
<b>Albion-metall</b> l. Alb-metall, <i>tekn</i>., med tenn pläteradt bly. Användes till vattenrör o. d. 
<b>Albionpress,</b> <i>boktr</i>., en handpress, konstruerad 1817 af engelsmannen R. W. Cope. Om dess konstruktion se Tryckpress. Den var på sin tid mycket omtyckt, men nyttjas numera, där den ännu finnes, hufvudsakligen till afdragning af korrektur och klichéer. 
<b>Albis.</b> 1. En smal bergskedja i schweiziska kantonen Zürich. Den utsträcker sig på västra sidan af Zürichsjön från Baarthal till Limmat. Dess högsta toppar äro Bürglenstütz (918 m.) och Uetliberge (Uto). Vid bergets västra fot ligger kallvattenkuranstalten Albisbrunn. En genom berget sprängd tunnel för den nya direkta järnvägen mellan Zürich och S:t Gotthard fullbordades sommaren 1894. - 2. Det latinska namnet på floden Elbe. 
<b>Al bisogno</b> [-så'njå], it., i nödfall, nödfallsadress (t. ex. på växlar). 
<b>Albit</b> (af lat. <i>albus</i>, hvit), <i>miner</i>., ett till fältspatsgruppen hörande mineral. Se Fältspat. 
<b>Albium Ingaunum.</b> Se Albenga. 
<b>Albizzia lophanta,</b> <i>bot</i>., detsamma som <i>Acacia lophanta</i>. Se Acacia. 
<b>Albo</b> härad, i Kristianstads län, ingår i Gärds och Albo domsaga och i Villands, Gärds och Albo härads fögderi samt omfattar socknarna Raflunda, Brösarp, Södra Mellby, Hvitaby, Andrarum, Eljaröd, S:t Olof, Fågeltofta och Rörum. 30,212 har. 11,062 inv. (1902). 
<b>Alboga,</b> socken i Älfsborgs län, Gäsene härad. 2,536 har. 416 inv. (1902). Annex till Od, Skara stift, Ås kontrakt. 
<b>Alboid,</b> förnicklad britanniametall. 
<b>Alboin</b> (Albuin), grundläggare af det langobardiska riket i Italien, efterträdde, efter af sagan utsmyckade ungdomsbragder, sin fader Audoin som konung öfver langobarderna. I spetsen för dessa, hvilka då bodde i Pannonien vid Donau, och med hjälp af avarerna besegrade A. omkr. 567 gepiderna, dödade med egen hand deras konung Kunimund och fick på sin del af segerbytet äfven dennes dotter Rosamunda. Snart fortsatte han med sitt folk (568) öfver alperna och eröfrade större delen af norra Italien, det sedan s. k. Lombardiet (se därom Langobarder). A. blef (i maj eller juni 572) mördad på anstiftan af sin gemål, hvilken han vid ett gästabud i Verona tvungit att dricka ur en bägare, som han enligt urgammal, barbarisk stamsed låtit förfärdiga af den besegrade gepidkonungens hufvudskål. Rosamunda och hennes bägge medsammansvurne, A:s vapendragare och dibroder Helmegis och hennes förtrogne Peredeo, måste undan de förbittrade langobardernas hämnd fly till Ravenna på kejserligt område. Se L. M. Hartmann, "Geschichte Italiens im mittelalter", II, 1 (1900). (V. S-G.) 
<b>Alboni,</b> Marietta, italiensk sångerska, f. 1823, d. 1894, gift grefvinna Pepoli 1854, debuterade 1843 i Milano, satte 1847 London och Paris i extas, gjorde 1853 ett triumftåg genom Amerika och drog sig från scenen 1863, ännu i full besittning af sin ovanligt omfångsrika och välljudande altstämma. A. L. 
<b>Albo och Gärds</b> domsaga. Se Gärds och Albo domsaga. 
<b>Albo och Jerrestads</b> kontrakt, i Lunds stift, omfattar de 10 pastoraten Raflunda och Brösarp; Andrarum och Eljaröd; Södra Mellby och Hvitaby; Östra Vemmerlöf och Rörum; Simrishamn och Jerrestad; Simris och Östra Nöbbelöf; Gladsax och Östra Tommarp; Vallby och Bolshög; Stiby och S:t Olof; Borrby. 46,219 har. 23,601 inv. (1902). 
<b>Al-borak</b> (arab.), "den blixtrande", enligt en muhammedansk sägen namn på ärkeängeln Gabriels vingade häst, på hvilken Muhammed gjorde en resa från Mekka öfver Jerusalem och genom alla de sju himlarna till Allahs tron. 
<b>Albornoz,</b> Gil Alvarez Carillo, spansk prelat, statsman och krigare, f. 1310, d. 1377, deltog i striderna mot morerna och räddade i slaget vid Tarifa den kastilianske konungen Alfons XI:s lif. Också blef han af denne slagen till riddare och 1339 
page_number=277, index= - Albornoz, Gil Alvarez Carillo, spansk prelat  - Albors, Elburs l. Elbrus, bergskedja i Asien  - Albov, Michail Nilovitj, rysk författare  - Albrecht. Se Albrekt  - Albrechtsberger, Johann Georg, tysk-österrikisk tonsättare  - Albrechtsfolket, en metodistisk sekt  - Albrecht von Scharfenberg, medelhögtysk diktare  - Albreda, engelsk nederlagsplats i Senegambien  - Albrekt af Mecklenburg, konung i Sverige 
utnämnd till ärkebiskop i Toledo. Hos Alfons' efterträdare, Peter den grymme, föll han däremot i onåd, därför att han förebrådde honom hans osedliga lefnad. Han flydde då till påfven Klemens VI i Avignon och blef af denne utnämnd till kardinal. Innocentius VI sände honom som sin legat till Italien, och det lyckades A. att i spetsen för en här af s. k. <i>condottieri</i> återbringa Kyrkostaten under påfvens lydnad (1353-62). Det var äfven till stor del genom hans åtgörande, som det blef möjligt för Urban V att 1367 återvända till Rom. A. skref ett, 1473 utgifvet, numera mycket sällsynt arbete om den romersk-katolska kyrkan. Se Sepulveda, "Historia de bello administrato in Italia per annos XV et confecto ab Æg. Albornotio" (1623). (J. HDR.) 
<b>Albors,</b> Elburs l. Elbrus, bergskedja i Asien, s. om Kaspiska hafvet. Namnet betyder "den glänsande" och afser de många snöhöljda topparna. Kedjan, omkr. 700 km. lång och 110 km. bred, är ett utprägladt veckberg af arkeiskt underlag och starkt veckade paleozoiska (särskildt devoniska), mezozoiska (jura och krita) och tertiära lager, genombrutna af eruptiv, mest porfyr, ofvanpå. Äfven yngre vulkaniska bildningar har A., mäktigast vid vulkanen Demavend, 5,630 m., kedjans högsta och yngsta bergstopp. Den reser sig som en pyramid öfver bergryggen; toppen är en kägla af gröngul färg, en följd af den svafvelskorpa, som täcker den. Nu är vulkanen slocknad och bär snö hela året. På norra sidan är frisk vegetation, men på den södra finnas blott gruslager. På Demavends östra sida förekomma varma källor. Hela den sida af A., som vetter mot Kaspiska hafvet, är skogklädd, utom ryggen, som är kal. Berget sluttar brant mot Kaspiska hafvet, men skiljes därifrån genom en sumpig strandrand. J. F. N. 
<b>Albov,</b> Michail Nilovitj, rysk författare, f. 1851, har skrifvit berättelser i Dostojevskijs stil. 
<b>Albrecht.</b> Se Albrekt. 
<b>Albrechtsberger,</b> Johann Georg, tysk-österrikisk tonsättare och musikteoretiker, f. 1736, d. 1809, blef 1772 hoforganist i Wien och 1792 kapellmästare vid S:t Stefanskyrkan därstädes. Han är i synnerhet känd såsom stor kontrapunktist och förträfflig lärare. Bland hans lärjungar må nämnas Beethoven, Hummel, Moscheles, Weigl och Seyfried, hvilken sistnämnde utgaf hans samlade skrifter. 
<b>Albrechtsfolket</b> (ty. <i>Albrechtsleute</i>), benämning på en metodistisk sekt, stiftad af tysk-amerikanen Jakob Albrecht (f. 1759, d. 1808), hvilken från 1796 drog som resepredikant igenom flere nordamerikanska stater och vann anhängare bland de tyske kolonisterna. 1816 tog sekten namnet Evangelical association of North America. Den är organiserad efter mönstret af de biskopliga metodistkyrkorna, idkar mission i Tyskland (i synnerhet Würtemberg) och Schweiz samt räknar öfver 100,000 medlemmar. Sektens historia är skrifven af tysken Plitt (1877), amerikanen Yeakel (Clevel. 1892-98, 2 bd) m. fl. Jfr J. Escher, "Katechismus der Evangelisher gemeinschaft" (1897). 
<b>Albrecht von Scharfenberg,</b> medelhögtysk diktare, som lefde på 1300-talet och skref <i>Merlin</i> m. m., har länge, ehuru med orätt, ansetts som författare till den s. k. "Jüngerer Titurel", en mestadels dunkel och smaklös fortsättning af Wolfram von Eschenbachs "Titurel". Författaren var en annan Albrecht. 
<b>Albreda</b> [älbrei'd*], engelsk nederlagsplats i Senegambien i Afrika, vid floden Gambias mynning. Omkr. 7,000 inv. 
<b>Albrekt</b> af Mecklenburg, konung i Sverige, född omkr. 1340, var andre sonen af hertig Albrekt II af Mecklenburg och svenske konungen Magnus Erikssons syster Eufemia. På uppmaning af några med konung Magnus Eriksson och hans son Håkan missnöjda svenska stormän öfverföllo de båda mecklenburgske hertigarna, understödda af flere tyska furstar, konungarna i Sverige, 1363. Stockholm och Kalmar, som voro uppfyllda af tyskar, öppnade för dem sina portar, och Albrekt d. y. hyllades olagligt såsom konung på Mora ting, 1364. Nu uppstod ett åtta års inbördes krig. I närheten af Enköping blefvo Magnus och Håkan besegrade af tyskarna, och den förre togs till fånga af A., 1365. På Håkans sida ställde sig nu Danmarks konung Valdemar Atterdag, på mecklenburgarnas hansestäderna och flere nordtyska furstar. Mecklenburgarna fingo likväl en ännu svårare fiende i den svenska allmogen. A. lät nämligen helt och hållet leda sig af tyskar, mest af sin sluge och härsklystne fader. Till dessa främlingar förpantades stora sträckor af Sverige, och folket led oerhördt under deras förtryck. Det reste sig därför och understödde Håkan, hvilken också var nära att segra, sedan han med en här lägrat sig på Norrmalm vid Stockholm, 1371. Men de svenske herrarna gåfvo nu A. en verksammare hjälp, sedan de dock först aftvungit honom en konungaförsäkran, som lade nästan hela makten i rådets händer. På detta sätt kom en fred till stånd, genom hvilken Magnus frigafs. A. behöll Sveriges krona, men Värmland och Dal samt vissa delar af det egentliga Västergötland lyckades han aldrig intaga. Emellertid var A. numera alldeles beroende af rådet och dess mäktigaste man, Bo Jonsson Grip, och hvarje utsikt beröfvades honom att, äfven om han velat det, sätta en gräns för de store herrarnas själfsvåld och laglösa framfart. Efter Bo Jonssons död, 1386, gjorde konungen likväl ett försök att återställa konungamakten. Han ville göra sig till förmyndare för Bo Jonssons änka och barn och säges hafva tänkt på en indragning af adelns gods. Detta hade till följd, att de herrar, som af Bo Jonsson voro utnämnda till verkställare af hans testamente, vände sig till drottning Margareta i Danmark med bön om hjälp. A. for öfver till Tyskland och hämtade en tysk här. Men vid Åsled i närheten af Falköping blef han besegrad af Margareta och jämte sin son Erik tagen till fånga, febr. 1389. De lössläpptes 1395 mot villkor att efter tre år antingen betala en dryg penningsumma eller öfverlämna Stockholm till Margareta. På grund af detta fördrag tog Margareta Stockholm i besittning 1398. A. begaf sig till Mecklenburg, där han 1384 efterträdt sin äldre broder Henrik såsom hertig, men hans anhängare, de s. k. vitalianerna, intogo Gottland och höllo sig kvar där till 1398, då ön intogs af Tyska orden. Mot 
page_number=278, index= - Albrekt af Mecklenburg, konung i Sverige  - Albrekt, tyska konungar  - Albrekt. 1. Albrekt I, Rudolf I:s af Habsburg äldste son  - Albrekt. 2. Albrekt II, tysk konung  - Albrekt, brandenburgska furstar  - Albrekt. 1. Albrekt I (Björnen), son af grefve Otto den rike  - Albrekt. 2. Albrekt III, med tillnamnet Achilles, kurfurste af Brandenburg  - Albrekt. 3. Albrekt, kallad Alcibiades, markgrefve af Brandenburg-Baireuth  - Albrekt, hertigar af Mecklenburg  - Albrekt. 1. Albrekt II, den svenske konung Albrekts fader  - Albrekt. 2. Albrekt VII, son af hertig Magnus II 
penningersättning förmåddes ändtligen A. och Tyska orden att afstå från ön, och denna öfverlämnades 1408 åt konung Erik af Pommern. A. dog 1412 och begrofs i klostret Doberan i Mecklenburg. Han var 2 gånger gift: först med Richardis, dotter till grefve Otto af Schwerin, d. 1377 och begrafven i dominikanernas klosterkyrka i Stockholm; sedan (från 1396) med Agnes, dotter till hertig Magnus af Braunschweig. (K. H. K.) 
<b>Albrekt,</b> <i>tyska konungar</i>. 1. Albrekt I, Rudolf I:s af Habsburg äldste son, f. omkr. 1250, d. 1308, måste trots faderns försök att få honom vald till efterträdare, till en början såsom tysk konung erkänna den af kurfurstarna i stället valde Adolf af Nassau. Då kurfurstarna sedermera reste sig mot Adolfs själfrådighet, blef A. uppsatt som motkonung och besegrade Adolf i slaget vid Göllheim (1298), där den senare stupade. Därpå lät A. välja sig på nytt och kröntes i Aachen 1298. Fast besluten att återställa landsfreden och trygga sin son Rudolfs tronföljd, förband han sig med Filip den sköne af Frankrike. Kurfurstarna satte sig till motstånd mot dessa försök att faktiskt göra riket ärftligt, men A. krossade ett af de andlige kurfurstarna med påfven Bonifacius VIII slutet förbund och försonade sig med påfven, dock på det villkor, att han afstod från all inblandning i Italiens förhållanden. A:s sista år voro olyckliga. 1307 dog hans son Rudolf och hans försök att utvidga sin husmakt genom Thüringens eröfring misslyckades. 1 maj 1308 mördades A. af sin brorson Johan, sedan kallad Parricida, som förgäfves anhållit om sitt fädernearf i Schwaben. Sägnen att A:s tyranni framkallat frihetskampen i Schweiz bestyrkes icke af de verkliga förhållandena. - 2. Albrekt II, såsom hertig af Österrike A. V, son till hertig Albrekt IV, f. 1397, d. 1439, förlorade som barn sin fader och öfvertog själf regeringen 1411. A. gifte sig 1422 med kejsar Sigismunds dotter Elisabet, hvarigenom han efter Sigismund 1437 blef konung af Ungern och Böhmen. 1438 valdes han af kurfurstarna till tysk konung, men dog redan 1439, i begrepp att draga emot turkarna. Först efter hans död föddes sonen Vladislav. (L. M. B.) 
<b>Albrekt,</b> <i>brandenburgska furstar</i>. - 1. Albrekt I (Björnen), son af grefve Otto den rike, af huset Anhalt (Askanien), f. 1106, d. 1170, fick 1134 af kejsar Lothar II markgrefskapet Nordmark och innehade efter 1138 en kort tid äfven hertigdömet Sachsen samt förvärfvade 1150 Brandenburg och Havellandet, hvarefter han antog titeln markgrefve af Brandenburg. A. inlade stor förtjänst om sina från venderna vunna områdens kristnande och förtyskning. 
2. Albrekt III, med tillnamnet Achilles, kurfurste af Brandenburg, f. 1414, d. 1486, kom vid sin faders, den förste hohenzollernske kurfursten, Fredrik I:s, död 1440 i besittning af furstendömet Ansbach och ärfde (1464) efter sin broder Johan Baireuth samt fick genom frivillig afträdelse af en annan broder, kurfurst Fredrik II (1470), kurfurstendömet Brandenburg. Han förenade då i sin hand huset Hohenzollerns besittningar, men skilde dem för framtiden åt genom den s. k. dispositio Achilleia (1473), enligt hvilken Brandenburg skulle ärfvas efter förstfödslorätt, men Ansbach och Baireuth förlänas åt yngre linjer. A. var berömd för sin skönhet och skicklighet i ridderliga idrotter; han efterlämnade trots sin praktlystnad och sina krig betydande tillgångar. 
3. Albrekt, kallad Alcibiades, markgrefve af Brandenburg-Baireuth, en af sin tids djärfvaste och råaste partigängare, f. 1522, d. 1557, höll under schmalkaldiska kriget först med kejsaren, men slöt sig 1552 till kurfurst Morits för att omedelbart därefter åter öfvergå på kejsarens sida och kämpa mot fransmännen. 1553 företog han ett röfvartåg in i Franken, men besegrades af Morits vid Sievershausen och flydde efter ett nytt nederlag till Frankrike. Han återkom till Tyskland, men fick ej tillbaka sitt land. 
<b>Albrekt,</b> <i>hertigar af Mecklenburg</i>. - 1. Albrekt II, den svenske konung Albrekts fader, f. omkr. 1317, d. 1379, son till Henrik II Lejonet, furste af Mecklenburg. Efter Henriks död (1329) öfvergick makten till en förmyndarestyrelse, från hvilken A., när han 1336 blef myndig, först med väpnad hand kunde rycka till sig regeringen. Han kufvade de adlige rebellerna och lät nedrifva deras borgar. 1336 förmäldes han med den svenske hertig Erik Magnussons dotter Eufemia (f. 1317) och trädde genast i nära förbindelse med sin svåger, konung Magnus Eriksson af Sverige och Norge. A. understödde kraftigt kejsar Karl IV, som upphöjde Stargard till rikslän (1347) och lämnade det till A. samt upphöjde Mecklenburg till hertigdöme (1348). Stargard lämnade A. 1352 till sin broder Johan, hvarigenom linjen Mecklenburg-Stargard uppstod (1352-1471). Efter ett kort krig kom A. mot en penningesumma i besittning af grefskapet Schwerin. Lybeck hyllade honom som skyddsherre, och såsom dansk vasall innehade han Rostock. Af största betydelse för Sveriges historia blef A:s nordiska politik. 1339 lämnade Magnus åt A. i afbetalning på hemgiften kronans inkomster i Skanör-Falsterbo. Valdemar af Danmark sökte återvinna Skåne, hvarför A. trädde i förbindelse äfven med honom. Än slöt han förbund med Valdemar mot Magnus, såsom då han 1350 utfäste sig att skaffa Helsingborg i danskarnas händer mot 10,000 mark silfver; än ställde han sig väl med Magnus, såsom då han till honom aflade vasalled 1354. Mot Magnus understödde han den upproriske hertig Erik, och 1360 bragte han bedrägligt Helsingborg i Valdemars händer. 1363 lyckades han få sin andre son, Albrekt, kallad till Sveriges konung, hvarefter A. själf tidtals var den egentlige styresmannen i Sverige. Han kom väl i krig med Valdemar, men försonade sig slutligen med honom och fick t. o. m. förhoppningar äfven på Danmarks krona för sin släkt. Hans äldste son, Henrik, var nämligen förmäld med Valdemars äldsta dotter, Ingeborg, hvarför den sonlöse Valdemar lofvade deras son, Albrekt, den danska kronan efter sin död. Men efter Valdemars död (1375) valde danskarna Håkans och Margaretas son, Olof, till konung, och trots kejsarens bistånd lyckades A. ej häfda sonsonens anspråk. A:s död (1379) var dock en stor lättnad för Margaretas politik. K. HD.* 
2. Albrekt VII, son af hertig Magnus II, f. 1486, d. 1547, regerade efter faderns död (1503), jämte farbrodern Baltasar (d. 1507) samt bröderna Henrik V (d. 1552) och Erik (d. 1508), i Mecklenburg samt, sedan ett slags delning af området 1534 skett, i Güstrow. Gift med en systerdotter till Kristian II, Anna af Brandenburg, inblandade han sig 1534, uppmuntrad af Lybeck, i grefvefejden i hopp om 
page_number=279, index= - Albrekt. 2. Albrekt VII, son af hertig Magnus II  - Albrekt, prinsar af Preussen  - Albrekt. 1. A. Fredrik Henrik, fjärde sonen af konung Fredrik Vilhelm III  - Albrekt. 2. A. Fredrik Vilhelm Nikolaus, hertigdömet Braunschweigs regent  - Albrekt, ärkehertigar af Österrike  - Albrekt. 1. Albrekt VII, ståthållare öfver Nederländerna  - Albrekt. 2. Albrekt Fredrik Rudolf, general  - Albrekt, kardinal  - Albrekt, Tyska ordens siste högmästare  - Albrekt, biskop af Riga. Se Albert  - Albrekt I, hertig af Braunschweig  - Albrekt III, den djärfve, hertig af Sachsen 
Danmarks och Sveriges kronor. Men han blef slagen vid Öxnebjerg (1535) och nödgades efter ett års försvar af Köpenhamn kapitulera (1536) samt afsäga sig anspråken på Danmarks tron. Han bjöd sedermera Nils Dacke 1542 förbund för att blifva Sveriges konung, försökte efter Dackes fall genom några förrymda svenskar 1545 väcka nytt uppror i Småland och gjorde sedermera min af att med väpnad styrka gå öfver till Sverige. 
<b>Albrekt</b>, <i>prinsar af Preussen</i>. - 1. A. Fredrik Henrik, fjärde sonen af konung Fredrik Vilhelm III, f. 1809, d. 1872, förde 1866 i preussisk-österrikiska kriget en kavallerikår och i 1870-71 års krig en kavalleridivision, med hvilken han bl. a. deltog i operationerna mot franska Loire-armén. Efter krigets slut blef A. generalöfverste. Han var 1830-49 förmäld med prinsessan Marianne af Nederländerna (d. 1883) och ingick efter skilsmässa från henne, 1853, morganatiskt äktenskap med Rosalie von Rauch (dotter af general v. Rauch, d. 1879), som upphöjdes till grefvinna von Hohenau. 
2. A. Fredrik Vilhelm Nikolaus, den föregåendes ende son, f. 1837, förde i kriget 1866 en kavalleribrigad och hade under kriget 1870-71 flera viktiga befäl, hvarvid han bl. a. med en rörlig kolonn deltog i slagen vid Gravelotte och Sedan. 1875 utnämndes han till general af kavalleriet. Efter hertig Vilhelms af Braunschweig död valdes A. 21 okt. 1885 af Braunschweigs landtdag till hertigdömets regent och öfvertog 2 nov. s. å. regeringen. 1888 utnämndes han till generalfältmarskalk och generalinspektör öfver 1:a arméinspektionen samt, efter Moltkes död, 1891, till president i landtförsvarskommissionen. Sedan 1873 är han förmäld med Maria (f. 1854), dotter af hertig Ernst af Sachsen-Altenburg, och har i äktenskapet 3 söner. 
<b>Albrekt</b>, <i>ärkehertigar af Österrike</i>. - 1. Albrekt VII, ståthållare öfver Nederländerna, son af kejsar Maximilian II, f. 1559, d. 1621, uppfostrades hos Filip II af Spanien, egnade sig åt det andliga ståndet och blef kardinal (1577) samt ärkebiskop af Toledo (1584). Åren 1594-96 var han vicekonung af Portugal och blef 1596 ståthållare öfver spanska Nederländerna. Han utträdde då ur det andliga ståndet och förmäldes 1599 med Filip II:s dotter Isabella, åt hvilken lämnades Nederländerna i brudgåfva, med villkor att de skulle återfalla till Spanien, om äktenskapet blefve barnlöst. Med de från Spanien affallna nordliga provinserna under Morits af Oranien fortsatte A. kriget till 1609, då ett 12-årigt stillestånd ingicks. 
2. Albrekt Fredrik Rudolf, son af den som fältherre ryktbare ärkehertig Karl, f. 1817, d. 1895, blef 1845 kommenderande general i ärkehertigdömet Österrike, men nödgades under marsoroligheterna i Wien 1848 nedlägga sitt befäl, hvarefter han i Italien under Radetzky mycket utmärkte sig, synnerligen i slagen vid Mortara och Novara 1849. 1851-60 var han ståthållare och befälhafvare öfver trupperna i Ungern och blef 1863 fältmarskalk. 1866 anförde A. den österrikiska hären i Italien och vann segern vid Custozza samt inlade som generalinspektör (sedan 1866) stora förtjänster om den österrikiska härens reorganisation. A. gjorde sig känd äfven som militärisk skriftställare. 
<b>Albrekt</b>, ärkebiskop af Magdeburg, ärkebiskop och kurfurste af Mainz samt kardinal, f. 1490, d. 1545, son af kurfursten Johan Cicero af Brandenburg. Af påfven Leo X arrenderade han rättigheten att sälja aflat inom sina stift, och det var hans kommissarie, dominikanmunken Tezel, som gaf anledning till Luthers 95 teser mot aflaten. Han uppträdde likväl flera gånger som medlare mellan katoliker och protestanter. A. var den förste bland Tysklands furstar, som öppnade sitt land för den 1540 stiftade jesuitorden. Hans undersåtar fingo dock fri religionsöfning, mot det att de åtogo sig att betala hans skulder. Se J. May, "Der kurfürst, kardinal und erzbischof Albrecht II von Mainz u. Magdeburg" (I 1865, II 1875). 
(<sup>J. HDR.</sup>) 
<b>Albrekt</b>, Tyska ordens siste högmästare, Preussens förste hertig, f. 1490, d. 1568, son af markgrefve Fredrik af Ansbach (af huset Hohenzollern), uppfostrades för det andliga ståndet och valdes 1511 af Tyska orden till högmästare. Då han vägrade aflägga länsed till ordenslandets suverän, konungen af Polen, kom det 1519 till krig, som gick olyckligt för A. Af Osiander 1522 vunnen för reformationen, förvandlade han, på Luthers råd, ordensstaten till ett världsligt hertigdöme, hvartill Polen med bibehållande af sin länshöghet 1525 lämnade bifall, och införde lutherska läran. 1527 gifte sig A. med danske konungen Fredrik I:s dotter Dorotea (d. 1547), och i förening med Gustaf Vasa bistod han sedan sin svåger Kristian III i grefvefejden. A:s regering var allt annat än lugn. Han var i ständig penningeförlägenhet, tog många utlänningar i sin tjänst och stod på Osianders (se d. o.) sida i dennes teologiska fejd. Allt detta retade undersåtarna mot honom. En polsk undersökningskommission fällde 1566 sitt utslag mot honom. A. stiftade 1544 Königsbergs universitet. Han efterträddes af sin son i 2:a giftet (med Anna Maria af Braunschweig, d. 1568), Albrekt Fredrik, död sinnessvag och barnlös 1618. 
<sup>J. TH. W.</sup> 
<b>Albrekt</b>, biskop af Riga. Se Albert. 
<b>Albrekt I</b>, hertig af Braunschweig, för sin kroppslängd kallad "den store", f. 1236, d. 1279, son af den förste hertigen af Braunschweig-Lüneburg, Otto Barnet, öfvertog vid dennes död, 1252, regeringen och stred s. å. för Ottokar af Böhmen mot ungrarna. Bland hans många fejder mot vasaller och grannfurstar märkes hans deltagande i Erik Glippings och dennes moders, Margareta Spränghästs, strid mot hertig Erik af Sönderjylland. 1262 kom A. till Danmark och förde ett år som riksföreståndare ett strängt regemente. 1263 återvände han till Tyskland, föll s. å. i fångenskap hos ett par småfurstar och lyckades först 1265 mot dryg lösepenning blifva fri. 1269 delade han sina arfländer med brodern Johan, behöll själf Braunschweig samt gaf brodern Lüneburg och Hannover, hvarigenom dessa länder för beständigt skildes. 
<b>Albrekt III</b>, den djärfve, hertig af Sachsen, f. 1443, d. 1500, var yngre son af kurfursten Fredrik den saktmodige. Som tolfårig gosse var han jämte sin äldre broder, Ernst, föremål för det af Kunz v. Kaufungen utförda "Sachsiska prinsrofvet". Efter faderns död (1464) regerade de båda bröderna till en början gemensamt; men sedan de efter sin farbror fått äfven de thüringska arfländerna, delade de sig emellan sina besittningar (1485), hvarvid A. tog Meissen-delen. Sålunda uppstodo de ernestinska och albertinska linjerna. - A:s lif utmärktes för öfrigt af hans trohet mot habsburgska huset. Han förde 
page_number=280, index= - Albrekt III, den djärfve, hertig af Sachsen  - Albrektsorden, namn på en sachsisk och en anhaltsk orden  - Albrektsunds kanal, farled i Marstrands skärgård  - Albret, franskt vicegrefskap i Gascogne  - Albret. 1. Charles, "sire" af A., konnetabel af Frankrike  - Albret. 2. Jean d’A., konung i Navarra  - Albret. 3. Jeanne d’A., drottning af Navarra  - Albrizzi, Teotochi Isabella, grefvinna  - Albroke, gottländskt, och Albräckt, bohuslänskt namn på strandskatan  - Albuca L., bot., växtsläkte  - Albuen, landremsa  - Albuera, by i spanska prov. Badajoz  - Albufera l. Albuhera, flere kustsjöar i Spanien  - Albuhera. Se Albufera  - Albuin. Se Alboin  - Albula, bergskedja i Rätiska alperna  - Album, hos romarna en hvit tafla för offentliga kungörelser  - Albumen, ägghvita, fröhvita  - Album græcum, farm., torra hundexkrementer  - Albumin, kem. Se Ägghvita  - Albuminat, ägghvitekroppar 
flera gånger befäl öfver kejserliga härar och vann därvid anseende såsom en af sin tids störste krigare. 1498 utnämndes han till arfståthållare i Friesland. 
<b>Albrektsorden,</b> namn på en sachsisk och en anhaltsk orden. Se Ordnar. 
<b>Albrektsunds kanal,</b> upprensad och fördjupad farled i Marstrands skärgård, mellan Klöfverön i s. och ett par holmar i n. Farleden, som åvägabragtes 1842-44 och förbättrades 1858-60 för en kostnad af 43,046 kr., däraf 40,178 kr. statsanslag, har en längd af 1,5 km., ett djup under lägsta vattenytan af 1,78 m. och en bottenbredd af 6,53 m. Den begagnas af fartyg, som gå inre vägen mellan Marstrand och Göteborg. 
<b>Albret</b> [albrä'], franskt vicegrefskap (<i>vicomté</i>), sedermera (1558) hertigdöme i Gascogne, var hemort för en af Syd-Frankrikes ädlaste ätter, hvilken ledde sina anor tillbaka till Arnaud Amanjeu, "sire" af A., i 11:e årh. Ättens mest bekanta medlemmar äro: 1. Charles, "sire" af A., grefve af Dreux och vicomte af Tartas, som 1402 blef konnetabel af Frankrike och stupade i spetsen för franska hären vid Azincourt (1415); 2. Jean d'A., som genom sitt gifte med arftagerskan till Navarra 1494 blef konung i detta land (se Johan, konungar af Navarra, 3); och 3. Jeanne d'A., den föregåendes sondotter, drottning af Navarra (se Johanna, drottningar af Navarra, 3). Ätten utslocknade på svärdssidan 1676 med César-Phébus d'A., marskalk af Frankrike. 
<b>Albrizzi,</b> Teotochi Isabella, grefvinna, italiensk skriftställarinna, f. 1763, d. 1836, gift först med patriciern A. Marin i Venezia och sedan med statsinkvisitorn grefve G. Albrizzi därsammastädes, var beskyddarinna för Ugo Foscolo och Canova, öfver hvars skulpturverk hon utgaf en beskrifning (1809). För sin begåfning och skönhet hyllades hon af sådana män som Alfieri och Byron. Hon författade åtskilliga intagande biografiska skildringar m. m. Hennes brefväxling i urval utgafs 1872 af Barozzi. 
<b>Albroke,</b> gottländskt, och Albräckt, bohuslänskt namn på strandskatan. 
<b>Albuca</b> L., <i>bot</i>., växtsläkte af nat. fam. <i>Liliaceæ</i>, lökväxter från Syd-Afrika, med skönfärgade blommor i klase, kalkbladen i spetsen förtjockade och vingade frön. <i>A. altissima major</i>, hvitgul blomma med gröna band, och <i>A. vittata</i>, gul- och grönstrimmig. A-N. (G. L-M.) 
<b>Albuen</b> ("armbågen") kallas den 11-12 km. långa, smala, icke olikt en arm böjda landremsa, som omfattar och från hafvet skiljer Nakskov- eller Albuefjorden å västsidan af Laaland. Där satte Karl X Gustaf först foten på land, när han 5 febr. 1658 på isen tågat öfver Stora Belt. C. R. (E. EBG.) 
<b>Albuera,</b> by i spanska prov. Badajoz. Där stod 16 maj 1811 en drabbning emellan engelsmän, spanjorer och portugiser under Beresford och fransmän under Soult. Den senare blef öfvervunnen och tvungen att draga sig tillbaka mot Sevilla. 
<b>Albufera</b> l. Albuhera (af arab. <i>al-buhaira</i>, kustsjö), namn på flere kustsjöar i Spanien. Främst bland dem märkes en sötvattensjö på Spaniens östra kust, 16 km. söder om Valencia. Den är 22 km. lång och 7 km. bred samt skild från Medelhafvet genom en smal landtunga. Rik på fisk och sjöfågel. Marskalk Suchet fick af Napoleon I titeln "hertig af Albufera". 
<b>Albuhera.</b> Se Albufera. 
<b>Albuin</b>. Se Alboin. 
<b>Albula,</b> bergskedja i Rätiska alperna i kantonen Graubünden, på västra sidan af Inndalen (Engadin), börjande vid Julier-passet och sträckande sig åt n. ö. till Fluela-passet. Kedjan har många toppar på öfver 3,000 m., högst Piz Kesch (3,417 m.). Sitt namn har kedjan af Albula-passet, 2,313 m., som leder öfver densamma från Inn till Rhens biflod Albula, som börjar på nämnda pass och vid Thusis förenar sig med Hinterrhein. J. F. N. 
<b>Album</b> (lat., af <i>albus</i>, hvit), hos romarna en hvit tafla för offentliga kungörelser (t. ex. pretorernas edikt), namnlistor (t. ex. öfver domare, senatorer o. s. v.); äfven öfversteprästens officiella årskrönika, <i>Annales maximi</i>. - Under medeltiden användes ordet om förteckningar eller kataloger, t. ex. öfver helgon, soldater, medlemmar af akademier o. s. v. Denna betydelse förekommer ännu. Vanligen förstår man dock nu med album en bok för sentenser, minnesverser, teckningar, autografer, fotografier, frimärken, vykort e. d. Ordet nyttjas äfven som namn på vittra och konstnärliga samlingsverk. 
<b>Albumen</b> (lat.), ägghvita, fröhvita. - <i>Albumen ovi siccum</i> (lat), <i>farm</i>., torr hönsägghvita. 
<b>Album græcum</b> (lat), "grekiskt hvitt", <i>farm</i>., äfven kallad Magnesia animalis och Hvit gentiana, torra, genom sin rikedom på kalk hvita hundexkrementer, som afgifvas efter förtärande af mycket ben. Sådana exkrementer samlades förr till apoteken, emedan de i likhet med vissa andra slag af exkrementer sedan gammalt hade medicinsk användning. Kvacksalfvare göra ännu då och då bruk af detta motbjudande "medikament". C. G. S. 
<b>Albumin,</b> <i>kem</i>. Se Ägghvita. 
<b>Albuminat</b> (af lat. <i>albumen</i>, ägghvita), ett uttryck, som hos äldre författare stundom användes likabetydande med ägghvitekroppar eller proteinämnen i allmänhet. Numera förstår man därmed vanligen de förändrade, "denaturerade", ägghviteämnen, som erhållas, då nativa eller koagulerade ägghvitekroppar behandlas med starka baser eller syror. I förra fallet erhålles alkali-albuminat ("albuminat" i inskr. bem.), i senare acid-albuminat (acid-albumin, syntonin). Man har för öfrigt på senaste tiden och på goda grunder föreslagit att reservera benämningen "albuminat" för föreningar mellan ägghviteämnen och tunga metaller (t. ex. järn, koppar, kvicksilfver) och att i stället för termen alkali- och acid-albuminat använda uttrycken alkali- och acid-proteiner. Genom inverkan af alkalier blifva ägghviteämnena förändrade på ett mera genomgripande sätt än af syror, i det att en del kväfve och svafvel utträder; alkalialbuminat och acidalbuminat hafva följaktligen ej enahanda sammansättning och egenskaper; de förra äro att anse såsom starkare syror än de senare. Albuminaten skiljas från de egentliga ägghviteämnena därigenom att deras lösningar icke koagulera vid uppvärmning samt därigenom att de äro olösliga i neutrala vätskor, men lätt lösas i öfverskott af alkali eller syra; ur de sura lösningarna kunna albuminaten fullständigt "utsaltas" medelst koksalt eller ammoniumsulfat. - Såsom af det föregående framgår, äro albuminaten i regeln laboratorie-produkter, men undantagsvis förekomma de 
page_number=281, index= - Albuminat, ägghvitekroppar  - Albuminförfarande, sättet att kopiera fotografiska negativ på albuminpapper  - Albuminoider, olikartade grupper af kväfvehaltiga ämnen  - Albuminpapper, ett med saltad ägghvita öfverdraget papper  - Albuminuri, med., afsöndring af ägghvitehaltig urin  - Albumin-ämnen, kem. Se Ägghvitartade ämnen  - Albumoider, kem. farm., i neutrala vätskor fullständigt olösliga ämnen  - Albumoser, produkter som bildas vid digestion, af ägghviteämnen  - Albuquerque. 1. Befäst stad i spanska provinsen Badajoz  - Albuquerque. 2. Stad i den nordamerikanska staten Nya Mexico  - Albuquerque. 3. Brasiliansk hamn vid floden Paraguays öfre lopp  - d’Albuquerque, Affonso, portugisisk krigare 
äfven i naturen, t. ex. vid matsmältningen, där första stadiet af ägghvitans digestion består däruti att den af magsaftens saltsyra öfverföres till acidalbuminat (digestions-syntonin). S. J-N. 
<b>Albuminförfarande,</b> sättet att kopiera fotografiska negativ på albuminpapper. A. R-AL. 
<b>Albuminoider</b> (af lat. <i>albumen</i>, ägghvita, och grek. <i>eidos</i>, likhet), namn för åtskilliga i djurkroppen i olösligt tillstånd förekommande, sinsemellan ganska olikartade grupper af kväfvehaltiga ämnen, hvilka väl stå de egentliga ägghviteämnena, från hvilka de sannolikt direkt härstamma, mer eller mindre nära, men dock såväl till sammansättning som egenskaper bestämdt skilja sig från dem. Till albuminoiderna räknas först och främst de hos de högre djuren normalt förekommande <i>keratin</i> (i epidermis, hår, horn, naglar, fjäder o. s. v.), <i>elastin</i> (i bindväfvens elastiska trådar), <i>retikulin</i> (i tarmens slemhinna, i lymfkörtlar, mjälte, lefver m. fl. organ) och <i>kollagen</i> (i bindväf, benväfnad och brosk m. m.), vidare <i>spongin</i>, <i>conchiolin</i>, <i>fibroin</i>, <i>sericin</i>, <i>kornein</i> m. fl., hvilka förekomma i de skyddande eller stödjande bildningarna hos ryggradslösa djur, samt slutligen <i>amyloid</i> (se d. o.), ett endast under patologiska förhållanden i människans och de högre djurens organ uppträdande ämne. S. J-N. 
<b>Albuminpapper,</b> ett med saltad ägghvita (klor-natrium och albumin) öfverdraget papper, som genom badning i silfvernitratlösning göres ljuskänsligt och användes som fotografiskt positivpapper. A. R-AL. 
<b>Albuminuri</b> (af lat. <i>albumen</i>, ägghvita, och grek. <i>urein</i>, kasta sitt vatten), <i>med</i>., afsöndring af ägghvitehaltig urin. I friska tillståndet innehåller människans urin icke ägghvita. Albuminurien är sålunda ett abnormt, sjukligt tillstånd och förekommer såsom ett betydelsefullt symtom vid flere olikartade rubbningar i människokroppen. Framför allt finnes den vid sjukdomar i njurarna, i synnerhet vid njurinflammation, samt vid förändringar i blodtrycket inom njurarnas kärl, t. ex. ofta vid hjärtfel. Då rubbningar i njurarnas verksamhet och verkliga inflammatoriska processer i dessa organ ofta förekomma vid febrar, finner man också ofta vid febersjukdomar ägghvita i urinen: så t. ex. är albuminuri mycket vanlig vid skarlakansfeber. Äfven vid sjukdomar i urinvägarna (njurbäckenen, urinledarna, urinblåsan och urinröret) förekommer ofta ägghvita i urinen. Albuminurien är sålunda icke, såsom man ofta hör antagas, en själfständig sjukdom, och den svenska benämningen "ägghvitesjuka" är oegentlig. Den med urinen ur blodet afsöndrade ägghvitemängden är ofta helt ringa och blodets förlust af ägghvita utan vidare betydelse för organismen. I andra fall åter kan ägghvitemängden i urinen och på samma gång sålunda blodets förlust af ägghvita blifva mycket betydlig, ända till 30 gram och däröfver på dygnet. P. W.* 
<b>Albumin-ämnen,</b> <i>kem</i>. Se Ägghvitartade ämnen. 
<b>Albumoider</b> (af lat. <i>albumen</i>, ägghvita, och grek. <i>eidos</i>, likhet), <i>kem</i>. <i>farm</i>., egendomliga, i neutrala vätskor fullständigt olösliga ämnen, som intaga en medelställning mellan egentliga ägghviteämnen (proteiner) och s. k. albuminoider (se d. o.), hvilka de med hänsyn till sin olöslighet mest likna, men hvarifrån de dock i flera hänseenden skilja sig. Albumoider förefinnas i brosk, i ögats kristallins o. s. v. S. J-N. 
<b>Albumoser</b> (af lat. <i>albumen</i>, ägghvita), rad af produkter, som bildas vid digestion, såväl naturlig som artificiell, af ägghviteämnen och som utgöra öfvergångsstadier mellan det ursprungliga, ofta jämförelsevis svårlösliga ägghviteämnet och digestionens slutprodukt, det ytterst lättlösliga peptonet. Dessa öfvergångsprodukter stå ägghvitekropparna närmare än hvad peptonen göra med hänsyn till löslighet, diffusionsförmåga, reaktioner o. s. v., ehuru i dessa hänseenden rätt stora olikheter kunna förefinnas mellan olika slag af albumoser, men de särskiljas från egentlig ägghvita framför allt därigenom att de ej äro koagulabla. Å andra sidan kunna de utfällas ur sina lösningar genom tillsats af vissa neutralsalter, särskildt ammoniumsulfat, och förhålla sig i detta och andra hänseenden olikt peptonen. - Om albumos-lösning insprutas i blodet, verkar den giftigt på samma sätt som pepton och öfvergår i urinen. Under vissa sjukliga förhållanden hafva också albumoser påträffats i urinen, där de under friskt tillstånd aldrig förekomma. Man måste alltså antaga, att de vid matsmältningen ur födans ägghviteämnen bildade albumoserna (och peptonen) i tarmkanalens väggar undergå någon förändring, hvarigenom de återföras till ägghvitestadiet, innan de inkomma i blodmassan. Äfven efter den rikligaste utfodring med albumoser finner man nämligen aldrig sådana i blodet från ett friskt djur. - I handeln förekommande s. k. pepton, som fabriksmässigt beredes af kött m. m., utgöres af en blandning af olika ägghvitekroppar, bland hvilka de flesta äro albumoser af olika slag, under det att verkligt pepton i regeln saknas. - Äfven i mjölksaft från vissa växter har man trott sig kunna påvisa albumoser. S. J-N. 
<b>Albuquerque</b> [-ke'rke]. 1. Befäst stad i spanska provinsen Badajoz i Estremadura, ej långt från portugisiska gränsen. Omkr. 7,200 inv. Det har ett gammalt slott, hertigarnas af A. stamgods. Ullhandel. - 2. Stad i den nordamerikanska staten Nya Mexico, vid vänstra stranden af floden Rio Grande del Norte, s. v. om Santa Fé. 7,919 inv. (1900). - 3. Brasiliansk hamn vid floden Paraguays öfre lopp. 
<b>d'Albuquerque</b> [-ke'rke], Affonso, frejdad portugisisk krigare, f. 1453. Han tillhörde en högadlig spansk ätt och uppfostrades vid Alfons V:s hof. Sina första krigsbedrifter utförde han i Afrika. 1503 sändes han på sin första expedition till Indien, och 1506 förde han befälet öfver en del af den stora flotta, hvarmed Tristam da Cunha afgick till de indiska farvattnen. När da Cunha efter Sokotras eröfring afseglade till Indien, stannade A. kvar för att stadga Portugals välde i de västliga farvattnen. 1507 förmådde han sultanen af Ormus att underkasta sig, men denne afföll snart, och A. lyckades ej betvinga staden. Kort därefter seglade A. till Indien och öfvertog där (1509) efter d'Almeida befälet öfver hären och förvaltningen af de portugisiska besittningarna. Han eröfrade nu Goa (1510), som allt 
page_number=282, index= - d’Albuquerque, Affonso, portugisisk krigare  - Alburnum, bot. tekn. Se Hvitved  - Alburnus maior, romarnas namn på Vöröspatak  - Albus, ett mynt. Se Witten  - Alby, järnvägs-, post- och telegrafstation i Västernorrlands län  - Alböke, socken i Kalmar län  - Alca, Alksläktet, zool., ett fågelsläkte 
framgent blef medelpunkten för det portugisiska väldet i Asien, och året därefter Malakka, centralpunkten för handeln med östra Asien. 1513 gick A. åter på en expedition västerut, till Aden och Röda hafvet, som nu för första gången besöktes af en europeisk flotta. Han lyckades emellertid ej där vinna fast fot, men eröfrade nu i stället (1515) Ormus, hvarigenom portugiserna vunno herraväldet öfver handelsvägarna genom Persiska viken. Då han, svårt insjuknad, återvände till Goa, erhöll han underrättelsen att han af portugisiske konungen blifvit afsatt som misstänkt för förrädiska planer. Detta påskyndade hans död. Han afled 1515 och begrofs i Goa. Konung Manuel sökte sedermera godtgöra sin orättvisa genom välgärningar mot A:s oäkta son, Affonso Bras d'A. A:s sexåriga förvaltning stadfäste Portugals maktställning i Indien för lång tid. Hans stora statsmannabegåfning tog sig uttryck i hans uppfattning af att portugisernas strider i dessa farvatten gällde ingenting mindre än om kristenheten eller islam skulle behärska handelsvägarna till Indien samt hans geniala plan att genom anfall från detta håll mot den islamitiska makten afvärja dess hotande angrepp på Europa. Sonen skildrade sin faders historia i "Commentarios de Affonso d'Alboquerque" (utg. på engelska af Hakluyt society 1875-84). Se äfven Hunter, "A history of British India" (1899), och H. Morse Stephens, "Albuquerque" (i serien "Rulers of India"). S. L. 
<b>Alburnum,</b> <i>bot</i>. <i>tekn</i>. Se Hvitved. 
<b>Alburnus maior,</b> romarnas namn på Vöröspatak. 
<b>Albus</b> (lat.), ett mynt. Se Witten. 
<b>Alby,</b> järnvägs-, post- och telegrafstation i Borgsjö socken af Västernorrlands län. I samhället, hvilket är beläget i Ljungans floddal, finnas flere fabriksanläggningar, bl. a. en karbid- och kloratfabrik. K. K.-Å. 
<b>Alböke,</b> socken i Kalmar län, Slättbo härad. 4,178 har. 637 inv. (1902). Annex till Löt, Kalmar stift, Ölands norra kontrakt. Socknens gamla kyrka, som refs ned 1862, var den sista af Ölands s. k. klöfsadelskyrkor (se d. o.; afbildad i Ahlqvists "Ölands historia och beskrifning" pl. 7). Den nya kyrkan uppfördes 1859-63. HS HD. 
<b>Alca,</b> Alksläktet, <i>zool</i>., ett fågelsläkte af gruppen <i>Charadriiformes</i>. Näbben är af medelmåttig längd, hoptryckt och på tvären fårad; öfverkäken i spetsen krökt ut öfver underkäken. Näsborrarna äro smala, täckta af fjädrar; vingarna smala, korta, spetsiga; benen korta; de tre framtårna förenade sinsemellan medelst hel simhud. Hithörande fåglar tillhöra företrädesvis de norra hafven. De häcka kolonivis å branta klippor. De simma och dyka förträffligt, men gå illa och stödja därvid på tarsen. De lefva af fisk, kräft- och blötdjur m. m. 
<i>A. torda</i>, tordmulen (gottl. <i>tord</i>; ångerm. <i>mule</i>), har vingarna smala och spetsiga, räckande öfver stjärtroten. Stjärten är vigglik. Fågeln är ofvan svart, under hvit. Längd 44 cm. Tordmulen förekommer vid Sveriges såväl östra som västra kust, häckande dock endast i några af Östersjöns skärgårdstrakter. Mest talrik träffas den inom polcirkeln, där den häckar kolonivis på fågelbergen tillsammans med lunnefågeln, sillgrisslan och andra. Den simmar och dyker med stor lätthet och flyger äfven tämligen snabbt. På någon klippafsats eller i någon springa i klippan lägger honan ett enda, mycket stort, aflångt, gråhvitt och mörkfläckigt ägg. 
<i>A. impennis</i>, garfågeln, skiljer sig från föregående art hufvudsakligen genom betydligare storlek (omkr. 80 cm. lång) och genom de förkrympta, korta vingarna, alldeles odugliga till flykt. Ofvan glänsande svart, på strupen svartbrun, undertill hvit, hvilken färg äfven en aflång fläck framom ögonen samt armpennornas spets ha. Lefde förr mycket talrikt i Norra ishafvets södra delar, norra Atlantiska hafvet och Nordsjön, men är numera troligen fullkomligt utrotad. I största mängd förekom väl garfågeln vid Island och Newfoundland, hvars af rasande bränningar omgifna små klippöar och skär beredde honom trygga häckplatser och en tillflyktsort ända in i senare tider. Vid Newfoundland iakttogs ett lefvande exemplar år 1852, hvarjämte ett dödt hittades 1853, troligen de sista af denna art. Garfågeln fångades i mängd och nyttjades till föda af vid Newfoundland befintliga fångstfartyg. Enär han icke kunde flyga, dref man den synnerligen feta fågeln flockvis antingen in i löst uppstaplade stenskårar eller ock direkt i båtar eller ombord på fartyg. På 1860-talet har man vid Newfoundland anträffat massor af ben och flere naturliga mumier af denna fågel, hvilka senare bibehållit sig i torf och is. Redan på 1700-talet var garfågeln icke så talrik vid Island; utom på andra ställen häckade han på en klippa vid Reykjanäs, där man ända till början af 19:e årh. dödade fågeln och insamlade hans ägg. 1813 nedlades öfver 24 garfåglar på denna klippa, och under de följande åren smärre flockar; 1830 dödades 20 och följande året 24 på Eldey, 1833 fälldes där 13, 1834 ytterligare 14 fåglar, 1840 eller 1841 blott 3 och 1844 2 stycken, kanske de sista på Island förekommande. Skulle garfågeln ännu finnas kvar på något undangömdt ställe, så komme hans återupptäckande (såsom den engelske zoologen Alfred Newton, hvilken egnat mycken uppmärksamhet åt denna fågels historia, anmärker) blott att leda till hans undergång. Ehuru numera exemplar af denna fågelart näppeligen kunna erhållas, finnas dock uppstoppade exemplar af densamma i åtskilliga museer (t. ex. Stockholm, Lund), enär 
page_number=283, index= - Alca, Alksläktet, zool., ett fågelsläkte  - Alcæisk vers, metr. Se Alkaisk vers  - Alcæus. Se Alkaios  - Alcalá, namn på flere spanska städer  - Alcalá. 1. A. de Guadaira, stad i prov. Sevilla  - Alcalá. 2. A. de Henares, stad i prov. Madrid  - Alcalá. 3. A. la Real, stad i prov. Jaen  - Alcalá, Galiano Antonio, spansk statsman  - Alcalde, namn på styresmannen i de spanska städerna och byarna  - Alcamenes. Se Alkamenes  - Alcamo, stad i prov. Trapani på Sicilien  - Alcañiz, stad i spanska prov. Teruel  - Alcanna, farm. Se Alkanna  - Alcantara. 1. Stad i spanska prov. Caceres  - Alcantara. 2. Förstad till Lissabon  - Alcantara. 3. Hamnstad i brasilianska staten Maranhão  - Alcantara-orden, en af Spaniens tre äldsta andliga riddarordnar  - Alcantarinernas förening. Se Minoriter  - Alcaraz, gammal stad i spanska prov. Albacete  - Alcaraz, Sierra de, spansk bergskedja  - Alcarraza, vattenkylare  - Alcazar, spansk benämning på palats, slott och borgar 
ända sedan 1830 rätt många exemplar tillvaratagits och uppstoppats. Garfågeln lade på nakna klippan blott ett enda ägg, som höll 120-130 mm. i längd. Både hannen och honan rufvade, och ungen fördes snart ut i vattnet. Fågeln sam och dök med ytterlig färdighet, fortare än en båt kunde ros. På klipporna satt han i upprätt ställning och kastade sig, då fara hotade, hufvudstupa ned i hafvet. I forna dagar förekom han både vid Norges och Danmarks kuster - skelettrester äro funna i danska kjökkenmöddingar (se d. o.) -, men uppgifterna att han under senare tider skulle hafva anträffats på det förra stället kunna med fog betraktas som ogrundade. L-E. 
<b>Alcæisk vers</b>, <i>metr</i>. Se Alkaisk vers. 
<b>Alcæus.</b> Se Alkaios. 
<b>Alcalá,</b> namn på flere spanska städer. - 1. A. de Guadaira, stad i prov. Sevilla i Andalusien, vid floden Guadaira. 8,930 inv. (1897). Det förser Sevilla med vatten, som ledes dit medelst akvedukter. - 2. A. de Henares (lat. <i>Complutum</i>), stad i prov. Madrid i Nya Kastilien, vid floden Henares, ö. om Madrid. 10,543 inv. (1897). Staden är numera i förfall. Den egde fordom ett berömdt, af kardinal Jimenes grundadt universitet, som tillika med biblioteket flyttades till Madrid 1836. Cervantes föddes där 1547. - 3. A. la Real, stad i prov. Jaen i Andalusien, vid floden Jenil. 857 m. ö. h. 15,409 inv. (1897). 
<b>Alcalá,</b> Galiano Antonio, spansk statsman, f. 1789, var 1813-14 legationssekreterare i Stockholm, deltog ifrigt i revolutionen 1820 och måste 1823 efter Cadiz' kapitulation gå i landsflykt samt uppehöll sig sedan som publicist och språklärare i England och Frankrike, tills han 1834 efter Ferdinand VII:s död vågade återvända till Spanien. 1835-36 var han medlem af Mendizabals liberala ministär och deltog ifrigt i de följande årens våldsamma politiska strider. Under sina senare år användes han i diplomatiska värf och inträdde såsom en af de moderates ledare 1864 i Narvaez' ministär, men dog plötsligt 1865. A. har själf skildrat sitt växlingsrika lif i <i>Memorias</i> (1886). 
<b>Alcalde</b> (af arab. <i>al-kadi</i>, domaren), alkald, namn på styresmannen i de spanska städerna och byarna. Alkalden är äfven fredsdomare och leder förberedande undersökningar i brottmål. 
<b>Alcamenes</b>. Se Alkamenes. 
<b>Alcamo,</b> stad i prov. Trapani på Sicilien, 5 km. från Medelhafvet. 51,809 inv. (1901). Väster om A. ligga ruinerna efter forntidens <i>Segesta</i>. 
<b>Alcañiz</b> [alkanjis], stad i spanska prov. Teruel i Aragonien, vid floden Guadalope. 7,474 inv. (1897). Odling af oliv- och mullbärsträd. Alunverk. 
<b>Alcanna,</b> <i>farm</i>. Se Alkanna. 
<b>Alcantara</b> ("bron"). 1. Stad i spanska prov. Caceres i Estremadura, vid floden Tajo, som här blir segelbar. 3,224 inv. (1897). Fordom säte för Alcantara-orden. En vacker fornromersk bro leder öfver floden. - 2. Förstad till Lissabon. 5,000 inv. - 3. Hamnstad i brasilianska staten Maranhão, vid San Marcos-viken. Omkr. 10,000 inv. Utförsel af bomull, ris och salt. 
<b>Alcantara-orden,</b> en af Spaniens tre äldsta andliga riddarordnar. Den var urspr. ett vapenbrödraskap, som bildades omkr. 1156 för att i striden mot morerna försvara gränsfästet S:t Julian del Peral (Pereyro), efter hvilket brödraskapet hade namn. 1177 upphöjdes detta af påfven Alexander III till en andlig riddarorden. I början af 1200-talet öfverlämnades staden Alcantara åt orden, och denna antog då namnet Alcantara-orden. Den förvärfvade i striden mot morerna stora egodelar, och dess rikedom växte efter hand. Stormästarevärdigheten förenades 1494 med Spaniens krona. Då ordens egendom 1808 indrogs till staten, åtnjöt den inkomsterna från 37 s. k. komturier (förläningar), inom hvilka lågo 53 städer och byar. 1814 fick den tillbaka en ringa del däraf. 1835 upphörde den att vara andlig riddarorden, men eger ännu bestånd som militärorden. 1873 upphäfdes den visserligen äfven såsom sådan af republiken, men återupplifvades 1875 af Alfons XII. 
<b>Alcantarinernas förening.</b> Se Minoriter. 
<b>Alcaraz</b> [-ras], gammal stad i spanska prov. Albacete, vid Sierra de Alcaraz. 4,762 inv. (1897). 
<b>Alcaraz</b> [-ras], Sierra de, spansk bergskedja, det högsta partiet af Sierra Morena, har en topp på 1,802 m. ö. h. På A. upprinner en arm af Guadiana. 
<b>Alcarraza</b> [-rasa], sp. (af arab. <i>al-karras</i>, "kruset"), vattenkylare, ett oglaseradt kärl af svagt bränd lera, till förvaring af dricksvatten. Fylles ett sådant kärl med vatten, sipprar detta igenom lerans porer och afdunstar från ytan, hvarigenom kärlet och dess innehåll afkyles. - Man lär kunna i ett sådant kärl hålla dricksvatten vid 10°-12°, äfven när den yttre luftens temperatur är omkr. 30°. Vattenkärl af detta slag hafva från urminnes tider varit i bruk i Egypten, Persien, Indien och Kina. De infördes till Spanien af araberna, och därifrån hafva de i senare tider spridt sig till det öfriga Europa. R. R.* 
<b>Alcazar</b> [-ka'sar], af arab. <i>al-kasr</i>, "slottet", 
[bildtext] Från Alcazar i Sevilla. 
spansk benämning på palats, slott och borgar, hvilka icke uteslutande afse krigiska ändamål, utan äfven 
page_number=284, index= - Alcazar, spansk benämning på palats, slott och borgar  - Alcazar de San Juan, stad i spanska prov. Ciudad-Real  - Alcazar Quivir, stad i Marokko  - Alcea, bot. Se Stockros  - Alcedo, zool. Se Kungsfiskare  - Alces, zool. Se Älg  - Alceste (Alkestis), grek. myt. Se Admetos  - Alceste, pseudonym för den finske författaren Hj. J. Runeberg  - Alcester, baron. Se Seymour 7  - Alchemilla, bot., växtsläkte  - Alchornea Sw., bot., växtsläkte  - Al-chwarismi (Al-chwarizmi). Se Chwarazmi.  - Alcibiades. Se Alkibiades  - Alciden, eg. "Alkaios’ ättling",  - Alcinous. Se Alkinoos  - Alciphron. Se Alkifron  - Alcira, stad i spanska prov. Valencia  - Alclyde, fordom skotskt rike. Se Skottland  - Alcmæon. Se Alkmaion  - Alcmæoniderna. Se Alkmaioniderna  - Alcman. Se Alkman  - Alcmene. Se Alkmene  - Alcobaça, liten stad i portugisiska prov. Estremadura  - Alcock, Sir Rutherford, engelsk diplomat  - Alcoforado, Marianna (Syster M.), portugisisk nunna  - Alcohol, alkohol  - Alcolea, liten ort i spanska prov. Jaen  - Alcor, astron., stjärna i Karlavagnen  - Al corso, hand., till dagens pris  - Alcott, Louisa May, amerikansk författarinna  - Alcoy, stad i spanska prov. Alicante 
tjäna till fursteboningar. Flere spanska städer (t. ex. Sevilla) ega från morernas tid slott med detta namn; ordet har äfven ofta användts vid bildandet af spanska ortnamn. 
<b>Alcazar de San Juan</b> [chuan], stad i norra delen af spanska prov. Ciudad-Real, i Nya Kastilien. 10,675 inv. (1897). Salpeterfabriker, krutkvarnar, vinhandel och tvålfabrikation. 
<b>Alcazar Quivir</b> [kivir], arab. <i>Kasr el kebir</i>, "det stora slottet", stad i norra delen af Marokko, ryktbar genom en drabbning, i hvilken portugisiske konungen Sebastian besegrades af morerna 1578. 
<b>Alcea,</b> <i>bot</i>. Se Stockros. 
<b>Alcedo,</b> <i>zool</i>. Se Kungsfiskare. 
<b>Alces,</b> <i>zool</i>. Se Älg. 
<b>Alceste</b> (Alkestis), <i>grek</i>. <i>myt</i>. Se Admetos. 
<b>Alceste,</b> pseudonym för den finske författaren Hj. J. Runeberg. 
<b>Alcester</b> [å'lst*], baron. Se Seymour 7. 
<b>Alchemilla,</b> <i>bot</i>., växtsläkte af nat. fam. <i>Rosaceæ</i> med små kronbladlösa, gulgröna blommor och en småfrukt i foder-pipen. En art, <i>A. vulgaris</i>, daggkåpan, som är allmän på våra ängar, är täck genom sina veckade, njurformiga blad; en annan, <i>A. alpina</i>, med handdelade, silfverhvita blad, tillhör egentl. fjälltrakterna, men går ned i Bohus län. Hos <i>A. vulgaris</i>, som ej utvecklar något frömjöl, utbildas växtämnet på partenogenetisk väg, något som mycket sällan förekommer hos de högre växterna. Jfr Kattfot. A-N. (G. L-M.) 
[bildtext] Alchemilla vulgaris. 
<b>Alchornea</b> Sw., <i>bot</i>., växtsläkte af fam. <i>Euphorbiaceæ</i>. Den australiska arten <i>A. ilicifolia</i> Müll. Arg., som liknar järnek, odlas ej sällan i växthus. Af <i>A. iricurana</i> Casar., i Brasilien kallad iricurana eller arariba, erhålles ett värdefullt trä. G. L-M. 
<b>Al-chwarismi</b> (Al-chwarizmi). Se Chwarazmi. 
<b>Alcibiades.</b> Se Alkibiades. 
<b>Alciden</b> (lat. <i>Alcides</i>), eg. "Alkaios' ättling", ett binamn på Herakles. 
<b>Alcinous.</b> Se Alkinoos. 
<b>Alciphron.</b> Se Alkifron. 
<b>Alcira,</b> urgammal, på romarnas och morernas tid mycket blomstrande stad i spanska prov. Valencia, på en ö i floden Jucar. 19,566 inv. (1897). Betydlig ris- och silkesodling. 
<b>Alclyde</b> [ä'lklaid], fordom skotskt rike. Se Skottland. 
<b>Alcmæon.</b> Se Alkmaion. 
<b>Alcmæoniderna.</b> Se Alkmaioniderna. 
<b>Alcman.</b> Se Alkman. 
<b>Alcmene.</b> Se Alkmene. 
<b>Alcobaça</b> [-ba'sa], liten stad i portugisiska prov. Estremadura. 2,306 inv. (1900). Berömdt cisterciens-kloster (det rikaste i Portugal), i hvilket endast adelsmän intogos som munkar, uppbrändt af fransmännen 1811. Staden har en praktfull gotisk kyrka, i hvilken flere portugisiska regenter äro begrafna. 
<b>Alcock</b> [å'lkåk], Sir Rutherford, engelsk diplomat och orientalist, f. 1809, d. 1897, blef 1832 anställd som fältläkare vid brittiska hjälpkåren i Portugal och 1836 vid den marinbrigad, som deltog i karlistkriget i Spanien. 1844 blef A. brittisk konsul i Futjau, en af de 1842 för européer öppnade kinesiska traktathamnarna, förflyttades halftannat år senare till samma post i Sjanghai och inlade där stora förtjänster om den engelska stadsdelens anläggning och därvarande brittiska faktoris organisation. A. blef 1858 Storbritanniens förste minister och generalkonsul i Japan, visade 1861 under ett af främlingshat framkalladt anfall på konsulatet i Tokio mycken rådighet och hade en verksam del i de händelser, som 1864 ledde till Sjimonoseki-sundets öppnande för handel och handelsfördragens slutliga bekräftelse. 1865-71 var han brittisk minister i Peking och högste uppsyningsman öfver den engelska handeln i Kina. Bland hans skrifter märkas <i>Elements of japanese grammar</i> (1861), <i>The capital of the Tycoon</i> (2 bd, 1863), <i>Familiar dialogues in japanese</i> (1878) samt <i>Art and art industries in Japan</i> (s. å.). V. S-G. 
<b>Alcoforado,</b> Marianna (Syster M.), portugisisk nunna, f. 1640, d. 1723, har blifvit berömd genom några kärleksbref, som anses jämförliga med Heloïses till Abailard. Brefven offentliggjordes under titeln <i>Lettres portugaises</i> 1669 med tillstånd af hennes älskade, en grefve Chamilly, sedermera marskalk af Frankrike. Se Karl Larsen, "Söster Marianna" (1894). 
<b>Alcohol</b> (lat.), alkohol. - <i>A. absolutus</i>, vattenfri alkohol. 
<b>Alcolea,</b> liten ort i spanska prov. Jaen i Andalusien, vid Guadalquivir. Där besegrades, 28 sept. 1868, drottning Isabellas trupper under general Pavia af insurgenthären under marskalk Serrano. Detta slag orsakade Isabellas störtande från Spaniens tron. 
<b>Alcor,</b> <i>astron</i>., stjärna i Karlavagnen. 
<b>Al corso</b> (it.), <i>hand</i>., efter kursen, till dagens pris, till gångbart pris. 
<b>Alcott</b> [å'lkått], Louisa May, amerikansk författarinna af ungdomsböcker, f. 1832 nära Filadelfia, d. 1888 i Concord (Massachusetts), dotter till en framstående skolman och filosofisk föreläsare, utgaf 1855 <i>Fairy tales</i> och 1863 <i>Hospital sketches</i>, som hon skref, då hon var sjuksköterska under amerikanska inbördeskriget. Hon har dock gjort sig mera känd genom sina ofantligt omtyckta berättelser för den halfvuxna ungdomen, friskt och ofta humoristiskt skrifna, med varm känsla för natur, frihet och humanitet. Raden öppnades af den poetiska <i>Little women</i> (1868; "Unga kvinnor", 1871, 3:e uppl. 1888). Många följande äro likaledes öfversatta på svenska, bl. a. <i>An oldfashioned girl</i> (1869; "En krona bland flickor", 1875, 4:e uppl. 1899). Efter hennes död utgafs <i>Recollections of my childhood's days</i> (1890). Jfr E. D. Cheney, "Louisa May Alcott, her life, letters, and journals" (1889). E. F-T. 
<b>Alcoy,</b> stad i spanska prov. Alicante, i det forna konungariket Valencia, vid floden Alcoy, på sluttningen af Sierra de Mariola. 31,099 inv. (1897). A. är medelpunkten för den valenciska 
page_number=285, index= - Alcoy, stad i spanska prov. Alicante  - Alcudia, befäst hamnstad på Mallorca  - Alcudia, hertig af. Se Godoy  - Alcuin. Se Alkuin  - Alcyonaria, zool., polyper  - Alcyone, astron., stjärna i gruppen Plejaderna  - Alcyone, grek. myt. Se Halkyone  - Alcyonella, zool., ett mossdjur  - Alcyonium, Kork-korall, zool., ett polypsläkte  - Aldabra-gruppen, några små bördiga öar i Indiska hafvet  - Aldafader, ett af Odens många binamn  - Aldan, flod i Sibirien  - Aldebaran, astron., ögat i stjärnbilden Oxen  - Aldebaran, pseudonym för M. G. L. Oxenstierna  - Aldegonde. Se Marnix  - Aldegrever, Heinrich, tysk kopparstickare och målare  - Aldehyd, riktigare Acetaldehyd, kem., en syrsättningsprodukt af alkohol  - Aldehydblått, Aldehydgrönt, kem. Se Anilinfärger  - Aldeigja. Se Aldeigjuborg  - Aldeigjuborg (Aldeigja), fornnordiska namnet på staden Ladoga  - Aldén, Gustaf Alfred, skolman  - Aldenhoven, köping i regeringsområdet Aachen  - Alder, bot., provinsnamn för gråalen  - Alderman, kallades hos angelsachserna förmän för skrån 
pappersfabrikationen (mest cigarrettpapper) samt eger dessutom andra fabriker. 
<b>Alcudia</b>, befäst hamnstad på norra kusten af spanska ön Mallorca. 2,718 inv. (1897). 
<b>Alcudia</b>, hertig af. Se Godoy. 
<b>Alcuin</b>. Se Alkuin. 
<b>Alcyonaria</b>, <i>zool.</i>, namn på polyper eller polypkolonier, som äro utrustade med åtta tentakler och lika många mesenterialveck. Se Alcyonium och Coelenterater. 
<b>Alcyone</b>, <i>astron.</i>, den starkaste stjärnan i gruppen Plejaderna (sjustjärnorna). 
<b>Alcyone</b>, <i>grek.</i> <i>myt.</i> Se Halkyone. 
<b>Alcyonella</b>, <i>zool.</i>, ett färskvattensdjur af mossdjurens ordning. Liksom de flesta andra mossdjur lefver det kolonilif: en stor massa individer äro förenade med hvarandra och bilda på detta sätt, genom de rörformiga djurhusens sammanställning, gröna, svamplika klumpar på grenar och stjälkar i färskvatten. Vidrör man en sådan klump, synes den liflös och oformlig; men får den stå i lugn, utsträcka de små djuren sina tentakler, som äro ställda i hästskoform kring munnen, och börja med dessas darrhår (cilier) ett lifligt spel i vattnet. 
<sup>F. A. S.</sup>* 
<b>Alcyonium</b>, Kork-korall, <i>zool.</i>, ett polypsläkte, hvilket saknar inre axelskelett och lefver fastvuxet vid berg och stenar i hafvet. De särskilda polypdjuren, som sitta spridda i den köttiga, af inströdda kalk-kristaller sträfhudade koloni-kroppen, kunna ur denna utsträcka kroppens främre del, i hvilken munnen, kransad af åtta flikiga tentakler, har sin plats. Den i Kattegatt, liksom vid Europas öfriga kuster utmed Atlanten, tämligen allmänna arten <i>A. digitatum</i>, af brandgul färg, har af fiskare fått namnet "död-mans-hand", som är ganska betecknande för dess koloniform. Se vidare Coelenterater. 
<sup>F. A. S.</sup>* 
<b>Aldabra-gruppen</b> [ä'ldəbrə-], några små bördiga öar (Aldabra, Cosmoledo, Assomption och Gloriosa-öarna) i Indiska hafvet n. om Komorerna, tills. 143 kvkm. På Aldabra har sedan 1879 l. 1882 en norsk fiskarekoloni varit bosatt. Gruppen är engelsk besittning sedan 1890. 
<b>Aldafader</b> (isl. <i>aldafaðir</i>), "människornas fader", i den fornnordiska mytologien ett af Odens många binamn. 
(<sup>B-E.</sup>) 
<b>Aldan</b>, flod i Sibirien, upprinner på Jablonoi-bergen och utfaller med många mynningsarmar i Lena. Längd omkr. 3,000 km. Den nedre och den mellersta delen af floden är af stor vikt såsom trafikled, i det man på den kommer ända till 275 km. från Ochotska hafvet. Denna del af floddalen är därför ganska tätt befolkad, och än mer gäller detta om trakten kring bifloden Maja, som upprinner v. om Ochotsk. 
<b>Aldebaran</b>, <i>astron.</i>, en röd stjärna af 1:a storleken, föreställande ögat i stjärnbilden Oxen. Den ligger strax öster (vänster) om sjustjärnorna, i förlängningen af Orions bälte åt väster (höger), och bildar jämte några mindre stjärnor stjärngruppen Hyaderna. 
(<sup>A. N-R.</sup>) 
<b>Aldebaran</b>, pseudonym för M. G. L. Oxenstierna. 
<b>Aldegonde</b>. Se Marnix. 
<b>Aldegrever</b> [-gr<span class="overline">efer], Heinrich, tysk kopparstickare och målare, f. omkr. 1502 i Paderborn, d. i Soest efter 1555. Påverkad af nederländsk konst, utbildade han sig närmast efter Dürer; som han i sina stick ofta efterbildade. Främst bland hans många blad stå hans bröllopsdanser och hans ornamentstick, d. v. s. sirligt graverade mönster till dolkar, skedar, randlister o. s. v. Han var obestridligen en af de förnämste af Dürers efterföljare, som på grund af sina minutiöst utförda sticks ringa format fingo namnet "kleinmeister". Han var äfven ganska framstående porträttmålare - hans bästa tafla är bilden af en ung man mot landskaplig bakgrund i liechtensteinska samlingen i Wien. 
(<sup>O. G-G.</sup>) 
<b>Aldehyd</b>, riktigare Acetaldehyd, <i>kem.</i>, en syrsättningsprodukt af alkohol, upptäcktes 1821 af Döbereiner och undersöktes närmare af Liebig, som gaf den namnet aldehyd, en sammandragning af <i>alkohol dehydrogenatus</i> ("alkohol, beröfvad väte"), emedan den innehåller två atomer väte mindre än alkohol. Sammansättningen är CH<sub>3</sub> . CHO. Aldehyd är en färglös, lättrörlig vätska af genomträngande lukt. Dess egentliga vikt är 0,805. Den kokar vid 20,8°. Den blandas i alla förhållanden med vatten. Genom upptagande af syre gifver aldehyd ättiksyra CH<sub>3</sub> COOH. Aldehyd är typen för en stor klass organiska föreningar, sammansatta af kolväterester och CHO, hvaribland några förekomma såsom beståndsdelar i en del välluktande, flyktiga oljor ur växtriket, såsom bittermandelolja (C<sub>6</sub>H<sub>5</sub> . CHO), kanelolja m. fl. Jfr Form-aldehyd. 
<sup>P. T. C.</sup>* 
<b>Aldehydblått</b>, Aldehydgrönt, <i>kem.</i> Se Anilinfärger. 
<b>Aldeigja</b>. Se Aldeigjuborg. 
<b>Aldeigjuborg</b> (Aldeigja), det fornnordiska namnet på staden Ladoga vid floden Volchov, som flyter ut i Ladogasjön i Ryssland. 
(<sup>B-E.</sup>) 
<b>Aldén</b>, Gustaf Alfred, skolman, skriftställare, f. 16 sept. 1852 i Alsheda socken, Jönköpings län, blef 1874 student i Upsala och 1878 filos. kandidat. Sistnämnda år anställdes han som lärare vid norra Kalmar läns folkhögskola i Södra Vi, hvars föreståndare han var 1880-89. Han var 1885-86 landstingsman och studerade 1888 i Tyskland och Schweiz vallagarnas praktiska tillämpning. 1889 blef A. redaktionssekreterare i "Aftonbladet" och är sedan 1892 medredaktör af denna tidnings halfveckoupplaga. Utom många smärre skrifter och afhandlingar om folkhögskolan har A. utgifvit <i>Linné som student och inspektor för Smålands nation</i> (1878), <i>I Getapulien</i> (1883), <i>General Pechlin som sockenherre</i> (s. å.), <i>Medborgarens bok</i> (7 dlr, 1884-88, delvis öfvers. på finska och norska; I, 9:e uppl. 1899-1900, II, 7:e uppl. s. å.), behandlande stats- och kommunalkunskap samt allmän lag och nationalekonomi, <i>Valmannens bok</i> (1887) och <i>Medborgarens årsbok</i> (1890-91). 
<b>Aldenhoven</b> [-h<span class="overline">åfen], köping i regeringsområdet Aachen. 1,100 inv. Historiskt ryktbart genom tvenne fältslag (1793 och 1794) emellan österrikare och fransmän. I det förra segrade österrikarna under prins Josias af Koburg, i det senare fransmännen under Jourdan. 
<b>Alder</b>, <i>bot.</i>, provinsnamn för gråalen. 
<b>Alderman</b> [<span class="overline">å'ldəmən], plur. Aldermen (af angls. <i>ealdorman</i>, "äldre man"; jfr sv. <i>ålderman</i>), kallades hos angelsachserna förmän för skrån och korporationer samt åtskilliga andra personer med beslutande och förvaltande myndighet. Sålunda funnos aldermen för hela riket, för grefskapen, häraden, städerna (i Sverige Stadens äldste), 
page_number=286, index= - Alderman, kallades hos angelsachserna förmän för skrån  - Alderney, den nordligaste af de normandiska öarna  - Aldershot, ett i grefskapet förlagdt stående läger af engelska trupper  - Aldhelm, angelsachsisk diktare  - Aldier. Se Langobarder  - Aldiner, böcker  - Aldobrandini, gammal florentinsk adelssläkt  - Aldobrandiniska bröllopet, en antik freskomålning 
köpingarna och slotten. Sedan danskarna intagit England, utbyttes benämningen alderman mot earl. - Alderman är nu en benämning på vissa medlemmar af magistraten i Englands och en del af Förenta staternas städer. Dessa personers ämbetsåliggande består hufvudsakligen i en kontrollerande polisuppsikt. De tre äldste samt de, som varit <i>mayors</i> (ordförande för magistraten), äro därjämte fredsdomare. 
<b>Alderney</b> [å'ld*ni], fr. Aurigny [årinji'], den nordligaste af de normandiska öarna i Engelska kanalen. Tillhör England. Ytvidden 8 kvkm. 2,062 inv. (1901), som tala en af engelska och franska blandad munart. Ön är klippig. Där finnes en egendomlig, inhemsk boskapsras, som liknar Jersey-rasen och lämnar ypperlig mjölk. I närheten ligga några farliga skär, <i>The caskets</i>, med tre fyrtorn. 
<b>Aldershot</b> [å'ld**åt], en i engelska grefskapet Hampshire 77 km. s. v. från London belägen ort, hvarest sedan 1854 finnes förlagdt ett stående läger af engelska trupper. - I närheten har sedan dess uppvuxit en ny stad, Aldershot, 30,974 inv. (1901). 
<b>Aldhelm</b> [ald-helm], angelsachsisk diktare på latinskt tungomål, d. 709, var nära besläktad med konungahuset i Wessex, blef abbot i klostret Malmesbury och 705 därjämte biskop af Sherborne. A. hade under ledning af ärkebiskop Theodor och den lärde abboten Hadrianus i Canterbury samt på utländska resor förvärfvat en för den tiden sällsynt grundlig bildning, var väl bevandrad i grekiska och sades äfven kunna hebreiska. Hans rykte för lärdom gick vida. A. dog under en af sina vidsträckta predikoresor och dyrkades sedan länge i Wessex som helgon. Bland hans latinska skrifter märkas <i>De laude virginitatis</i> (på prosa) och <i>De laudibus virginum</i> (på hexameter), båda förhärligande jungfruligheten, samt vidare <i>Ænigmata</i>, en samling gåtor på vers, hvilka ega ett visst kulturhistoriskt värde. Hans latinska metrik visar tydlig inverkan af den angelsachsiska verskonsten med dess förkärlek för stafrim. Äfven som improviserande skald på modersmålet var A. berömd. Hans bevarade skrifter finnas tryckta af Migne i "Patrologiæ cursus completus", 89:e delen. 
<b>Aldier</b> (lat. <i>aldiones</i>). Se Langobarder. 
<b>Aldiner,</b> benämning på de med hänsyn till texttrohet och typografisk skönhet för sin tid högst förtjänstfulla böcker (mestadels editioner af antika och italienska klassiker), som 1494-1597 utgåfvos i Venezia af boktryckaren Aldus Manutius och hans afkomlingar (märke: ett ankare med en däromkring slingrad delfin); förr äfven benämning på de af Aldus Manutius införda latinska kursivtyperna. Se A. F. Didot, "Alde Manuce et l'hellénisme à Venise" (1875). 
<b>Aldobrandini,</b> gammal florentinsk adelssläkt, af påfven Klemens VIII upphöjd i furstligt stånd. - Salvestro A., f. 1499, d. 1558, var en berömd rättslärd och juridisk författare. Äfven Salvestros söner Giovanni och Pietro utmärkte sig som juridiska skriftställare; en tredje son, Ippolito, var påfve under namn af Klemens VIII (1592-1605). - Pietros son, Pietro, f. 1571, d. 1621, blef redan vid 22 års ålder kardinal och ledde under sin farbroder Klemens' regering Kyrkostatens politiska angelägenheter. - Francesco A., f. 1546, d. 1601, sonson till Salvestro, blef påflig general och förde 1594 och 1601 en undsättningshär till Ungern mot turkarna. Släkten utdog 1681. 
<b>Aldobrandiniska bröllopet,</b> en berömd, antik, i Vatikanen förvarad freskomålning, som 1606 påträffades i Rom och först tillhörde kardinal Aldobrandini. Målningen, kopia efter ett försvunnet grekiskt original från det sengrekiska måleriets tid, är plastiskt 
[bildtext] Aldobrandiniska bröllopet. 
tänkt och målad i ett slags reliefstil. Den framställer en ung bruds smyckande och hurusom hon, sittande på bädden, af en gift väninna uppmanas att vänligt mottaga den på en afsats nedanför längtansfullt bidande brudgummen. Denna väggmålning utgjorde under sekler det yppersta profvet på antikens målarkonst, men senare fynd ha gjort den rangen stridig. (O. G-G.) 
page_number=287, index= - Aldrich, Thomas Bailey, nordamerikansk skald  - Aldridge, Ira, nordamerikansk skådespelare  - Aldringen (Aldringer, Altringer), Johann v., kejserlig tysk fältmarskalk  - Aldrovandi, Ulisse, italiensk naturforskare  - Aldrovandia vesiculosa L., bot., växtart  - Aldus Manutius, veneziansk boktryckare. Se Manutius  - Ale, nord. myt., en af asagudarna. Se Vale  - Ale härad, i Älfsborgs län  - Ale, eng., ett slags öl  - Alea jacta est (lat.), "tärningen är kastad"  - Aleander, Hieronymus, italiensk humanist 
<b>Aldrich</b> [å'ldrit*], Thomas Bailey, nordamerikansk skald, f. 1836, har varit utgifvare af olika tidskrifter, senast (1881-90) af "Atlantic monthly" i Boston. Hans dikter, hvilka ofta lyckligt härma den folkliga balladtonen, äro varma och melodiska samt för det mesta svårmodiga. Som prosaberättare är A. underhållande och osökt, med sinne för både humor och patos. I svensk öfvers. finnas af honom <i>The story of a bad boy</i> (1869; "En stygg pojkes historia", 1880), <i>Prudence Palfrey</i> (öfv. 1874) samt noveller och humoresker. Saml. arb. i 8 bd 1897. 
<b>Aldridge</b> [å'ldrid*], Ira, nordamerikansk skådespelare af ren neger-ras, f. 1810 (1804?) nära Baltimore, var bestämd för det andliga ståndet, men greps af oemotståndlig teaterhåg och uppträdde från 1833 med bifall på engelska teatrar samt spelade sedermera med öfvervägande framgång på många af Europas större teatrar. På k. teatern i Stockholm uppträdde han 1857 som <i>Othello</i> och i scener ur "Köpmannen i Venedig". Död 1867 i Polen. A:s förnämsta roller voro Shaksperes <i>Othello</i>, <i>Shylock</i>, <i>Macbeth</i> och <i>Richard III</i>. I dessa framställde han med naturalistisk kraft de mänskliga lidelsernas våldsamhet, men säges äfven ha funnit uttryck för mildare känslor. E. F-T. 
<b>Aldringen</b> (Aldringer, Altringer), Johann v., grefve af Gross-Ligma, kejserlig tysk fältmarskalk, f. 1588, ingick som soldat vid den kejserliga hären och var redan 1622 öfverste. 1626 försvarade han brohufvudet vid Dessaubryggan mot Mansfeld. Under de närmast följande åren användes han såväl i diplomatiska som i krigiska värf och stod i stort anseende ej mindre hos kejsaren än hos Wallenstein. 1630 deltog han i Collaltos fälttåg i Lombardiet, där vid Mantovas eröfring en stor del af bytet kom på hans lott. 1631 förde han i förening med grefve Egon af Fürstenberg kriget emot Württemberg samt förenade sig efter slaget vid Breitenfeld med Tilly och blef liksom denne svårt sårad i striden vid Lech 1632. Han kämpade med utmärkelse vid Wallenstein sida emot Gustaf Adolf i slaget vid Nürnberg. 1633-34 förde han, till en del gemensamt med hertigen af Feria, kriget emot svenskarna i Schwaben och vid Rhen, men fick ej glädja sig åt några lysande framgångar. Efter Wallensteins död förenade A. sina trupper med den kejserliga hufvudhären till Regensburgs eröfring. Då Horn och hertig Bernhard, på väg till Regensburgs undsättning, vändt sig mot Landshut, ryckte A. till denna stads försvar, men blef slagen och stupade själf (22 juli 1634). O. A* 
<b>Aldrovandi,</b> Ulisse, italiensk naturforskare, f. 1522, inleddes af den franske naturforskaren Rondelet i botanikens studium, utnämndes 1553 till professor i naturalhistorien i Bologna och dog, blind, 1605. A. lät trycka betydande zoologiska arbeten: <i>Ornithologiæ libri XII</i> (1599-1603) och <i>De animalibus insectis libri VII</i> (1602). Andra af honom författade zoologiska verk samt hans förnämsta botaniska arbeten, såsom <i>Dendrologia naturalis</i> (1668) och <i>Pomarium curiosum</i> (1692), utgåfvos efter hans död. G. A. (G. L-M.) 
<b>Aldrovandia vesiculosa</b> L., <i>bot</i>., en till <i>Droseraceæ</i> hörande växtart - den enda inom släktet -, är bekant såsom en af de s. k. insekt- eller köttätande växterna. Det är en rotlös vattenväxt, erinrande om <i>Utricularia</i>, med blommor m. m. byggda som hos öfriga till familjen hörande arter. Med bladen eger det märkvärdiga förhållandet rum att de, då små vattendjur vidröra de på dem sittande håren, snabbt fälla i hop bladhalfvorna, hvilka i förening med dessas tänder bilda ett slutet rum, inom hvilket djuret hålles 
[bildtext] Aldrovandia vesiculosa. 
instängdt och småningom förtäres med tillhjälp af egendomligt byggda glandler (se vidare Insektätande växter). Då växten tillgodogjort sig den näring, som finnes i det fångade djuret, öppnar bladet sig ånyo. - Arten är af intresse äfven på grund af sin, såsom det tyckes, mycket ojämna geografiska utbredning. Den är nämligen känd endast från några få platser i mellersta och södra Europa, från Ostindien (Calcutta), Australien (Rockhampton) och Central-Afrika (Gazellfloden); möjligen innefattar släktet dock flere hvarandra närstående arter. G. A.* 
<b>Aldus Manutius,</b> veneziansk boktryckare. Se Manutius. 
<b>Ale,</b> <i>nord</i>. <i>myt</i>., en af asagudarna. Se Vale. 
<b>Ale</b> härad, i Älfsborgs län, ingår i Vätle, Ale och Kullings domsaga och i Väne fögderi samt omfattar socknarna Skepplanda, Hålanda, Ale-Sköfde, S:t Peter, Tunge, Starrkärr, Kilanda, Nödinge, Östad. 51,912 har. 13,025 inv. (1902). 
<b>Ale</b> [ei'l], eng., ett slags öl, som först bryggdes i England och Skottland, men som nu tillredes äfven i andra länder. Se Öl. 
<b>Alea jacta est</b> (lat.), "tärningen är kastad", Cæsars utrop, då han gick öfver floden Rubicon för att börja kriget mot Pompejus. 
<b>Aleander,</b> Hieronymus, italiensk humanist, f. 1480 i Motta i Friuli, d. 1542 i Rom. Under flera år verkade A. såsom lärare i de döda språken vid universitetet i Paris, och honom tillskrifves införandet af ett metodiskt studium af det grekiska språket inom Paris-universitetet, till hvars rektor han, ehuru 
Tryckt den 22/9 03 
1 b. 17 
page_number=288, index= - Aleander, Hieronymus, italiensk humanist  - Aleardi, Aleardo (eg. Gaetano), grefve, italiensk skald  - Aleatico, ett sött, rödt muskatellvin  - Aleatorisk, som beror på tärningskast  - Alecsandrescu (Alexandrescu), Grigore, rumänisk skald och politiker  - Alecsandri (Alexandri), Vasile, rumänisk skald  - Alecto, grek. myt. Se Alekto  - Aleholmstraktaten, fördrag ingånget år 1366  - Aleik es-selam. Se Selam  - Aleipterion, frotteringsrummet vid de grekiska baden  - Aleko (A. pasja), turkisk statsman  - Alektisk. Se Alexi  - Alekto, grek. myt., en af erinyerna  - Alektoromanti l. Alektryomanti, konsten att spå efter tuppars galande  - Alektryomanti. Se Alektoromanti  - Aleman, Mateo, spansk romanförfattare  - Alemanner l. Alamanner, en germansk folkförening 
italienare, år 1513 valdes. Drifven af sin ärelystnad, sökte A. emellertid ännu högre utmärkelser i kyrkans tjänst; han blef 1519 Leo X:s bibliotekarie, 1524 ärkebiskop i Brindisi och 1538 kardinal samt brukades i åtskilliga uppdrag som den påfliga stolens legat. I reformationshistorien är A. bekant genom sitt hänsynslösa uppträdande mot Luther, hvars kallande till riksdagen i Worms 1521 han bestämdt motsatte sig. Hans princip för reaktionen mot den nya rörelsen var våldets, och han yrkade bl. a., att samtliga Luthers utgifna skrifter skulle brännas. Han är äfven författare till det s. k. Worms-ediktet, genom hvilket Luther och hans anhängare förklarades i riksakt. A. har efterlämnat åtskilliga skrifter, bland hvilka hans <i>Lexicon græco-latinum</i> var ett för sin tid utmärkt arbete och hans bref utgöra en värdefull källa till reformationshistorien. Se K. Jansen, "Aleander am reichstage zu Worms" (1883). J. HDR. 
<b>Aleardi,</b> Aleardo (eg. Gaetano), grefve, italiensk skald, f. 1812 i Verona, blef advokat där, men kunde icke vinna befordran, emedan han var misstänkt af den österrikiska regeringen. I sina 1845 skrifna, men försiktigtvis först 1857 tryckta <i>Prime storie</i> skildrar han kampen mellan frihet och despotism samt förutsäger Italiens enhet. Genom sitt deltagande i revolutionen 1848 ådrog han sig fångenskap i Mantova (1852-59). Sina lidanden i fängelset besjöng han i <i>Triste dramma</i> (1859). Efter kriget mot Österrike 1859 invaldes han i det italienska parlamentet, och 1864 blef han professor i estetik vid konstakademien i Florens samt sedermera ledamot af öfverundervisningsrådet och senaten. Död 1878 i Verona, där hans bildstod restes 1883. A:s dikter utgåfvos i 7:e uppl. 1889. Monografier öfver honom skrefvos af Daneo (1879) och Rosso (2:a uppl. 1900); Trezza utgaf hans bref (1879). A:s frihets- och fosterlandssånger verkade i hög grad eldande. Hans skaldskap bär allvarsdrag; han fäster sig vid betydelsefulla historiska moment och det upphöjda i naturens skönhet. Kärleken besjunger han i ren och djupt sedlig anda (<i>Lettere a Maria</i>, 1848, m. m.). Hans dikter gjorde propaganda för Italiens pånyttfödelse. (E. F-T.) 
<b>Aleatico</b> (it.), ett sött, aromatiskt, rödt muskatellvin, som beredes i synnerhet vid Florens och på Elba, men därjämte på andra ställen. 
<b>Aleatorisk</b> (af lat. <i>alea</i>, tärning), som beror på tärningskast. - Aleatoriskt fördrag, ett fördrag, där vinsten eller förlusten är beroende af en slump. 
<b>Alecsandrescu</b> (Alexandrescu), Grigore, rumänisk skald och politiker, f. 1812, tog 1834 afsked som militär för att såsom skriftställare och politiker verka för oppositionspartiet. Hans satirer och politiska fabler gjorde honom snart populär, men väckte misshag hos de maktegande, hvilka förvisade honom till ett kloster. Under furst Kusa var han någon tid kultusminister. Död 1886. Saml. arb. utg. 1863. 
<b>Alecsandri</b> (Alexandri), Vasile, rumänisk skald, f. 1821 i Moldau, uppfostrades i Paris och blef 1844 meddirektör vid teatern i Jassy, för hvilken han skref lustspel och dramer med nationella ämnen. 1859-60 var han medlem af ministären, utnämndes 1878 till senator och var senatens vice-president, då han 1885 vardt rumänisk envoyé i Paris. Död därst. 1890. - A. intager en hedersplats i rumäniska litteraturen. Han uppsatte den inflytelserika tidskriften "Convorbiri literare", han gaf med sina pjäser uppslaget till poetisk behandling af fosterlandets historia och allmogens lif, såsom lyriker gjorde han sig omtyckt, framför allt genom sina krigssånger under rysk-turkiska kriget 1877-78, och såsom nitisk samlare af dittills okända rumäniska folkvisor och folksagor har han riktat litteraturen med en verklig skönhetsskatt (folkvisorna utg. 1853; ny uppl. 1867). Saml. arb. i 8 bd 1873-76. E. F-T. 
<b>Alecto,</b> <i>grek</i>. &lt;/i&gt;myt&lt;/i&gt;. Se Alekto. 
<b>Aleholmstraktaten,</b> fördrag, ingånget år 1366 å Aleholms slott på Laaland, emellan hertig Albrekt af Mecklenburg och konung Valdemar Atterdag af Danmark. Hertig A. afträdde däri till Danmark, å sin son svenske konungen Albrekts vägnar, Gottland, Värend, Finnveden och södra Västergötland för att därmed vinna bistånd af Valdemar emot konung Håkan i Norge. Fördraget blef ej utfördt, dels därför att de svenske stormännen vägrade gå in därpå, dels emedan Albrekt fick bistånd af hanseaterna mot Danmark. R. T. 
<b>Aleik es-selam.</b> Se Selam. 
<b>Aleipterion</b> (grek., af <i>aleipsis</i>, frottering), frotteringsrummet vid de grekiska och romerska baden. 
<b>Aleko</b> (A. pasja), turkisk statsman, son af furst Stefan Vogorides af Samos, f. 1825, uppfostrades i västerlandet och anställdes inom diplomatien samt var 1876-77 ambassadör i Wien. 1879 utsågs han för 5 år till generalguvernör öfver Öst-Rumilien (se d. o.) och upptog då sitt egentliga namn, furst Alexander Vogorides. 
<b>Alektisk.</b> Se Alexi. 
<b>Alekto</b> (grek. <i>Alekto</i>, lat. <i>Alecto</i>), <i>grek</i>. <i>myt</i>., en af erinyerna (se d. o.). 
<b>Alektoromanti</b> l. Alektryomanti (af grek. <i>alektryon</i> l. <i>alektor</i>, tupp, och <i>manteia</i>, spådom), konsten att spå efter tuppars galande. 
<b>Alektryomanti.</b> Se Alektoromanti. 
<b>Aleman,</b> Mateo, spansk romanförfattare, föddes omkr. midten af 1500-talet i Sevilla, blef 1568 tjänsteman vid finanserna, men utvandrade på äldre dagar - sedan en anklagelse för underslef ådragit honom en längre tids fångenskap - till Mexico, där han dog omkr. 1610. A. vann rykte genom <i>Aventuras y vida de Guzman de Alfarache</i>, en utmärkt välskrifven skälmroman i den af Mendoza skapade pikareskstilen ("estilo picaresco"). Första delen upplefde genast (1599) tre upplagor. Andra delen utkom 1605, och A. tog däri en kvick hämnd på pseud. Mateo Lujan de Sayavedra, som utgifvit en falsk andra del, byggd på den verklige författarens stulna manuskript. "Guzman" är öfversatt på en mängd språk, till och med på latin. Den utmärker sig för sedeskildringarnas mångfald och liffullhet. Senaste uppl. 1885. 
<b>Alemanner</b> l. Alamanner (af fhty. <i>alah</i>, tempel), "tempelfolk", en germansk folkförening, hvilken omtalas första gången 211 e. Kr. och då var bosatt mellan öfre Main och Donau. Sedermera bemäktigade sig alemannerna det romerska området "Agri decumates" och utbredde sig i det nuv. Schweiz och Elsass. Från Elsass drefvos de tillbaka genom Julianus' seger vid Strassburg 357, men de besatte det åter i senare hälften af 400-talet. De utbredde sig därjämte v. om Rhen ända ned till Mosel. Klodvig besegrade dem (496, vid Zülpich) 
page_number=289, index= - Alemanner l. Alamanner, en germansk folkförening  - Alemannien. Se Alemanner och Schwaben  - d’Alembert, Jean le Rond, fransk matematiker, filosof och skriftställare  - Alembik. Se Alambik  - Alembrotsalt, kem., förening af kvicksilfverklorid och salmiak  - Alemtejo, provins i Portugal  - Alencar, José Martiniano de, brasiliansk författare  - Alençon, hufvudstad i franska depart. Orne 
och tvingade dem att underkasta sig frankiskt öfverherrskap. De fortforo dock att hafva egna hertigar ända in på Karl den stores tid. Efter karolingiska monarkiens upplösning uppstod ånyo ett särskildt hertigdöme Alemannien l. Schwaben, som 1096 delades emellan släkterna Zähringen och Staufen, hvarvid den senare fick landet på östra sidan Rhen, och till detta inskränktes sedermera namnet Schwaben. - Fransmännen hafva öfverflyttat alemannernas namn ("allemands") på tyskar i allmänhet. 
<b>Alemannien.</b> Se Alemanner och Schwaben. 
<b>d'Alembert</b> [dalãbä'r], Jean le Rond, fransk matematiker, filosof och skriftställare, ett af 18:e århundradets största snillen. Han föddes 1717 i Paris och utsattes vid kyrkan le Rond af sina föräldrar, fru de Tencin och ingeniörofficeren Destouches, men upptogs af en fattig glasmästarhustru och fick sedermera understöd äfven af sin fader, så att han kunde studera i Collège Mazarin. Redan som gosse väckte d'A. uppseende för sina rika anlag och sina kunskaper. Först egnade han sig ifrigt åt teologi och rättsvetenskap äfvensom åt medicin och filosofi, men hängaf sig snart uteslutande åt de s. k. exakta vetenskaperna, såsom fysik och matematik. Bland hans många arbeten, alla utmärkta för grundlig lärdom och klar framställning, må nämnas <i>Traîté de dynamique</i> (1743), <i>Traîté de l'équilibre et du mouvement des fluides</i> (1744) och <i>Réflexions sur la cause générale des vents</i> (1744 och 1747). Han författade äfven flere andra afhandlingar i fysik, astronomi m. m., vann åtskilliga pris och blef ledamot af flera in- och utländska vetenskapliga samfund. Såsom ett af de viktigaste af d'A:s vetenskapliga resultat må framhållas den fundamentala sats inom mekaniken, som fått namnet <i>d'Alemberts princip</i>. Genom denna sats kan dynamikens generella problem uppfattas som ett <i>statiskt</i> problem; kombinerad med de virtuella hastigheternas princip, ger den därför differentialekvationerna för rörelsen hos ett godtyckligt materiellt system. Tillsammans med Diderot utgaf d'A. (1751- 72) det ryktbara verket <i>Encyclopédie</i>, i hvilket han skref den matematiska delen samt inledningen, ett mästerstycke af vetenskaplig framställning och god stil. Hans afhandling mot jesuiterna äfvensom de religiösa åsikter, hvilka han för öfrigt uttalade och som väsentligen stämde öfverens med de andre s. k. encyklopedisternas, ådrogo honom tvister och förföljelser, hvarför han snart nästan uteslutande egnade sig åt litterära ämnen. Hans <i>Essais sur les gens de lettres, L'art de traduire, Réflexions sur le style, Mémoires sur la reine Christine de Suède</i> m. fl. arbeten af detta slag gåfvo honom det litterära anseende, som 1754 föranledde hans inkallande i Franska akademien, hvars ständige sekreterare han blef 1772. I denna egenskap skref han sina <i>Éloges</i>, lefnadsteckningar öfver aflidna ledamöter af akademien, d'A. var till sitt väsende enkel, behaglig och blygsam äfvensom välgörande och oegennyttig. Han afslog flera lockande anbud från såväl Fredrik II i Preussen som Katarina II i Ryssland och kvarstannade i sitt fädernesland, oaktadt Franska akademien för hans "irreligiösa åsikters skull" indragit det årliga underhåll den förut tilldelat honom, d'A. dog 1783. Hans arbeten utgåfvos af Bastien 1805, af Didot 1821, af Condorcet 1853 och (bäst) af Bossange 1829 (litterära och filosofiska skrifter). Hans biografi är skrifven af bl. a. J. Bertrand (1889). M. L. 
<b>Alembik.</b> Se Alambik. 
<b>Alembrotsalt,</b> <i>kem</i>., alkemisternas benämning på en förening af kvicksilfverklorid och salmiak, med hvars tillhjälp de trodde sig kunna förvandla de oädla metallerna till ädla. Ordet "alembrot" är kaldeiskt och betyder "konstens nyckel" eller "vishetens nyckel". P. T. C.* 
<b>Alemtejo</b> [alemte'cho], sp. Alentejo ("på andra sidan Tejo"), provins i Portugal, gränsar i n. till Beira, i ö. till Spanien, i s. till Algarve och i v. till Atlantiska oceanen och portugr. Estremadura. Dess ytvidd är 24,390 kvkm. 413,531 inv. (1900). A. genomskäres af flera bergskedjor, af hvilka Sierra de Monchique är den högsta, och vattnas af åtskilliga floder, bl. a. Guadiana och Sado (Sadão). A. har många vidsträckta slätter, af hvilka några äro bördiga åkrar och betesmarker, andra osunda träsk eller ofruktbara ödemarker. Södra delen af A. är uppfylld med stora skogar af korkek, vanlig ek, gran och kastanj. Slätterna och dalarna frambringa hvete, majs, ris, drufvor, fikon, mandel, citroner och oliver. Åkerbruket, boskapsskötseln och bergsbruket äro icke synnerligen högt uppdrifna; industrien inskränker sig nästan uteslutande till beredning af en god olja. - A. delas i distrikten Beja, Evora och Portalegre. Dess förnämsta städer äro Evora, Portalegre, Elvas, Beja och Estremoz. 
<b>Alencar,</b> José Martiniano de, brasiliansk författare, f. 1829 i Fortaleza, d. 1877 i Rio de Janeiro, egnade sig åt juridisk och politisk verksamhet samt var 1867-68 justitieminister. A. är sitt lands populäraste romanförfattare och har blifvit kallad Brasiliens Cooper. Han har ofta lagt indiansk tradition till grund för sin framställning och företrädesvis skildrat motiv ur Brasiliens historia, inhemska seder och tropisk natur. Mest känd är den till flera språk öfversatta romanen <i>O Guarany</i> (1858). 
<b>Alençon</b> [alãså'], hufvudstad i franska depart. Orne i Normandie, vid öfre Sarthe, på en vidsträckt och fruktbar slätt. Staden har en vacker katedral och lämningar efter hertigarnas af Alençon gamla slott. 16,590 inv. (1901). - Det är hufvudort i det hästrika landskapet Perche, är berömdt för sina spetsar (<i>points d'Alençon</i>), ehuru spetsfabrikationen nu är nästan utslocknad, och för sina vackert slipade kvartskristaller (<i>diamants d'Alençon</i>) samt har dessutom fabriker för tillverkning af bomulls-, linne- och yllevaror, stråhattar, handskar och kemikalier m. m. - A. var först ett grefskap och blef sedermera hertigdöme. De förste hertigarna af A. härstammade från Karl II af Valois, hvilken 1322 fick det som län. Huset A. utslocknade med Karl IV (1525). Hertigdömet förlänades därefter åt Frans af Anjou, hemföll 1584 till kronan, pantsattes 1605 till hertigen af Württemberg och inlöstes 1612 åter till kronan. Sedermera förde prinsar af kungl. huset flere gånger 
page_number=290, index= - Alençon, hufvudstad i franska depart. Orne  - Alentaka, landskap i Ingermanland  - Alentejo. Se Alemtejo  - Alepin, ett slags fint, kypradt tyg  - Aleppi l. Alleppi, hufvudhamnen i vasallstaten Travancore  - Aleppo. 1. Vilajet i asiatiska Turkiet  - Aleppo. 2. Stad i vilajetet Aleppo  - Aleppo-nötter, den bästa sorten pistacier  - Aleppotall, Pinus halepensis Mill., bot.  - Aler, Paul, jesuit, skolman  - Alert, vaken, pigg  - Alerze, bot., den röda kärnveden af Fitz-Roya patagonica  - Alesia, fordom mandubiernas hufvudstad i Gallia lugdunensis  - Ale-Sköfde, socken i Älfsborgs län  - à l’espagnol, fr., på spanskt sätt  - Alessandri, Alessandro, italiensk humanist  - Alessandria. 1. Provins i Italien  - Alessandria. 2. Hufvudstad i provinsen Alessandria  - Alessi, Galeazzo, italiensk arkitekt 
titeln hertig af A. För närvarande innehafves den af hertigens af Nemours andre son, prins Ferdinand Filip (f. 1844). 
<b>Alentaka,</b> landskap i Ingermanland, med Narva såsom hufvudstad. 
<b>Alentejo.</b> Se Alemtejo. 
<b>Alepin</b> (fr. <i>alepine</i>, af stadsnamnet Aleppo), "aleppotyg", ett slags fint, kypradt tyg med varp af silke och inslag af fint kamgarn eller bomull. Det tillverkas i Frankrike, Tyskland och England. (G. A. W.) 
<b>Aleppi</b> l. Alleppi, hufvudhamnen i brittisk-indiska vasallstaten Travancore, på Malabarkusten. 30,000 inv. (1898). 
<b>Aleppo.</b> 1. Vilajet i asiatiska Turkiet, omfattande norra delen af Syrien och nordvästra delen af Mesopotamien med mutessariflik Zor (som enligt Cuinet lyder direkt under inrikesministeriet). 86,600 kvkm. 995,800 inv. - 2. (Arab. <i>Haleb-es-sjabba</i>) Stad i nämnda vilajet, i en fruktbar, af floden Koik vattnad dalslätt, med torrt, men hälsosamt klimat, 380 m. högt, 104 km. från sin hamn Iskanderun l. Alexandrette. Befolkningen omkr. 127,000, däraf omkr. 20,000 kristna (mest unerade greker, med en metropolit) och 5,000 judar, de öfrige muhammedaner. A. eger många ståtliga byggnader: moskéer, kristna kyrkor, palats i veneziansk och arabisk stil, bad, basarer m. m. samt en vattenledning från romarnas tid. Det är en oas i öknen, där karavanvägarna från norr och söder, öster och väster korsa hvarandra. Härigenom blir dess handel högst betydlig; 1897 exporterades för 36 mill. kr. (mest ull, spannmål, olivolja, nötkreatur, läder, hudar) och importerades för öfver 20,5 mill. kr. A. har äfven industri; berömda äro A:s brokad- och sidentyg, mattor samt guld- och silfverarbeten. - A. säges vara grundlagdt af fenicierna. Dess äldsta namn var <i>Chaleb</i> l. <i>Chalybon</i>. Seleukos Nikator kallade det <i>Beroea</i>, men sedan araberna 636 eröfrat detsamma, återfick det namnet Chaleb l. Haleb. 998-1117 var A. ett seldsjukiskt sultanat. Det hemsöktes tvenne gånger af mongolerna, 1260 och 1401, kom sedan under de egyptiske mamlukernas välde och blef 1517 införlifvadt med det turkiska riket. Före upptäckten af sjövägen till Indien var det Syriens viktigaste handelsort och viktigaste förmedlare af européernas handel på Indien. 
<b>Aleppo-nötter,</b> den bästa sorten pistacier. 
<b>Aleppotall,</b> <i>Pinus halepensis</i> Mill., <i>bot</i>., har 7-9 cm. långa, parvis sittande barr, kägelformiga, 8-10 cm. långa kottar. Detta träd är Greklands allmännaste och nyttigaste barrträd. Det växer öfverallt från hafsstranden ända upp till öfver 1,000 m. ö. h., men når sällan större höjd än 10-13 m. Utom till bränsle har det stor användning som skeppstimmer och till hartsberedning (<i>Terebinthina attica</i> l. <i>gallica</i>), till tjära och till garfning, hvarvid barken nyttjas. Trädet, på grund af sin mångsidiga användning redan i forntiden högt skattadt (enligt Theofrastos), var helgadt åt Dionysos och lämnade troligtvis segerkransarna vid de isthmiska spelen. Redan i forntiden kände man konsten att af dess unga kottar tillreda s. k. <i>hartsvin</i>. Detta beredes på sådant sätt, att ungt vin skakas med kottarna, hvarvid dessas terpentinhalt löses i vinet och hindrar detta att genom jäsning blifva surt. G. A.* 
<b>Aler,</b> Paul, jesuit, skolman, f. 1656 i S:t Veit i Luxemburg, d. 1727, professor vid universitetet i Trier och rektor vid gymnasiet därstädes, författade många arbeten, af hvilka hans <i>Gradus ad parnassum</i> (1702) är mest kändt. Det användes ännu som hjälpreda vid författandet af latinsk vers (bearb. af von Koch m. fl.). 
<b>Alert</b> (fr. <i>alerte</i>, af it. <i>allerta</i>, på vakt, på post), vaken, pigg, liflig. 
<b>Alerze,</b> <i>bot</i>., i handeln brukligt namn på den röda kärnveden af <i>Fitz-Roya patagonica</i> Hook. (<i>Cupressineæ</i>), en viktig handelsartikel. Trädet är ett af det antarktiska skogsområdets viktigaste barrträd och utföres i synnerhet från Chile. Det når ofta 4 m. i diameter och 20-30 m. i höjd. Kärnveden besitter flere egenskaper, som gifva densamma högt värde. Den slår sig icke, är lätt klufven samt nästan oangriplig för såväl insekter som vatten m. m. G. A.* 
<b>Alesia,</b> fordom mandubiernas hufvudstad i <i>Gallia lugdunensis</i>, tvenne gånger förstörd: först af Cæsar, som där besegrade gallerna under Vercingetorix (52 f. Kr.), och sedan af normanderna (864). Lämningar af A. finnas i byn Alise (depart. Côte d'Or), vid berget Auxois, på hvilket Napoleon III 1865 lät uppresa en kolossal staty af Vercingetorix. 
<b>Ale-Sköfde,</b> socken i Älfsborgs län, Ale härad. 6,529 har. 1,597 inv. (1902). A.-S. bildar med Hålanda ett regalt pastorat, Göteborgs stift, Domprosteriets norra kontrakt. 
<b>à l'espagnol</b> [al*spanjå'l], fr., på spanskt sätt. 
<b>Alessandri,</b> Alessandro (lat. <i>Alexander ab Alexandro</i>), italiensk humanist, f. omkr. 1461, d. 1523, berömd genom sin skrift <i>Dies geniales</i> (1522), en efterbildning efter "Noctes atticæ" af Gellius. 
<b>Alessandria.</b> 1. Provins i Italien, omfattande östra delen af det forna hertigdömet Piemont. 5,052 kvkm. 812,022 inv. (1901). A. är ett bördigt slättland, genomskuret af skogbevuxna höjder och vattnadt af floderna Po, Tanaro, Belbo, Orba och Bormida. - 2. Hufvudstad (med binamnet <i>della paglia</i>, "af halm") i nämnda provins, nära Bormidas och Tanaros sammanflöde, väl byggd och starkt befäst. A. har vackra palats, många kyrkor och kloster, en vetenskapsakademi (<i>Dei immobili</i>, stift. 1562). 71,293 inv. (1901). Det är berömdt för sina siden-, linne- och yllevaror o. s. v. samt för sin frukt- och blomsterodling. - A. grundlades 1168 af de mot kejsar Fredrik Barbarossa förbundna lombardiska städerna för att skydda öfvergången öfver Tanaro. Det uppkallades efter påfven Alexander III, som där upprättade ett biskopsdöme. Till följd af sin strategiska vikt har det varit utsatt för flere belägringar. Det eröfrades 1707 af prins Eugène och 1796 af Bonaparte. Efter slaget vid Marengo afslöts där 1800 mellan Bonaparte och den österrikiske generalen Melas ett stillestånd, hvarvid öfre Italien ända till Mincio jämte 12 fästningar öfverlämnades åt Frankrike. I kriget 1848-49 var A. piemontesarnas viktigaste vapenplats. 
<b>Alessi,</b> Galeazzo, italiensk arkitekt, f. 1512 i Perugia, d. där 1572. Han utbildade sig i Rom efter Vignola och Michelangelo och kallades vid 50 års ålder till Genova, där hans första arbeten blefvo den storartade <i>hamnanläggningen</i> och <i>planen</i> till utvidgning af gatan <i>Strada nuova</i>. Sin betydelse i arkitekturens historia har han vunnit genom den utveckling han gaf den s. k. genovesiska palatsstilen, hvilken genom sin sträfvan efter pittoresk 
page_number=291, index= - Alessi, Galeazzo, italiensk arkitekt  - Alessio (Lesch, Ljesch), stad i turkiska Albanien  - Al estofádo (sp.), måladt i naturlig färg  - À l’estompe, fr., teckning utförd med stomp  - Aletheia, grek. myt. Se Veritas  - Alethopteris Sternb., paleont., växtsläkte  - Aletsch-gletscher, Alpernas största jökel  - Aleurites moluccana, bot. Se Euphorbiaceæ  - Aleuromanti, spådom genom rådfrågande af offermjölet  - Aleurometer, apparater för undersökning af mjöls duglighet  - Aleuron-korn, Glutenmjöl  - Aleuroskop. Se Aleurometer  - Aleuterna l. Aleutiska öarna, en grupp öar tillhörande Alaska  - Alexander, kallad den store 
verkan kan sägas hafva inledt barock-arkitekturen. Från A. förskrifva sig nästan alla palats vid den ofvannämnda gatan, vidare <i>Loggia di banchi</i> (banken), <i>Palazzo Grimaldi</i> och det ännu i sitt förfall härliga <i>Pal. Sauli</i> samt den vackra kyrkan <i>S. Maria di Carignano</i>. Han prydde äfven Genovas förstäder med på sin tid praktfulla och berömda <i>villor</i>, och det var efter hans storartade verksamhet för stadens försköning, som Genova fick sitt bekanta tillnamn la superba, "det ståtliga". A:s anseende var synnerligen stort. Rubens t. ex. beundrade honom mycket och aftecknade under sin vistelse i Genova hans arbeten, (O. G-G.) 
<b>Alessio</b> (Lesch, Ljesch), forntidens <i>Lissus in Illyria</i>, stad i turkiska Albanien. Omkr. 3,000 inv. Skanderbeg dog där 1467. 
<b>Al estofádo</b> (sp.), måladt i naturlig färg (särskildt om spanska träsnideriarbeten). 
<b>À l'estompe</b> [at*stå'p], fr., teckning utförd med stomp. 
<b>Aletheia,</b> <i>grek</i>. <i>myt</i>. Se Veritas. 
<b>Alethopteris</b> Sternb., <i>paleont</i>., ett inom stenkolsperiodens och den permiska periodens aflagringar förekommande växtsläkte, hvars blad erinra om vissa ormbunkars. Enligt nyare undersökningar är det dock sannolikt, att detta släkte snarare hör till gruppen <i>Cycadofilices</i>, ett mellanled mellan ormbunkar och cykadéer. A. G. N. 
<b>Aletsch-gletscher,</b> Alpernas största jökel, sträcker sig från södra sidan af alptoppen Jungfrau ned i Rhônedalen. Längd 16,5 km., med firn 24 km. Enligt Heim behöfver snön 450 år för att från toppen af Jungfrau föras till nedre ändan af denna gletscher. 
<b>Aleurites moluccana,</b> <i>bot</i>. Se Euphorbiaceæ. 
<b>Aleuromanti</b> (af grek. <i>aleuron</i>, mjöl, och <i>manteia</i>, spådom), spådom genom rådfrågande af offermjölet. 
<b>Aleurometer</b> (af grek. <i>aleuront</i> fint mjöl, och <i>metron</i>, mått), "mjölmätare", och Aleuroskop (af grek. <i>skopein</i>, se), "mjölundersökare", namn på apparater för undersökning af mjöls duglighet till brödbakning. En fransman Boland har uppfunnit en s. k. aleurometer, genom hvilken mjölsortens godhet bestämmes efter graden af tänjbarhet hos det i densamma befintliga växtlimmet. 
<b>Aleuron-korn</b> (af grek. <i>aleuron</i>, mjöl), Proteinkorn l. Glutenmjöl, <i>bot</i>., de mest af ägghviteämnen bestående bildningar, som finnas i nästan alla 
[bildtext] Celler med aleuronkorn i fröhvitan hos <i>Ricinus</i>: 1. I koncentrerad glycerin. 2. I förtunnad glycerin. 3. Efter uppvärmning i glycerin. 4. Efter behandling med jodalkohol och svafvelsyra. 
frön. Då frömognaden inträder, afsöndra sig i fröhvitans eller hjärtbladens celler runda partier ur protoplasman; dessa få en fastare konsistens och bilda aleuronkorn. Det är under denna form som inom växtriket ägghviteämnen oftast uppträda såsom reservnäring. Aleuronkorn förekomma antingen, såsom hos ärter och bönor, i samma celler som stärkelsekornen eller också i särskilda cell-lager (glutenceller), såsom hos sädesslagen. Rikast uppträda de dock hos sådana frön, som ej innehålla stärkelse, utan feta oljor (<i>Ricinus</i> m. fl.). Aleuronkornen äro klotrunda eller ellipsoidiska, innesluta ofta kristalloider (se d. o.) eller globoider, d. v. s. rundade eller druflika, amorfa små anhopningar af fosforsyrad kalk och magnesia. Då fröna gro och utveckla den unga plantan, upplösas aleuronkornen och användas vid dennas uppbyggande. Nyare undersökningar hafva ådagalagt, att aleuronkornen icke äro annat än den intorkade, på ägghviteämnen rika cellsaften. Är denna färgad, blifva därför äfven aleuronkornen, t. ex. hos <i>Hibiscus</i>, färgade. G. A.* 
<b>Aleuroskop.</b> Se Aleurometer. 
<b>Aleuterna</b> l. Aleutiska öarna, en grupp öar tillhörande territoriet Alaska i Förenta staterna, belägen 51°-54,30° n. br., 165°-172° v. lgd, och skiljande Berings haf från Stilla oceanen. Öarna äro till antalet öfver 150. Arealen uppgifves mellan 14,600 och 37,840 kvkm., folkmängden omkr. 2,500 pers. Hafsdjupen på båda sidorna om öraden äro ansenliga, på den norra 1,000-3,926 m., på den södra 3,000 m., ja s. om Unalasjka 6,986 m. Öarna delas i fyra grupper, näml. från Alaska: Räf-, Andrejanovsky-, Rått- och Grann-öarna. Till den första gruppen höra de största: Unimak, Unalasjka och Umnak. Nämnas må dessutom Seguam, Amla, Atka, Adak, Kanjaga, Tanjaga, Amtsjitka, Attu och Agattu. Öarna höja sig från en lång underhafsbank af blott omkr. 1,000 m. djup till höjden af 2,729 m. (berget Sjisjaldin på Unimak) och 1,700 m. (Makusjin på Unalasjka). Aleuterna höra till jordens aktivaste vulkan-områden. Klimatet är rått och fuktigt och växtligheten högst obetydlig. Befolkningen lefver mest af jakt (på sälar och hvalar) samt af fiske. Invånarna äro mest aleuter, hvilket namn ryssarna gifvit dem; själfva kalla de sig <i>unungun</i> ("folk"). De stå västeskimåerna närmast. Ögruppen upptäcktes af Bering 1741. J. F. N. 
<b>Alexander</b> (grek. <i>Alexandros</i>), kallad den store, den tredje af de macedoniske konungarna med namnet Alexander, föddes 356 f. Kr. Enligt traditionen härstammade han genom sin fader, konung Filip af Macedonien, från Herakles och genom sin moder, Olympias, från Akilles. A. egde, hvad grekerna ansågo som en gudarnas särskilda gåfva, skönhet. (Om. A:s utseende se Baumeister, "Denkmäler" I. s. 38 ff.) Redan tidigt utmärkte han sig genom stolthet och äregirighet. Han ville ej försöka sin lycka vid de olympiska spelen, emedan där ej funnes några konungar att öfvervinna, och vid sin faders segrar klagade han, 
page_number=292, index= - Alexander, kallad den store 
att ingenting blefve kvar för honom att eröfra. Till lärare hade han bland andra den grekiske filosofen Aristoteles, forntidens kunskapsrikaste och mångsidigaste man. Dennes undervisning blef af största betydelse för den unges andliga utveckling, och särskildt blef A. därigenom förtrogen med den helleniska kulturen och Hellas' politiska förhållanden. Jämte Homeros voro Pindaros och Stesichoros A:s älsklingsskalder. Han tog Akilles till sin förebild och förskaffade sig i Hefaistion en vän, som var för honom hvad Patroklos var för Akilles. Tidigt visade han prof på lysande tapperhet. Vid Chaironeia bröt han sig genom tebanernas heliga skara och bidrog därigenom väsentligen till sin faders seger (338). Under brydsamma förhållanden tillträdde A. efter faderns död (336) regeringen. Medtäflare gjorde honom kronan stridig, och såväl i det underkufvade Grekland som bland de besegrade barbarerna började oroligheter. Genom raskhet och kraft visade sig emellertid A. ställningen vuxen. Han vände sig först emot grekerna. Tessalien kufvades utan svårighet. Aten skickade sändebud och fick förlåtelse. I Korint blef A. af de från hela Grekland (utom Sparta) församlade ombuden vald till högste befälhafvare i det förestående kriget mot perserna. Nu kunde A. vända sin uppmärksamhet emot barbarerna norr om Macedonien. Under hans segerrika tåg emot dessa spred sig i Grekland ett falskt rykte om hans död. Detta blef signalen till ett nytt uppror. Tebe reste sig först; Aten bistod tebanerna emot den macedoniska besättningen, och underhandlingar inleddes med perserna. A., som i ilmarscher återvändt, intog Tebe genom stormning, hvarvid en stor mängd af invånarna blefvo nedhuggna. På tillstyrkan af amfiktyonerna, som fingo bestämma öfver Tebes öde, blef staden förstörd, med undantag af Pindaros' hus, hvilket på A:s befallning skonades; Aten benådades däremot. Nu var grekernas mod brutet och A. oförhindrad att företaga sitt eröfrings- och hämndetåg emot perserna. Antipatros kvarlämnades hemma såsom ståthållare. A. fördelade nästan hela sin personliga förmögenhet bland sina vänner, och då Perdikkas frågade honom: "hvad skall du då behålla för dig själf?" svarade han: "hoppet". 
Med omkr. 30,000 man fotfolk och 5,000 ryttare - en obetydlig styrka i förhållande till fiendens, men välöfvad och full af tillförsikt - begaf han sig våren 334 öfver till Mindre Asien. Vid floden Granikos stod en persisk här. Striden, hufvudsakligen förd mellan rytteriafdelningarna, blef het, då A. skulle gå öfver floden; men A. segrade och fiendens läger eröfrades (334). Mindre Asien stod nu öppet för segraren, hvars närmaste plan gick ut på att eröfra kustländerna ned mot Egypten och så försvaga fiendens flotta. I Gordium (i Frygien) afskar han med sitt svärd den ryktbara gordiska knuten (333) och tillämpade nu på sig själf det orakelsvar, som lofvade väldet öfver Asien åt den, som kunde upplösa denna knut. Dareios, det persiska rikets ädle, men svage herskare, hade förut haft ovärderlig hjälp af sin utmärkte fältherre Memnon, men såg sig efter dennes död nödsakad att själf träda segraren till mötes och försvara Syrien. A., som blifvit uppehållen i Tarsos genom en häftig feber, skyndade emot Dareios och vann, gynnad af terrängen, vid Issos en lysande seger öfver hans ofantliga här (333). Dareios själf undkom med möda; hans moder, gemål och barn föllo jämte persernas omätligt rika läger i segrarens händer. Ännu var emellertid den persiska flottan farlig. Tåget gick därför nu mot den feniciska kusten, flottans viktigaste operationsbas, hvarest de rika städerna Tyros och Gassa gjorde ett långvarigt, men fruktlöst motstånd. Därefter eröfrade A. Egypten samt anlade Alexandria, som skulle föreviga sin grundläggares namn, och besökte Juppiter Ammons tempel i libyska öknen, där han af prästerskapet hälsades såsom gudens son, en tilldragelse, som gaf hans verk liksom gudomlig sanktion och därigenom var af ganska stor betydelse. Emellertid hade Dareios hunnit samla en ny, väldig här, men äfven denna blef af A. efter hans återkomst till Asien fullständigt besegrad vid Gaugamela (nära Tigris) år 331. Babylon, Susa och Persepolis föllo jämte oerhörda skatter i segrarens händer. Dareios omkom under en flykt strax därpå. A. hedrade den döde och lät begrafva hans lik i Persepolis. 
Nu kunde det helleniska förbundets krig mot arffienden Persien anses afslutadt. Men A. betraktade sig numera såsom persernas rättmätige härskare. Oberoende af hänsyn till grekerna, där Antipatros nyligen genom sin seger öfver spartanske konungen Agis ytterligare tryggat hans välde, och säker på härens trohet, kunde A. nu fortsätta sina eröfringar i det inre Asien ända bortom floden Jaxartes. I Sogdiana tog han till gemål den sköna Roxane. 
Herraväldet öfver Persien var tryggadt, den opposition, som någon gång visat sig bland macedonierna, stillad: tiden för ett nytt eröfringståg var inne, denna gång mot det gamla sagolandet Indien. 
På våren år 327 företog han det ryktbara fälttåget, öfvergick våren 326 Indus och höll ett festligt intåg i Taxila. Men vid floden Hydaspes möttes han af den indiske konungen Porus, och det fordrades macedoniernas hela krigsvana och tapperhet för att segra i den mördande kampen. Porus blef sårad och föll i A:s våld, men behandlades af honom med största ädelmod. Vid floden Hyfasis måste A. efter en lång tvekan gifva efter för den af klimat och strapatser utmattade härens bestämda önskningar att få anträda återtåget. Detta verkställdes under fortsatta strider och eröfringar utefter floderna Hydaspes, Akesines och Indus. Från dessa trakter återvände A., alltjämt betänkt på att trygga sina eröfringar, med största delen af hären till lands, under det att flottan, med Nearchos i spetsen, på sin väg från Indus undersökte den sydliga kusten af hans rike. De, som tågade landvägen, hade genom hetta, hunger och törst svåra vedermödor att uthärda. Efter sin återkomst till Persien straffade A. på det hårdaste dem, som under hans frånvaro visat sig otrogna eller tillåtit sig utpressningar. Därefter firades i Susa den lyckliga hemkomsten med den ena festligheten efter den andra. Särskildt bemödade sig konungen att med hvarjehanda medel, i synnerhet äktenskap, sammansmälta den grekisk-macedoniska och den persiska nationen. Själf tog han en af Dareios' döttrar till gemål, gaf en annan åt Hefaistion och förmälde Persiens förnämsta kvinnor med sina generaler samt uppmanade soldaterna att följa officerarnas exempel. Därefter tog A. ännu ett steg för att fylla klyftan mellan européer och asiater och på samma gång skaffa den för hans världsrike behöfliga stående 
page_number=293, index= - Alexander, kallad den store 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Alexander den stores rike.</b> 
Skala 1:24,000,000 
Alexanders fälttåg. 
page_number=294, index= - Alexander, kallad den store 
 
page_number=295, index= - Alexander, kallad den store  - Alexander, namn på åtta påfvar  - Alexander. 1. Alexander I, påfve  - Alexander. 2. Alexander II, påfve 1061-73  - Alexander. 3. Alexander III, påfve 1159-81  - Alexander. 4. Alexander IV, påfve 1254-61  - Alexander. 5. Alexander V, påfve 1409-1410 
härstyrkan: han upptog 30,000 på macedoniskt sätt väpnade och inöfvade asiater i sin krigshär. Äfven i de grekiska staternas autonomi ingrep A., icke alltid utan motstånd. I Babylon, som han ämnade göra till sitt rikes medelpunkt och hufvudstad, förberedde A. nya eröfringar och planlade flera förbättringar i den inre förvaltningen. Just som en expedition var färdig att afgå till Persiska hafvet, insjuknade konungen, hvars motståndskraft genom öfveransträngning och oregelbundet lefnadssätt brutits, i en svår klimatfeber, för hvilken han snart dukade under, vid ännu ej fyllda 33 års ålder, sommaren 323 f. Kr. Några veckor förut hade sändebud anländt ifrån Grekland för att egna honom gudomlig dyrkan. 
Det lilla, som är bekant af A:s planer, visar, att han skulle hafva utfört ännu större verk, om den största af alla krafter, tiden, hade förlänats den, som tycktes ega nästan alla andra. A. var en fältherre af allra första rang, men ock en insiktsfull statsman, besjälad af det lifligaste intresse för sitt rikes välfärd. Genom honom öppnades ofantliga vägar för handeln och industrien; den grekiska bildningen hade genom de talrika nybyggena blifvit förd till tusen punkter af det stora riket, och omvändt hade grekernas andliga synkrets betydligt vidgats; de empiriska vetenskaperna väcktes till nytt lif; klyftan mellan folken började utjämnas. Se där hvad A., mer eller mindre medvetet, hade utfört, och hvarför världen ännu två tusen år därefter vördnadsfull stannar inför den unge segraren, under det den glömmer hvad historien, af öfverseende för ungdom och snille, nöjer sig med att kalla hans fel. A. B-R. (H. SGN.) 
Litt.: Hufvudkällor till A:s historia äro arbeten af Plutarchos och, än mer, af Arrianos, hvilka bägge stödde sig på trovärdiga berättelser af A:s följeslagare Ptolemaios (Soter), Aristobulos och Nearchos. För en mera retorisk och otillförlitlig historieskrifning, som var grundad på utsagor från andra af A:s ledsagare (Kallisthenes, Kleitarchos m. fl.), är Curtius i sin skildring af A. den förnämligaste representanten. Se vidare Fränkel, "Die quellen der A.-historiker" (1883), J. G. Droysen, "Geschichte A:s des grossen" (5:e uppl. 1898), Hertzberg, "Die asiatischen feldzüge A:s des grossen" (2 bd, 1863-64), Jurien de la Gravière, "Les campagnes d'Alexandre" (5 bd, 1883-84), B. Niese, "Gesch. der griech. u. maked. staaten" (I, 1893), Lauth, "A. in Ægypten" (1896), York von Wartenburg, "Kurze übersicht der feldzüge A:s des grossen" (1897), Koepp, "A. der grosse" (1899), och amerikanen Wheeler, "Life of A. the great" (1900). 
Redan i lifstiden förhärligades A. flitigt i bildande konst, och man synes icke ha åtlydt hans påbud, att endast Apelles finge måla honom, endast Lysippos modellera honom och endast Pyrgoteles afbilda honom på skurna stenar. Icke många bilder af honom ha likväl bevarats till eftervärlden. Trognast anses hans drag vara återgifna i en i Louvre förvarad marmorbyst (med inskrift); idealiserade äro bland andra en byst i kapitolinska museet och en i Herculanum funnen ryttarstatyett i brons. Berömd är mosaikbilden "Alexander-slaget" (se d. o.). Från nyare konstperioder märkas främst Soddomas fresker "Alexanders bröllop med Roxane" och "Dareios' familj inför A." samt Thorvaldsens "Alexandertåg". Jfr Müller, "Numismatique d'Alexandre le grand" (Köpenhamn, 1855), Koepp, "Über das bildnis A:s des grossen" (1892), och Ujfalvy, "Le type physique d'Alexandre le grand" (1902). 
<b>Alexander,</b> namn på åtta påfvar. 
1. Alexander I, påfve i början af 2:a årh. (109?-118?), räknas såsom den 6:e bland påfvarna och efterträdde Evaristus. Häfdatecknaren Platina säger, att han var "till åren en yngling, men till sina dygder en gubbe". Han anses, ehuru inga bevis finnas därför, hafva infört bruket af vigvatten m. m. Se Langen, "Gesch. der röm. kirche bis Leo I" (1881). 
2. Alexander II, påfve 1061-73, hette egentl. Anselmo di Badagio och tillhörde en ansedd milanesisk släkt. Han var förut biskop i Lucca och var Gregorius VII:s (Hildebrands) närmaste företrädare i den påfliga värdigheten. A. var den förste påfve, som valdes uteslutande af kardinalkollegiet, utan andras inblandning. Han verkade under sin regering med mycken framgång för genomförandet af hildebrandismens grundsatser. 45 bref af hans hand äro ännu i behåll. Han dog 1073 och ligger begrafven i Laterankyrkan. Se Fetzer, "Voruntersuchungen zu einer geschichte Alex. II." (1887), och Hauck, "Kirchengesch. Deutschlands", bd III (1896). 
3. Alexander III, påfve 1159-81, bördig från Siena, var förut kardinal och hade då namnet Orlando. Han var en mycket framstående påfve och regerade i Gregorius VII:s anda. På hans tid började den hohenstaufiska striden, under hvilken han med kraft, ehuru i början utan framgång, motsatte sig Fredrik I Barbarossas djärfva anspråk. Efter slaget vid Legnano, 1176, måste den stolte kejsaren bekväma sig att ödmjukt kyssa påfvens fot. En ännu djupare förödmjukelse drabbade konung Henrik II af England. Med anledning af mordet på hildebrandismens ifrige försvarare i England,ärkebiskop Thomas à Becket, måste Henrik underkasta sig en skymflig botgöring på denne sin dödsfiendes graf. A. höll 1179 det 3:e lateranska mötet, hvars viktigaste beslut var den bestämmelsen att ingen kunde förklaras för rättmätig påfve, om hvilken icke två tredjedelar af de väljande hade förenat sig. Det var under denne påfve, som Sverige erhöll egen ärkebiskop med säte i Uppsala (1164). Se Reuter, "Gesch. Alex. III und der kirche seiner zeit" (1860). 
4. Alexander IV, påfve 1254-61, hette förut Rainaldo och var biskop af Ostia, när han 1254 utsågs till påfve. Han tillhörde samma släkt (grefvarna af Segni) som Roms mäktigaste påfve, Innocentius III. A. var en ädelsinnad man, ehuru med stora hierarkiska anspråk och icke fullt vuxen sin höga ställning. Olycklig i sin strid med Manfred af Sicilien, måste han fly från Rom och dog i Viterbo 1261. Med mycken ifver arbetade han för åvägabringandet af en förening mellan den grekiska och den romerska kyrkan och gjorde sig äfven känd som en varm gynnare af tiggarordnarna, bland hvilkas antal han 1256 upptog augustin-orden. Se Langen, "Gesch. der röm. kirche" (1885). 
5. Alexander V. Dennes påfliga regering räckte endast 10 månader och 8 dagar, från 26 juni 1409 till 3 maj 1410. Han var född grek (hans egentliga namn var Pietro Filargi), upptogs till en början i ett franciskan-kloster, studerade i Oxford och Paris, blef 1402 ärkebiskop i Milano och 
page_number=296, index= - Alexander. 5. Alexander V, påfve 1409-1410  - Alexander. 6. Alexander VI, påfve 1492-1503  - Alexander. 7. Alexander VII, påfve 1655-67  - Alexander. 8. Alexander VIII, påfve 1689-91  - Alexander från Afrodisias, grekisk filosof  - Alexander, patriark i Alexandria  - Alexander af Hales, skolastisk tänkare  - Alexander, ryska kejsare  - Alexander. 1. Alexander I Pavlovitj 
kardinal. Svag till sin karaktär, förvärfvade han sig dock ett namn såsom skarpsinnig tänkare, stor talare och utmärkt predikant. Ehuru han hade blifvit utsedd till påfve af det s. k. för-reformatoriska partiet på kyrkomötet i Pisa 1409, visade han dock ringa böjelse för reformeringsförsök. Tvärtom skref han mot Wycliffes alltmer sig utbredande läror och kallade Johan Hus att stå till rätta inför sin domstol i Rom. Som påfve tillbragte han sin mesta tid i Bologna, där han ock dog, 71 år gammal. Se Pastor, "Gesch. der päpste seit dem ausgang des mittelalters" (1886). 
6. Alexander VI, påfve 1492-1503, urspr. Rodrigo Lanzol, sedan Rodrigo Borgia, var utan tvifvel den lastbaraste och mest karaktärslöse af alla dem, som burit den påfliga tiaran. Född år 1430 eller 1431 i Xativa nära Valencia, adopterades han af sin farbroder, påfven Kalixtus III, och infördes sålunda i den mäktiga familjen Borgia, hvars oädlaste egenskaper han förenade med ett imponerande yttre och stor formell begåfning. Han befordrades hastigt till kyrkans högre värdigheter, blef 1457 romerska kurians vice kansler och lade under sig biskopsdömena Valencia, Porto och Cartagena samt en stor mängd beneficier. Sina oerhörda inkomster använde han på att tillfredsställa ett omåttligt praktbegär och en tygellös sinnlighet. Genom simoni och allehanda nedrigheter lyckades han efter Innocentius VIII:s död, 1492, bestiga S:t Petrus' stol. Hans påfliga gärning gick främst ut på att förskaffa rikedomar och höga hedersposter åt sina barn, särskildt åt Juan, Cæsar, Jofré och Lucretia, hvilka voro frukter af hans brottsliga umgänge med den sköna romarinnan Vanozza Catanei. Midt under hans hänsynslösa, ränkfulla kamp härför bortryckte honom malarian 1503. Med allt skäl har man kallat honom det kristna Roms Nero. Under hans påfliga regering och på hans anstiftan måste den bekante kyrkopolitikern och för-reformatorn i Florens, Savonarola, bestiga bålet 1498. Från A. förskrifver sig ock början af den förteckning på förbjudna böcker, som är känd under namnet <i>Index librorum prohibitorum</i>. Se Clément, "Les Borgia, histoire du pape Alexandre VI" (1882). 
7. Alexander VII, påfve 1655-67, hette egentl. Fabio Chigi och var liksom Alexander III bördig från Siena. Han var förut kardinal och deltog i egenskap af påflig nuntie i underhandlingarna vid den westfaliska fredens afslutande. Som påfve visade han en otyglad praktlystnad, fåfänga och falskhet, men var en stor vän af konst och vetenskap och skref själf poesi. En tragedi, <i>Pompejus</i>, äfvensom en samling episka, lyriska och elegiska dikter, <i>Philometi labores juveniles</i>, finnas ännu i behåll. Han inlade ock stora förtjänster om Roms och särskildt Peterskyrkans försköning. Äfven i de jansenistiska stridigheterna i Frankrike deltog han och förnyade därunder den redan af Innocentius X uttalade fördömelsedomen öfver Jansenius. Däremot kunde han icke uppehålla sitt anseende i en mera personlig strid med den då ännu helt unge franske konungen Ludvig XIV, med hvilken han måste ingå ett mycket förödmjukande fördrag (i Pisa, 1664). Under hans påfliga regering inföll den svenska drottningen Kristinas offentliga öfvergång till den romersk-katolska kyrkan (1655). A. dog 1667. Se Ranke, "Die röm. päpste in den letzten vier jahrh." (1874). 
8. Alexander VIII, påfve 1689-91, hette förut Pietro Ottoboni och var bördig från Venezia. Han blef vid tämligen unga år af påfven Innocentius X utnämnd till kardinal och var nära 80 år gammal, då han genom kardinal-kollegiets nästan enstämmiga val utsågs till påfve. Under sin korta regering hann A. göra sig känd för välgörenhet, men ock för en hänsynslös nepotism, när det var fråga om bortgifvandet af kyrkliga ämbeten och äreställen. Ehuru vänskapligt stämd mot Ludvig XIV, förnyade han sin företrädares motstånd mot de s. k. <i>Quattuor propositiones cleri gallicani</i> af år 1682, i hvilka den franska kyrkans nationella fri- och rättigheter förfäktades. För öfrigt gjorde han sitt namn berömdt genom inköpandet af den svenska drottningen Kristinas dyrbara bibliotek, hvarigenom bland annat icke mindre än 1,900 manuskript under namn af "det ottoboniska biblioteket" införlifvades med den vatikanska boksamlingen. Se Ranke, "Die röm. päpste" (1874). J. H. B. (J. HDR.) 
<b>Alexander</b> (grek. <i>Alexandros</i>) från Afrodisias (så kallad efter sin födelseort, en stad i Karien), grekisk filosof, förestod den peripatetiska skolan i Aten omkr. år 200 e. Kr. Han utgaf ryktbara kommentarer till flera af Aristoteles' skrifter. Jfr Alexandrister. S-E. 
<b>Alexander</b>, patriark i Alexandria och den berömde kyrkofadern Athanasius' företrädare, uppträdde i den arianska striden såsom rättrogenhetens ifrige försvarare. Han dog 328 och räknas af den romersk-katolska kyrkan bland helgonens antal. Se Hefele, "Conciliengeschichte" (1875). J. H. B.* 
<b>Alexander</b> af Hales [hels], en af 1200-talets skarpsinnigaste skolastiske tänkare. Efter att hafva fått sin bildning i det engelska klostret Hales i Gloucester, begaf sig A. till Paris och gjorde sig där känd som en framstående lärare på det teologisk-filosofiska området. Blott det, som har direkt stöd i den heliga skrift, kan enligt honom fastslås som verklig sanning, allt annat är meningar (<i>opiniones</i>). Genom en konstfärdig dialektik, som rörde sig ej blott med bibeln och kyrkofäderna, utan äfven med Aristoteles och hela den klassiska litteraturen, lyckades han emellertid att i öfverraskande grad bringa dessa meningar i öfverensstämmelse. Hans främsta arbete är <i>Summa universæ theologiæ</i> (Venezia 1475), hvars dialektiska skärpa förskaffat honom namnet <i>doctor irrefragabilis</i> (den ovederlägglige). Till A. hänföres bl. a. läran om <i>thesaurus supererogationis perfectorum</i>, eller att kyrkan eger att förfoga öfver en skatt af fromma öfverloppsverk, dem de helige på jorden hafva utfört. År 1222 ingick A. i franciskan-orden och dref som munk den satsen, att tiggandet var förtjänstfullt, arbetet för lifsuppehället öfverflödigt. A. dog 1245. Se Loofs, "Leitfaden der dogmengeschichte" (3:e uppl. 1893). J. HDR. 
<b>Alexander,</b> <i>ryska kejsare</i>. 1. Alexander I Pavlovitj, son till kejsar Paul I och dennes andra gemål, Maria Feodorovna af Württemberg, föddes 
page_number=297, index= - Alexander. 1. Alexander I Pavlovitj  - Alexander. 2. Alexander II Nikolajevitj 
23 dec. (11 dec. g. st.) 1777. Hans uppfostran leddes af den frisinnade och snillrike schweizaren Laharpe, hvilken utöfvade ett stort inflytande på den unge fursten. A. var af naturen rikt begåfvad och tillgänglig för stora idéer; men han saknade fasthet i viljan: han lät i sitt handlingssätt bestämma sig mindre af inre öfvertygelse än af tillfälliga intryck. Till sin fader stod A. i ett mindre godt förhållande. Den sammansvärjning, som bildades emot honom och sades åsyfta endast Pauls afsättning, gillades af A., som trodde sig själf hotad af fadern. Emellertid blef denne mördad natten 23-24 mars 1801, hvarefter A. besteg tronen. Mördarna straffades ej. I början af sin regering riktade A. sina sträfvanden hufvudsakligen på Rysslands inre utveckling och uppträdde försiktigt i sin utrikes politik. Han drog sig 1801 tillbaka från det hufvudsakligen mot England riktade förbund, som Paul ingått med Sverige, Danmark och Preussen om en väpnad neutralitet, lämnade sina bundsförvanter i sticket och höll fred med både Frankrike och England. Men till följd af Napoleons våldsamma framfart bröt han 1805 med Frankrike och deltog i den s. k. tredje koalitionen. Efter de förbundnes nederlag vid Austerlitz s. å. drog han sina härar tillbaka från Österrike, men förnyade snart kriget såsom Preussens bundsförvant och deltog i fälttåget i Östpreussen 1807. Efter nederlaget vid Friedland hade han ett möte med Napoleon på Njemen-floden, greps af beundran öfver hans personliga egenskaper och föll för hans lockelser att med honom dela väldet öfver Europa samt slöt s. å. med Napoleon fred (och hemligt fördrag) i Tilsit, hvarvid han uppoffrade sina bundsförvanter Preussen, England och Sverige. Det var på grund af aftal i Tilsit, som han öfverföll Sverige och eröfrade (1808-09) Finland, hvars religion och grundlagar han dock bekräftade och stadfäste på Borgå landtdag. Napoleon hade lämnat A. fria händer äfven mot Turkiet, vid mötet i Erfurt (1808), där förbindelsen mellan de båda härskarna tycktes blifva ännu mera befäst. Men Napoleons politik, som korsade A:s och hans ungdomsvän Czartoryskis plan att samla alla de forna polska länderna till ett konstitutionellt konungarike i personal-union med Ryssland, och som hindrade A:s planer i orienten, Napoleons österrikiska giftermål, hans kraf på ett noggrannare iakttagande af kontinentalsystemet, som A. alltmer undandrog sig att tillämpa, medan han förbjöd införsel af franska manufakturvaror, och slutligen Napoleons annexion af Oldenburg, som tillhörde A:s nära anförvanter, ledde 1812 till krig. Vid Napoleons hotande anfall närmade sig A. Sverige, som han mot löfte om hjälp tillförsäkrade Norges besittning och hvars kronprins Karl Johan sedermera under ett personligt möte i Åbo ingaf den rådville och af motgångarna nedböjde A. tillförsikt. A. visade sedermera Sverige en varaktig trofasthet. A. slöt ock fred med Turkiet och närmade sig genom Sverige England. Trots Napoleons framgångar och ockupation af Moskva afslog A. alla dennes fredsanbud. Sedan den franska hären på sitt återtåg tillintetgjorts, ryckte ryssarna västerut. A. hälsades af Tysklands folk såsom befriare och förvärfvade genom det ädelmod han visade mot de besegrade fransmännen rätt till dessas tacksamhet. På kongressen i Wien 1814-15 utöfvade nämligen A. ett afgörande inflytande, men fick endast en del af det forna Polen förenad med Ryssland såsom särskildt konungarike, med egen författning och förvaltning. - Under intrycket af de stora världshändelserna och genom inverkan af fru v. Krüdener utvecklade sig A:s medfödda böjelse för svärmeri och mysticism och alstrade hos honom idén till den s. k. heliga alliansen (se d. o.), som han ingick 1815 med Österrikes och Preussens regenter och som i stället för att inleda ett fridens tidehvarf blef ett medel till folkfrihetens undertryckande, i synnerhet sedan den lättledde A. blifvit ett verktyg för den österrikiske ministern Metternichs frihetsfientliga statskonst. Uppskrämd af de frihetsrörelser, som uppstodo i flera riken, påbjöd han en sträng presscensur; vetenskapen och undervisningen fjättrades; undersökningar angående demagogiska stämplingar anställdes, och A., som förut svärmat för att befria de kristne på Balkanhalfön från muhammedanerna, blef en overksam åskådare af de "upproriske" grekernas frihetsstrid. Af alla dessa skäl uppkom i Ryssland ett starkt missnöje, och där bildade sig hemliga sällskap, hvilkas syfte var att med våldsamma medel omdana det bestående. Underrättelsen därom gaf ny näring åt A:s svårmod. Lefnadstrött afled han plötsligt i Taganrog 1 dec. (19 nov. g. st.) 1825. Han var sedan 1793 gift med Elisabet, dotter till arfprinsen Karl Ludvig af Baden och syster till Gustaf IV Adolfs gemål. Äktenskapet var mindre lyckligt och blef barnlöst. A. efterträddes af sin broder Nikolaus. Om de inre förhållandena i Ryssland under A:s regering se Ryssland. Litt.: Choiseul-Gouffier, "Mémoires historiques sur l'empereur A. et. la cour de Russie" (1829), Golowin, "Histoire d'Alexandre I (Leipz. 1859), Bogdanovitj, "Kejs. Alexander I:s regering" (på ryska, 1869-71), Joyneville, "Life and times of A." (1875), Pypin, "Die polit. und litterar, bewegung unter A. I" (2:a ryska uppl. 1885, tysk öfv. 1894), Nadler, "Kaiser A. I und die heilige allianz" (1886), Vandal, "Napoléon et Alexandre I" (1891-93), och Schilder, "Kejsar A. I" (på ryska, 1898). 
2. Alexander II Nikolajevitj, son af kejsar Nikolaus I och Charlotta, dotter till konung Fredrik Vilhelm III af Preussen, föddes 29 apr. (17 apr. g. st.) 1818. Han fick under skalden Basil Sjukovskis och andra utmärkta lärares ledning en förträfflig och mångsidig bildning. Under det sista årtiondet af faderns regering deltog A. ofta i styrelsen, hvarjämte han i åtskilliga viktiga statsangelägenheter sändes till främmande hof. Såsom kansler för universitetet i Hälsingfors (1826-55) skaffade sig A. god 
page_number=298, index= - Alexander. 2. Alexander II Nikolajevitj  - Alexander. 3. Alexander III Alexandrovitj 
kännedom om finska förhållanden och vinnlade sig om att gå finnarnas önskningar till mötes och förlika dem med deras nya ställning. Då A. 2 mars 1855 tillträdde regeringen, pågick ännu Rysslands krig med Porten och västmakterna. Hans tronbestigningsmanifest tydde icke på att han skulle göra fredliga reformer till hufvuduppgiften för sin regering. Under alltjämt nya rustningar tycktes hela Ryssland vara förvandladt till ett militärläger, och A. besökte själf krigsskådeplatsen. Emellertid skyndade han att afsluta kriget. Strax efter freden, som undertecknades i Paris 1856, kungjorde A. att hans bemödande såsom regent skulle blifva att upprätthålla freden samt utveckla sitt folks andliga och materiella krafter. Från alla håll yrkades på reformer, och förra delen af A:s regering utmärktes af en mängd sådana, främst lifegenskapens upphäfvande. A. utfärdade ett amnestidekret, hvarigenom deltagarna i 1825 års revolt och 1830-31 års polska resning dels fingo sin ställning mildrad, dels fingo återvända ur förvisningen. Han återupplifvade Finlands statsskick genom att för första gången efter eröfringen sammankalla landtdagen (1863) och genom landtdagsordningen (1869) tillförsäkra denna ett regelbundet inflytande. Mot Polen visade han i början stor försonlighet, men rysshatet blidkades ej, och A. lät genom grefve Berg med omänsklig stränghet kväfva det 1863 utbrutna upproret samt russificera landet. Medan A. utvidgade sitt rike genom eröfringar i Asien, intog han länge neutralitet under de europeiska förvecklingarna; han dolde visserligen ej sina vänskapliga känslor för Preussen i dess krig med Österrike (1866) och Frankrike (1870-71), men gjorde personliga besök i Paris (1867, då han skymfades genom demonstrationer för Polen och var utsatt för polacken Berezowskis mordförsök) och i London 1873, sedan han för att lugna England förlofvat sin dotter Maria med hertigen af Edinburgh. Fr. o. m. 1872 inträdde ett hjärtligare förhållande till Österrike (konferenserna mellan A. samt kejsarna Vilhelm och Frans Josef under de följande åren, "trekejsare-förbundet"). Den panslavistiska rörelsen tvang honom emellertid att öfvergifva neutraliteten samt till Serbiens och Montenegros hjälp angripa Turkiet 1877. Han delade farorna med hären under den kritiska tiden i Bulgarien, tills Plevnas fall (dec. 1877) öppnade en rad af glänsande framgångar, som förde till freden i San Stefano. Den betydliga minskning i fredsvillkoren, som gjordes på den af Bismarck ledda Berlinkongressen, minskade för en tid det intima förhållandet till Tyskland. Emellertid antog den af sociala missförhållanden närda jäsning, som pågått under A:s hela regering, efter kriget en allt fruktansvärdare karaktär. 14 april 1879 gjorde Solovin ett revolverattentat mot A. framför Vinterpalatset, 1 dec. s. å. sökte man medelst minor spränga det kejserliga tåget emellan Livadia och Moskva, 27 febr. 1880 inträffade en dynamitexplosion under kejsarens matsal i Vinterpalatset. Missmodig lämnade han nästan diktatorisk makt åt Loris Melikov för att återställa lugnet, och detta tycktes återställdt genom en rad milda åtgärder från dennes sida. Men den nihilistiska exekutivkommittén förklarade i en proklamation A. dömd till döden, och fyra dagar sedan han undertecknat ett utkast till åtgärder för införande af en friare författning mördades han, 13 mars 1881, medelst explosiva bomber under en åktur på en af Petersburgs förnämsta gator. A. var sedan 1841 gift med Maria Alexandrovna (förut Maximiliana Vilhelmina Augusta Sofia Maria), f. 1824, d. 1880, dotter till storhertig Ludvig II af Hessen. Som hans äldste son, Nikolaus, f. 1843, dött 1865, efterträddes han af sin andre son, Alexander (se A. 3). Han efterlämnade dessutom fyra söner: Vladimir, f. 1847, Alexej, f. 1850, Sergius, f. 1857, och Paul, f. 1860. Hans enda dotter, Maria, f. 1853, förmäldes 1874 med hertigen af Edinburgh. 
A. ingick några veckor efter sin första gemåls död morganatiskt äktenskap med furstinnan Jekaterina Michailovna Dolgorukov (f. 1846), sedan 5 dec. 1880 prinsessa Jurjevskaja, som förut skänkt honom 3 barn. Hans, efter finska ständernas beslut, genom en national-subskription bekostade bildstod (modellerad af W. Runeberg) aftäcktes i Hälsingfors 1894. - Om Ryssland under A:s regering se vidare Ryssland. Litt.: Jomini, "La Russie sous l'empereur A. II" (1862), Golowin, "Russland unter A. II" (1870), Laferté (pseud. för furstinnan Dolgorukov), "Alexandre II" (1882), Cardonne, "L'empereur A. II" (1883), och Safonow, "Tsaren-befriaren A. II" (på ryska, 1898). 
3. Alexander III Alexandrovitj, den föregåendes son, föddes i Petersburg 10 mars (26 febr. g. st.) 1845. Han uppfostrades tillsammans med sin 17 månader äldre broder, storfurst Nikolaus. Sedan denne begåfvade och populäre furste, som ingaf stora förhoppningar, aflidit i Nizza 24 april 1865, blef A. rysk tronföljare (tsesarevitj). Han förmälde sig 9 nov. 1866 med danska prinsessan Dagmar, konung Kristian IX:s andra dotter, som förut varit hans äldre broders trolofvade. Storfurstinnan Maria Feodorovna - hvilket namn prinsessan Dagmar fick vid öfvergången till den grekisk-katolska kyrkan - erhöll snart ett ganska betydligt inflytande på sin gemål, som fullkomligt delade hennes danska antipatier mot Preussen. A. trädde i 
page_number=299, index= - Alexander. 3. Alexander III Alexandrovitj  - Alexander I, konung af Serbien 
uppseendeväckande opposition mot sin faders tyskvänliga politik. I Anitjkovpalatset, där tronföljareparet residerade, var det t. o. m. en tid vid 10 rubels plikt förbjudet att tala tyska språket. Ett stort inflytande på A:s karaktärsutveckling utöfvade hans deltagande i det rysk-turkiska kriget 1877, då han förde befälet öfver Donau-arméns vänstra flygel. Han fick där med egna ögon skåda krigets fasor, och från denna tid förblef han under alla ödets växlingar en uppriktig fredsvän. De ständiga nihilistsammansvärjningarna, som fördystrade de sista åren af Alexander II:s regering, gjorde äfven ett outplånligt intryck på A. Han slöt sig till sådana panslavistiska fanatiker som Katkov och Pobjedonostsev, hvilka i pressen och från predikstolen förkunnade, att gammalrysk, patriarkalisk despotism och intolerant ortodoxi vore de bästa hjälpmedlen mot nihilismen. 
Då A. efter sin faders mord 13 mars 1881 besteg kejsartronen, gjorde han nihilismens utrotande till hufvudmålet för sin inrikespolitik. 11 maj 1881 offentliggjordes ett kejserligt manifest, hvari A. förklarade sig lita på sin själfhärskaremakt allena och vara fast besluten att kraftigt åtdraga maktens tyglar. Detta manifest betecknade Pobjedonostsevs och Katkovs seger öfver den upplyste och frisinnade inrikesministern general Loris Melikov, som också afskedades 16 maj 1881 och fick till efterträdare den intrigante panslavisten general Ignatiev. 
De reaktionära tendenser, som ända från början utmärkt A:s regering, framträdde ännu skarpare, sedan Ignatiev afgått 1882 och i hans ställe den fanatiske grefve Dimitrij Tolstoi blifvit utnämnd till inrikesminister. Tolstoi, som fick behålla inrikesministerportföljen ända till sin död, 1889, införde det mest tryckande polistvång på nästan alla lifvets områden. Icke blott tusentals nihilister, utan äfven många oskyldigt misstänkta inspärrades i fängelser eller deporterades till Sibirien. Nihilisterna å sin sida utfärdade den ena våldsamma proklamationen efter den andra och uppgjorde ständigt nya mordplaner. Af fruktan för nihilisterna tillbragte A. en stor del af sin regeringstid på det svårtillgängliga, af träsk omgifna slottet Gatsjina. Det är omtvistadt, huruvida ett nihilistiskt attentat eller järnvägspersonalens försumlighet var orsaken till järnvägsolyckan vid Borki 29 okt. 1888, då det kejserliga tåget, på väg mellan Asov och Charkov, urspårade, hvarvid 21 personer dödades och 37 sårades, men A. själf förblef oskadad. 
Hvad förhållandet till utländska makter angår, iakttog A., understödd af Giers, som 1882 utnämndes till utrikesminister, en fredsvänlig politik, trots alla påtryckningar från det panslavistiska partiet. 
I sept. 1884 hade A. en vänlig sammankomst med kejsarna Vilhelm I och Frans Josef i Skierniewice. Men 1885 väckte Österrikes och Tysklands hållning i den bulgariska frågan hans förbittring, och med anledning däraf började han koncentrera stora truppmassor i Polen. Dessa truppsammandragningar vid Tysklands och Österrike-Ungerns gränser fortsattes under de följande åren och uppfattades i Europa såsom ett bevis på att Ryssland rustade sig till ett krig mot trippelalliansens makter. Ännu större blef spänningen mellan Ryssland och Tyskland efter kejsarna Vilhelm I:s och Fredriks död. Visserligen skyndade sig kejsar Vilhelm II strax efter sin tronbestigning att göra ett besök vid ryska hofvet (juli 1888), men A. besvarade detta besök först i okt. 1889, och detta långa dröjsmål karakteriserade den kyla, som då rådde mellan de båda hofven. Ännu mer ökades spänningen genom det tullkrig, som 1887 började mellan Tyskland och Ryssland. 
Det var under sådana förhållanden som A. började närma sig till franska republiken. Den rysk-franska vänskapen, långsamt, men säkert förberedd under åren 1888-90, framträdde öppet vid amiral Gervais' och den franska eskaderns besök i Kronstadt i senare hälften af juli 1891, då de franske sjömännen mottogos såsom bröder af det ryska folket, och den eljest så konservative tsaren med blottadt hufvud åhörde marseljäsen. Under de sista åren af A:s regering hemsöktes Ryssland af fruktansvärda olyckor. Flere års missväxt i åtskilliga guvernement framkallade den fasansfulla hungersnöden 1891 och 1892. Koleran, influensan och andra smittsamma farsoter skördade hundratusentals människolif. Själf angreps A. i jan. 1894 af influensan, som hade till följd en svår njursjukdom, hvaraf han efter långvariga lidanden afled på slottet Livadia, på Krim, 1 nov. 1894. Han efterträddes af sin äldste son, kejsar Nikolaus II. Se vidare Ryssland. Litt.: Samson-Himmelstjerna, "Russland unter A. III" (1891), Notovitj, "A. III und seine umgebung" (1894), C. Low, "A. III of Russia" (s. å.), och Neubürger, "Russland unter kaiser A. III" (1895). E. W. 
<b>Alexander I,</b> konung af Serbien, son af konung Milan och drottning Natalia, f. 14 aug. 1876 i Belgrad, medtogs 1886 af sin moder vid hennes skilsmässa från Milan, men återfordrades 1888 på rättslig väg af den sistnämnde, som därefter ledde gossens under slitningarna mellan föräldrarna i hög grad försummade uppfostran. Efter faderns afsägelse af kronan (6 mars 1889) besteg A. Serbiens tron, men styrelsen utöfvades af ett regentskap till 13 apr. 1893, då A. genom en statskupp förklarade sig myndig före den lagbestämda tiden, afsatte regenterna och själf öfvertog styrelsen. En afgörande vändpunkt i A:s lif blef det giftermål han efter flera misslyckade frierier vid furstehof i aug. 1900 ingick med Draga, f. 24 sept. 1866 (äfven årtalen 1863 och 1867 pläga uppgifvas), dotter af regeringspresidenten Panta Lunjevitj och sedan flera år tillbaka änka efter en ingenjör Maschin. Den begåfvade, men ränkfulla kvinnan, som varit hofdam hos drottning Natalia, behärskade fullständigt den svage och lättledde A., hos hvilken släktens degeneration med åren allt tydligare visade sin förödande inverkan. Efter giftermålet med Draga inträdde fullständig brytning mellan A. och ex-konung Milan, som förut stödt hans tron, och då A. i apr. 1903 företog en statskupp, som synnerligen godtyckligt omhvälfde författningen, samt därtill drottningens planer att, enär konungaparets äktenskap förblef barnlöst, tillförsäkra tronföljden åt en af sina bröder, löjtnant Lunjevitj, allt tydligare framträdde, bereddes marken 
page_number=300, index= - Alexander I, konung af Serbien  - Alexander, konungar af Skottland  - Alexander. A. I, konung 1107-24  - Alexander. A. II, konung 1214-49  - Alexander. A. III, konung 1249-86  - Alexander, prins af Hessen  - Alexander I, furste af Bulgarien  - Alexander, Sir William, earl of Stirling, skotsk diktare  - Alexander, Sir James Edward A. of Westerton, engelsk militär 
hastigt för en revolutionär omstörtning. Den tog form af en officersrevolt, som utbröt natten mellan 10 och 11 juni 1903 samt ledde till mord på konungaparet och flera dess anhängare under om stor brutalitet vittnande omständigheter. Se vidare Serbien. 
<b>Alexander,</b> <i>konungar af Skottland</i>. A. I, son af Malcolm III, regerade 1107-24. - A. II, son af Vilhelm Lejonet, regerade 1214-49. - A. III, den föregåendes son, f. 1241, regerade 1249-86. Under hans minderårighet stridde stormännen om väldet, och de olika partierna sökte trygga sitt inflytande genom att bemäktiga sig konungens person. A. förmäldes 1251 med den engelske konungen Henrik III:s dotter Margareta och motsatte sig med kraft först dennes och sedan Edvard I:s försök att få Skottlands länsplikt under England erkänd. Han härjade på Suderöarna, som liksom öriket Man voro norska lydland, försvarade sig tappert mot konung Håkan Håkanssons anfall (1263) samt fick genom freden i Perth (1266) af dennes son Magnus mot en penningesumma och löfte om årlig afgift såväl Suderöarna som Man. Med A. utslocknade det gamla skottska kungahuset på manssidan (1286). Om A:s dotter och dotterdotter se Margareta (norska furstinnor). 
<b>Alexander,</b> prins af Hessen, f. 1823, d. 1888, var 1840-51 i rysk krigstjänst och 1853-62 i österrikisk samt deltog i slagen vid Montebello och Solferino (1859). I 1866 års krig blef han som befälhafvare öfver 8:e förbundsarmékåren slagen af preussarna i flere strider (23-25 juli). Öfver sin stora myntsamling i Heiligenberg offentliggjorde han en förteckning (3 bd, 1854-56). Sedan 1851 var A. morganatiskt gift med Julie von Hauke, hvilken upphöjdes till prinsessa af Battenberg. 
<b>Alexander I,</b> furste af Bulgarien, prins af Battenberg, son af prins Alexander af Hessen och prinsessan Julie af Battenberg, f. 5 april 1857, deltog som officer vid ryska hären i kriget mot Turkiet 1877-78 och valdes 29 apr. 1879 till furste af Bulgarien. Utan politisk erfarenhet och utan tillräckligt stark maktställning i den nybildade statens förvirrade partistrider, på hvilka han fåfängt sökte göra slut genom en egenmäktig suspension af författningen (1881-83), var han under sina första regeringsår hänvisad till Rysslands stöd. Då han sedermera sökte frigöra sig från dess tryckande förmynderskap, inträdde ett spändt förhållande, som ytterligare skärptes, då A. mot Rysslands vilja accepterade Öst-Rumiliens i sept. 1885 genomförda förening med Bulgarien. Trots A:s duktiga och segerrika ledning af försvarskriget mot Serbien s. å., hvarigenom föreningsverket betryggades, anstiftades (säkerligen under ryska agenters medverkan) en sammansvärjning mot honom, och han blef 21 aug. 1886 i sitt slott i Sofia tillfångatagen af en skara officerare, tvangs att abdikera och fördes ur landet. Sedan en militärisk kontrarevolution inom få dagar kullkastat konspiratörernas regering, återvände A. på sitt folks kallelse till Bulgarien, där han mottogs med jubel, men då hans försök att genom ett ödmjukt telegram blidka tsar Alexander III af denne afvisades, fann han sin ställning ohållbar, hvarför han nedlade regeringen, 7 sept. 1886, och definitivt lämnade Bulgarien. Bismarck omintetgjorde 1888 af hänsyn till Ryssland en plan på förmälning mellan A. och kejsar Fredrik III:s dotter Viktoria. A. gifte sig 1889 med operasångerskan Johanna Loisinger, antog titeln grefve af Hartenau och inträdde 1890 i österrikisk militärtjänst, där han 1892 blef generalmajor. Han afled i Graz 17 nov. 1893 och begrofs i Sofia. Se Golowin, "Fürst Alexander I. von Bulgarien" (1896). Jfr Bulgarien. 
<b>Alexander</b> [ä'ligsand*], Sir William, från 1633 earl of Stirling, skotsk diktare och statsman, f. omkr. 1567, d. 1640, anställdes som lärare hos Jakob VI:s son Henrik och åtföljde 1603 Jakob till England, där han blef hofman först hos prins Henrik och efter dennes död (1612) hos prins Karl. 1621 fick han i förläning nuv. Nova Scotia, New Brunswick och en del af Canada, hvilka trakter Jakob hoppades kolonisera genom att sälja små jordområden med åtföljande adelstitlar ("baronets of Nova Scotia"). Karl I bekräftade 1625 gåfvan och gaf A. rätt att där "bruka grufvor och skogar, bygga städer, anställa marknader, inrätta domstolar, lämna jordförläningar och slå mynt". A. skref 1625 <i>Encouragement to colonies</i>, men förmådde ej göra bruk af sina vidsträckta kolonisationsrättigheter. 1626 blef han statssekreterare för Skottland samt visade som sådan mycken duglighet och orubblig trohet mot konungen. Trots de stora förläningar han på papperet erhållit, dog han i fattigdom. Under åren 1603-07 utgaf han fyra rimmade "Monarchiche tragedies" (<i>Darius</i>, <i>Cræsus</i>, <i>The alexandræan tragedie</i> och <i>Julius Cæsar</i>), 1604 <i>Aurora</i>, en samling, delvis mycket vackra sonetter och andra lyriska dikter; 1614 utkom 1:a delen af hans <i>Doomes-day</i>, en stor dikt på öfver 11,000 versrader, som förelåg färdig först 1637. Dessutom tillkommer honom största förtjänsten af Jakob I:s öfversättning af Psaltaren (<i>The psalmes of king David, translated by king James</i>, 1631). 1637 utgaf han en samlad upplaga af sina dikter, <i>Recreations with the Muses</i>. En fullständig och kritisk upplaga af A:s dikter, <i>The poetical works of Sir William Alexander, earl of Stirling</i>, utkom i 3 bd 1870-72. V. S-G. 
<b>Alexander</b> [ä'ligsand*], Sir James Edward A. of Westerton, engelsk militär och reseskildrare, f. 1803, d. 1885, deltog 1825 i kriget mot Burma, 1826 i det rysk-persiska och 1829 i det rysk-turkiska kriget samt stred 1832-34 i Portugal för dom Pedros sak. 1835 deltog han i kafferkriget och företog efter dess slut en forskningsresa till Damara- och Namaqualand. 1841-55 tjänstgjorde han i Canada och företog äfven där vidsträckta resor. Han deltog 1855-56 i Krimkriget och förde 1860-62 ett viktigt befäl under maorikriget på New Zealand. 1877 fick han afsked med generallöjtnants rang och 1881 titeln general. A. var mycket verksam för "Kleopatras nåls" öfverförande till England 1877-78, hvarom han utgifvit en skildring, <i>Cleopatras needle, its acquisition and removal to England described</i> (1879). Bland de många arbeten, hvari han skildrat sina färder och fälttåg, märkas <i>Transatlantic sketches</i> (1833), <i>Narration of ... a campaign in Kaffirland in 1835</i> (2 bd, 1837), <i>An expedition of discovery into the interior of Africa through the countries of the Great Namaquas, Boschmans and Hill Damaras</i> (2 bd, 1838), <i>L'Acadie or seven years' exploration in British America</i> (2 bd, 1849), <i>Passages in the life of a soldier</i> (2 bd, 1857), <i>Incidents of the maori-war, New Zealand in 1860-61</i> (1863) och <i>Busch-fighting</i> (1873). V. S-G. 
page_number=301, index= - Alexander, Mrs., pseudonym för den engelska författarinnan Annie Hector  - Alexander-arkipelagen l. Tlinkit-öarna, en ögrupp i Alaska  - Alexander-bergen, bergskedja i ryska prov. Semirjetsjensk och Sir Darja  - Alexanderbron, en uppförd bro öfver Seine  - Alexander Jannai, judisk konung och öfverstepräst  - Alexander Johan I, furste af Rumänien. Se Kusa  - Alexander Karageorgevitj, furste af Serbien. Se Karageorgevitj.  - Alexander Nevskij, rysk storfurste 
<b>Alexander</b> [ä'ligsand*], Mrs., pseudonym för den engelska författarinnan mrs. Annie Hector. 
<b>Alexander-arkipelagen</b> l. Tlinkit-öarna, en ögrupp i sydligaste delen af territoriet Alaska mellan 54° och 58° n. br. Omfattar öarna Prinsen af Wales, Baranov, med Sitka, territoriets hufvudstad, Tjitjagov m. fl., alla skogbevuxna och bebodda af tlinkit-indianer. Arealen utgör 36,782 kvkm. 
<b>Alexander-bergen,</b> bergskedja i ryska prov. Semirjetsjensk och Sir Darja, skiljes genom Buampasset från Kungei-Alatau och löper i västlig riktning till trakten af staden Aulie-Ata. Längd öfver 300 km. Bergskedjan, som utgör vattendelare mellan Tju samt Talas och Naryns biflod Susamir, har flere toppar af 4,000-4,600 m. höjd. Den högsta, Haychtau (4,683 m.), kallas af ryssarna Semenov efter en af de förste forskarna i Tiansjan-systemet. 
<b>Alexanderbron,</b> en i Paris till utställningen år 1900 uppförd bro öfver Seine, mellan Invalidplatsen och Champs-Elysées. Bron är utförd i ett spann om 107,5 m. längd samt mäter 40 m. i bredd, däraf 20 m. för körbanan och 10 m. för hvardera gångbanan. Landfästena äro neddragna till resp. 7,5 och 8,9 m. under Seinens medelvattenyta och grundlagda å därvarande gruslager utan vidare preparering af detta. Grunderna äro gjorda af beton inom plåtkasuner, som sänkts under användande af pressluft, s. k. pneumatisk grundläggning. Broöfverbyggnaden är konstruerad såsom ett hvalf med länkar i hjässan och vid anfangen samt har gifvits en båghöjd af endast 6,28 m., motsvarande omkr. 1:17 af spännvidden. Den bärande konstruktionen inom hvalfvet utgöres af 15 st. sådana trelänksbågar, hvar och en sammansatt af 32 st. gjutstålsstycken af I-sektion. På bågarna äro vertikala ståndare uppställda för uppbärande af brobanan. I denna är körbanan belagd med trä kubb och gångbanorna med gjutasfalt. Brobyggnaden, som fått en elegant utstyrsel, har kostat 6,6 mill. fr. Den här för första gången i stor skala använda metoden att sammansätta de bärande bågarna af stora gjutstålsstycken med ett fåtal förbindningar kan anses vara ett beaktansvärdt framsteg inom brobyggnadstekniken, där man hittills utfört dylika konstruktioner af en mängd sammannitade fasonjärn af klenare dimensioner. Se uppsatser i Tekn. tidskr. årg. 1899 och 1901. P. AX. L. 
[bildtext] Alexanderbron: totalvy. Alexanderbron: tvärgenomskärning. Alexanderbron: längdgenomskärning. 
<b>Alexander Jannai</b> (lat. <i>A. Jannæus</i>), judisk konung och öfverstepräst. Se Makkabéer. 
<b>Alexander Johan I,</b> furste af Rumänien. Se Kusa. 
<b>Alexander Karageorgevitj,</b> furste af Serbien. Se Karageorgevitj. 
<b>Alexander Nevskij,</b> rysk storfurste, f. 1220 i Vladimir, blef 1238, då hans fader, Jaroslav II, erhöll storfurstendömet Suzdal, furste i Novgorod och efterträdde 1253 därjämte sin broder Andrej såsom storfurste i Suzdal-Vladimir. Medan mongolerna 
page_number=302, index= - Alexander Nevskij, rysk storfurste  - Alexander-Nevskij-klostret, i Petersburg  - Alexander-Nevskij-orden. Se Ordnar (Ryssland)  - Alexander-orden. Se Ordnar (Bulgarien)  - Alexander-sagan  - Alexander-sarkofagen, antik marmorsarkofag  - Alexandersbad, kurort i Oberfranken i Bajern  - Alexander Severus. Se Severus 2 
lade Ryssland under sig, lyckades A. försvara sig mot fiender västerifrån. Han vann en tämligen obetydlig, men af legenden sedermera utsmyckad seger öfver en skara svenska, finska och norska korsfarare vid Neva (1240) - till följd hvaraf han långt efteråt fick tillnamnet Nevskij - och slog svärdsriddarna på Peipussjöns is (1242). Ett påfven Innocentius IV:s försök att återförena den grekiska kyrkan med den romerska afvisade A. För mongolerna ödmjukade han sig klokt och var deras redskap vid skattläggningen. A:s död, 14 nov. 1263, betraktades som en nationalförlust. Hos ryska folket gäller han både som nationalheros och helgon. Till hans ära byggde Peter I det storartade Alexander-Nevskij-klostret, dit A:s stoft flyttades från Vladimir, och stiftade Alexander-Nevskij-orden. Se N. Kostomarov, "Rysslands historia i biografi öfver dess förnämsta personer" (öfv. af C. Silfverstolpe 1882). 
<b>Alexander-Nevskij-klostret,</b> i Petersburg, grundades 1710 af Peter I till minne af storfurst Alexanders seger öfver svenskarna 1240 vid Neva. Det innehåller, utom det egentliga klostret, 12 kyrkor, bl. a. den stora Alexanderskyrkan (i den renaste grekiska stil), ett seminarium för 1,000 andliga af grekisk-katolska kyrkan samt bostad för metropoliten af Petersburg. På dess tre kyrkogårdar ligga många framstående ryska författare begrafna. A-D J. 
<b>Alexander-Nevskij-orden.</b> Se Ordnar (Ryssland). 
<b>Alexander-orden.</b> Se Ordnar (Bulgarien). 
<b>Alexander-sagan.</b> Alexander den stores bedrifter egde i sig själfva så mycket underbart, att de snart måste locka till behandling i sagoform. Den äldsta af de många diktade lefvernesbeskrifningarna om nämnde hjälte är grekisk-alexandrinsk och skrifven under det antagna författarenamnet Kallisthenes, omkr. 200 e. Kr. (först utg. af C. Müller 1846). Denna framställning hvilar på då i Egypten ännu lefvande sägner. Från denna källa härflyta två latinska bearbetningar: den ena af Julius Valerius, en till nationalitet och lefnadstid okänd man (hans bearbetning utgafs 1888 af B. Kübler), den andra af en neapolitansk arkipresbyter, Leo (omkr. midten af 10:e årh.), utgifven 1885 af G. Landgraf. Leo behandlade sitt ämne med mycken frihet och lyckades vinna sådant bifall för sitt arbete, att det blifvit närmaste förebilden till de allra flesta i västerlandet gjorda bearbetningarna af Alexander-sagan. Det återfinnes äfven, både på vers och prosa, i Sveriges litteratur. På föranstaltande af riksrådet Bo Jonsson Grip gjordes däraf omkr. 1380 en rimmad öfversättning, som efter den enda numera kända handskriften utgafs af G. E. Klemming (<i>Konung Alexander. En medeltidsdikt</i>) 1855-62. Den prosaiska <i>Alexander-sagan</i> utgafs (efter Engsö-handskriften af "Själens tröst") äfvenledes af Klemming 1873. Den äldsta poetiska bearbetning, som funnits i Europa, har man ansett vara gjord af en viss för öfrigt okänd fransman, Alberic af Besançon. Dennes dikt, af hvilken endast de 105 första verserna äro bevarade, lär sedermera hafva tjänat till underlag för ett arbete af en viss Lamprecht (12:e årh.). Fransmannen Lambert li Tors skref i 12:e årh. tillsammans med Alexandre de Bernay en alexanderdikt, <i>Rouman d'Alexandre</i>. Ett latinskt poem öfver detta ämne. <i>Alexandreis</i>, som allmänt lästes under medeltiden, författades af Philippe Gaultier de Châtillon (<i>Gualterus Castellionæus</i>), som lefde omkr. 1200. Det öfversattes på isländska af biskopen Brandr Jónsson i Holum, omkr. 1250. Gaultier fick äfven sin efterföljare i spanjoren Juan Lorenzo Segura d'Astorga, som i första hälften af 13:e årh. skref sitt <i>Poëma de Alexandro</i>. Af tyskar, som behandlat detta ämne, märkas Rudolf von Ems och Ulrich von Eschenbach, båda i 13:e årh. Strömmen af Alexander-sagor svällde mäktigt under medeltiden: den hann äfven Italien, England, Holland och Danmark. Att österlandets folk skulle med förkärlek omfatta detta ämne med dess fantastiska vidunderligheter, är naturligt. Pseudo-Kallisthenes öfverfördes bl. a. till syriska, arabiska, persiska (i Firdusis epos <i>Sjâhnâme</i> och Nisamis <i>Iskendernâme</i>) samt etiopiska. Slaver, serber, bulgarer, turkar och muhammedanska hinduer hafva äfven tillegnat sig sagan. Ännu i dag utgör den en kär folkbok för malajerna. Alexander den store är hjälten i omkr. 50 nyare dramer och 110 (mest italienska) operor. Jfr P. Meyer, "Alexandre le grand dans la littérature française du moyen âge" (2 bd, 1886), T. Nöldeke, "Beiträge zur geschichte des Alexanderromans" (1890; om orientaliska behandlingar af sagan), och A. Ausfeld, "Zur kritik des griechischen Alexanderromans" (1894). R. G. 
<b>Alexander-sarkofagen,</b> benämning på en med färgade reliefer rikt smyckad antik marmorsarkofag af mäktiga dimensioner och högt konstvärde, hvilken vardt funnen 1887 invid det forna Sidon och förvaras i Konstantinopels museum. Att döma efter kompositionssättet och tekniken synes den härröra från åren 320-300 f. Kr. På grund däraf att ett af Alexander den stores fältslag och en af hans jakter äro framställda i långsidornas reliefer, trodde man först, att sarkofagen inneslutit hans stoft. Detta antagande har måst öfvergifvas, men man anser, att den i stället förfärdigats för Laomedon från Mytilene eller någon annan af Alexanders följeslagare. Sarkofagen befanns vara plundrad genom inbrott i ett af lockets hörn; den yttre skadan är dock någorlunda reparerad, och monumentet utgör ett bland de allra bäst bevarade alstren af forngrekisk konst, liksom det är ett af de präktigaste. Det har skänkt den bästa föreställning om den rika konsten under skedet efter Alexander den store (jfr Alexandrinsk konst). Det är en till ämnet realistisk, i stilen half-idealistisk konst, som visar inflytande både från Skopas' stil och från liknande kompositioner af Lysippos och Euthykrates. Materialet är fin pentelisk marmor; vapen och betsel ha varit af silfver. Polykromiens ganska dämpadt hållna färger ha bibehållit mycket af sin friska glans. Jfr Hamdy Beys och T. Reinachs praktverk "Une nécropole royale à Sidon" (1892) och illustration sp. 541-542. E. F-T. 
<b>Alexandersbad,</b> kurort i. Oberfranken i Bajern, på nordöstra sidan af Fichtelgebirge, 3 km. från staden Wunsiedel, hvilken har järnvägsförbindelse. Kurorten ligger på granitgrund och i furuskog, 590 m. ö. h. Medeltemp. för juni 15,3°, juli 18,25°, aug. 14,4° och sept. 13,7°. Järnkälla med 0,058 järnbikarbonat och 0,048 natronbikarbonat samt 1,400 kbcm. fri kolsyra på litern. Järnhalten motsvarar ungefär Porlas i Sverige. Kallvattenkur, stålbad, tallbarrsbad. Frekvens omkr. 950 pers. LN. 
<b>Alexander Severus.</b> Se Severus 2. 
