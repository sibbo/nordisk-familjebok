page_number=17, index= - Syrten-vikarna  - Syrtos  - Syrtunna  - Syrtut  - Syrup  - Syrupus  - Syrus, Publiblius  - Syrvanna  - Syrvivans  - Syska  - Syskon  - Syskonbarn  - Sysla  - Sysmä  - Sysmä stråt  - Süss  - Syssel 
<h1>NORDISK FAMILJEBOK</h1> 
<h2>KONVERSATIONSLEXIKON</h2> 
<h2><small>OCH</small></h2> 
<h2>REALENCYKLOPEDI</h2> 
<div align="center">*</div> <b>Syrten-vikarna,</b> två vikar af Medelhafvet, på Afrikas norra kust, bekanta under namnen Stora Syrten och Lilla Syrten. Den förra, äfven kallad Sidraviken och Djun-el-Kebrit, är belägen mellan Tripolis och Barka samt utgör Medelhafvets sydligaste del; den har ett djup af ända till 1,800 m. Lilla Syrten l. Gabesviken ligger på Tunisiens östra kust, mellan ön Djerba och Karkenaöarna; dess medeldjup är 60 m. Båda vikarna voro i forntiden beryktade för sina grund och sandbankar. Icke mer än en användbar hamn finnes på deras kuster, nämligen Bengasi (se d. o.) vid Stora Syrten. (J. F. N.) 
<b>Syrtos</b> [si'rtos], nygrek., dans, med eller utan ackompanjemang, i afmätta steg med en fördansare, däraf (nygrek. <i>sirin,</i> draga) har dansen sitt namn. 
<b>Syrtunna.</b> Se Gräddtunna, Mjölkhushållning och Smör. 
<b>Syrtut</b> (fr. <i>surtout,</i> eg. "ofvanpå allt"), långrock (i fr. betyder ordet öfverrock); bordställ (se Bordsyrtut). 
<b>Syrup.</b> Se Sirap. 
<b>Syrupus,</b> lat., <i>farm.</i> Se Sirap. 
<b>Syrus,</b> Publilius, författare af latinska folkskådespel (mimer), född i Antiokia, var slaf, men frigafs af sin husbonde. Sedan han skaffat sig tillräcklig bildning, började han skrifva och uppföra mimiska skådespel i Italiens städer och uppträdde i Rom i täflan med Laberius omkr. 45 f. Kr., hvarvid han af Cæsar erhöll priset. Han utmärkte sig genom goda sedemålningar, rent språk och en viss poetisk lyftning. Särskildt omtalade voro hans på lefnadsvishet rika sentenser, af hvilka också snart nog en samling föranstaltades, som bibehöll sig som ett slags etisk lärobok långt in i medeltiden, dock starkt uppblandad med tillsatser från andra håll. Den är utg. af Wölfflin (1869), Ribbeck (i "Comicorum græcorum fragmenta"; 2:a uppl. 1873), W. Meyer (1880), O. Friedrich (s. å.), R. A. H. Blackford Smith (1895; med fullständig bibliografi). Jfr W. Meyer, "Die sammlungen der spruchverse des P. S." (1877). R. Tdh.* 
<b>Syrvanna,</b> <i>mejerisk.</i> Se Smör. 
<b>Syrvivans</b> [-a'ȵs]. Se Survivans. 
<b>Syska,</b> <i>bot.</i> Se Stachys. 
<b>Syskon</b> benämnas de personer, som ha samma föräldrar. Äro bägge föräldrarna gemensamma, så talar man om samsyskon l. helsyskon (helbro(de)r, helsyster), i motsats till halfsyskon  (halfbro(de)r, halfsyster), för hvilka antingen blott fadern (halfsyskon å fädernet) eller blott modern (halfsyskon å mödernet) är gemensam. Styfsyskon har betydelsen af dels (och urspr.) sammanbragta barn (se d. o.), dels halfsyskon, en som det synes, i senare tid uppkommen betydelse, hvarigenom dessa ord bilda en grupp för sig bland sammansättningarna med styf-, som annars ej ange köttslig släktskap. Se L. Fr. Läffler, "Om ordet styvbroder etc." (i "Studier tillegnade Esaias Tegnér den 13 januari 1918"). 
<b>Syskonbarn</b> l. Kusiner (fr. <i>cousins</i>) kallas ett syskons barn i förhållande till ett annat syskons barn, m. a. o. personer, af hvilka den ene är barn till den andres farbror eller faster (syskonbarn å fädernet, fädernekusin), morbror eller moster (syskonbarn å mödernet). Mindre riktigt används ordet syskonbarn om ens broders eller systers barn. Släktskapen mellan syskonbarn utgjorde enligt svensk rätt ända till 1845 äktenskapshinder samt utgör fortfarande domar- och vittnesjäf (se Jäf och Äktenskapshinder). C. G. Bj. 
<b>Sýsla,</b> Sýslumaður, isl. Se Island, sp. 394. 
<b>Sysmä,</b> konsistoriellt pastorat af 2:a kl. i Finland, S:t Michels län, Heinola domsaga och härad, Nyslotts stift, Heinola kontrakt, en af de äldsta församlingarna i Tavastland och fordom vida utsträckt. 691 kvkm. 8,797 inv. (1914), finnar. A. G. F. 
<b>Sysmä stråt.</b> Se Kymmene, sp. 454. 
<b>Süss,</b> Hans. Se Culmbach, H. von. 
<b>Syssel</b> (fno. <i>sysla</i>), da. o. no., administrativt distrikt, underlagt en <i>sysselmand</i> (se d. o.), den efter 1150 vanliga beteckningen för den kunglige distriktsombudsmannen. Sysselindelningen genomfördes under konung Sverre; den betecknar grundläggningen af en ämbetsorganisation, hvars innehafvare bildade en ny adel, en af konungamakten 
page_number=18, index= - Syssel  - Sysselmand  - Syssertskit  - Syssitia  - Syssla  - Syssling  - Syssloman  - Süssmayer  - Süssmilch, Johann Peter  - System 
organiserad ämbetsmannaaristokrati, beroende af konungen, emedan den aflönades med förläningar. Vid tiden för Magnus Lagabötes landslag, 1273, var denna organisation fullkomligt feodaliserad, sysselmanden en kunglig förvaltare och samtidigt uppbördsman, polis-, länsmans- och kronofogdemyndighet, befälhafvare öfver ledingstrupperna i sitt syssel, kort sagdt, konungens vasall. Reaktionen mot det med denna ställning följande högadliga makthafveriet kom snart i Håkan Håläggs lagstiftning. Han afskaffade 1308 (jfr Hird, sp. 744) sysselinstitutionen, upphäfde sysselmandsvärdigheten och indrog krongodsförläningarna. I stället trädde en administrativ-judiciell organisation, hvars förebild otvifvelaktigt hämtats från England. Se A. Taranger, "Den norske rets historie", II. K. V. H. 
<b>Sysselmand</b> [-ma'n], da., namn på innehafvaren af den lokala polismyndigheten på Färöarna och Island (isl. <i>sýslumaður;</i> se Island, sp. 934). Jfr Syssel. 
<b>Syssertskit</b> [-skīt], <i>miner.</i> Se Osmiridium. 
<b>Syssitia,</b> grek. (eg. matlag, af <i>syn</i>) tillsammans, och <i>sitos,</i> mat), kallades i det forna Grekland de inom vissa doriska stater i lag föreskrifna gemensamma måltiderna för männen. I Sparta, där dessa måltider buro det specifika namnet <i>feiditia, fiditia</i> l. <i>filitia,</i> (i äldre tider <i>andreia,</i> "mannasamkväm"), voro alla medborgare förbundna att dagligen deltaga i dem. Måltiderna intogos i slutna matlag af ung. 15 personer, som vid uppstående tomrum kompletterade sig medelst omröstning med brödkulor. Medlemmarna af ett sådant matlag kallades tältkamrater, och hela inrättningen stod tydligen i nära samband med statens militäriska organisation. Hufvudrätten utgjordes af den berömda spartanska svartsoppan, i hvilken blod ingick såsom en beståndsdel. Till bestridandet af den gemensamma mathållningen erlade hvarje deltagare ett visst månatligt belopp af lifsmedel och en liten summa penningar. Den, som underlät eller af fattigdom var urståndsatt att erlägga detta bidrag, var utesluten från syssitierna, men på samma gång förlustig sina fulla medborgerliga rättigheter. På Kreta voro syssitierna, där kallade <i>andreia,</i> inrättade på mera kommunistisk grundval, i det att de åtminstone hufvudsakligen bekostades af allmänna medel. A. M. A. 
<b>Syssla,</b> <i>bot.</i>, namn på orkidésläktet <i>Cephalanthera</i>. 
<b>Syssling</b> (fsv. <i>systrungi, systlungi, syzlunge</i>), ursprungligen den ena systerns barn i förhållande till den andra systerns barn; numera den ena kusinens barn i förhållande till den andras. Jfr Brylling, Suppl. 
<b>Syssloman,</b> Ombudsman, <i>jur.</i>, kallas den, som aftalsvis förbundit sig att för annans (hufvudmannens) räkning utföra ett <i>uppdrag,</i> ett <i>mandat</i> (se d. o. och Ombudsman; märk utöfver där anförda lagrum: lag 18 april 1914 om kommission, handelsagentur och handelsresande). Stundom inbegripas under begreppet sysslomannaskap äfven vissa rättsförhållanden, grundlagda annorledes än genom aftal, t. ex. genom förordnande af myndighet; jfr God man och Kuratel. Om sysslomän i konkurs se Konkursutredning. Se ock Domkyrkosyssloman. B. E—g. 
<b>Süssmayer</b> [ṡȳs-], Franz Xaver, österrikisk tonsättare, f. 1766 i Öfre Österrike, d. 1803 i Wien, var Mozarts lärjunge och instrumenterade några arior i dennes "Titus". Efter Mozarts död fick han i uppdrag att fullborda hans med satsen Lacrymosa afbrutna "Requiem" och löste den svåra uppgiften med stor pietet. S. var från 1794 andre kapellmästare vid hofoperan i Wien och skref flera operor. 
<b>Süssmilch</b> [ṡȳs-], Johann Peter, tysk statistiker, f. 1707 i Berlin, d. där 1767 som pastor, vardt 1743 led. af vetenskapsakademien i Berlin och uppmanad att hålla akademiska föreläsningar öfver sitt hufvudverk, <i>Die göttliche ordnung in den veränderungen des menschlichen geschlechts aus der geburt, dem tode und der fortpflanzung desselben erwiesen</i> (1741, 2 bd, 5:e uppl. 1790—92, 3 bd). Jfr Statistik, sp. 1061. 
<b>System</b> (grek. <i>systema,</i> sammanställning), i allmänhet en ordnad sammanställning af delar i ett helt. Uttrycket är en allmänt vetenskaplig term, som redan af Platon infördes i den filosofiska terminologien. — 1. <i>Filos.</i> I <i>formell bemärkelse</i> betecknar system formen af ett helt och har af ålder inom den formella logiken uppställts som en af tankeformerna (jämte begrepp, omdöme och slutledning). System i denna bemärkelse är den tankeform, i och med hvilken det tänkta fattas som ett sammanhängande, välordnadt och fullständigt helt. När vetandet har denna form, utgör det vetenskap. Härför fordras: 1:o att vetandet skall ega enhet därigenom, att alla dess enskilda satser ytterst grunda sig på en gemensam grundsats, den s. k. principen, hvaraf de alla i bestämd ordning härledas som omedelbara eller medelbara följder (härigenom skiljes det logiska systemet 1. vetenskapen från aggregat och rapsodiskt vetande) ; 2 :o att däri skall ingå en fullständig <i>mångfald</i> af moment, hvarigenom vetenskapen skiljes från ett vetande, som innehåller endast några få insikter om sitt föremål; och 3:o logisk konsekvens l. <i>sammanhang,</i> hvarigenom momenten verkligen sammanslutas till ett helt, genom att inbördes stå i förhållande till hvarandra af grund och följd. De tankeakter, genom hvilka tänkandet uppfyller dessa fordringar, äro: definition, division och bevis l. demonstration. I likartad formell bemärkelse fattas termen, då man talar t. ex. om Linnés botaniska system, förstående därmed det först af Linné använda sättet att tänka sig växterna ordnade till ett sammanhängande, klassifieradt helt. — <i>I reell bemärkelse</i> betecknar man med system själfva den systematiska verkligheten, den till ett verkligt helt sammanslutna mångfalden. I denna bemärkelse talar man t. ex. om himlakropparnas system, menande därmed totaliteten af alla himlakroppar, och om ett system af olika delar, som samverka inom en maskin och låta denna verka som ett helt. Det är ock i en likartad betydelse, som ordet fattas, när man talar om ett visst filosofiskt system till skillnad från andra tänkares system. Med t. ex. Kants system förstås i denna bemärkelse samtliga hans filosofiska åsikter, så vidt de utgöra ett sammanhängande helt, utgående från den af Kant uppställda filosofiska principen. — 2. <i>Biol</i>. Det genetiska sambandet mellan de skilda växt- och djurformerna, hvilket samband 
page_number=19, index= - System  - Systema naturae  - Systematik  - Système de la nature  - Syster  - Systerbäck  - Systerkölsvin  - Systole  - Systrarna af vår kära frus tio dygder  - Systyl  - Sytertoppen  - Sytjovka  - Sytning  - Syttande mai  - Syttende mai  - Sütterlin, Ludwig  - Syv, Peder Pedersen 
yttrar sig genom större eller mindre öfverensstämmelse i organisationen vare sig i embryoniskt eller fullt utveckladt tillstånd, får sitt uttryck i det biologiska systemet. Detta blir sålunda — om ej alltid i praxis, så dock till sin princip — tillika ett uttryck för vår totaluppfattning af de organiska varelsernas genetiska förhållande till hvarandra. — 3. <i>Geol.</i>, alla de bildningar, formationer, som uppkommit under en och samma period af jordens utvecklingshistoria. Hvarje system består sålunda af ett antal formationer; silursystemet t. ex. af konglomerat-, sandstens-, alunskiffer-, kalkstens-, lerskiffer- och märgelformationer, kritsystemet likaså af konglomerat-, sandstens-, märgel- och kalkstensformationer o. s. v. (Se Era, Formation, Period.) — 4. <i>Mus.</i> Se Linjesystem och Notsystem. 5. Planmässigt tillvägagångssätt efter vissa ledande grundsatser (t. ex. regeringssystem). 1. S—e.  2. L—e. 3. A. Hng. 
<b>Systema naturæ,</b> lat., titel på Linnés berömdaste arbete. Se Linné, sp. 703. 
<b>Systematik</b> (se System), läran om vetenskapligt ordnad framställning; <i>biol.</i>, läran om organismernas vetenskapliga klassificering; kännedom om de för en vetenskap uppställda systemen. — Systematiker, uppställare af ett system; vetenskapsidkare, som fäster mycken vikt vid system. — Systematisk, som har formen af ett system eller en lärobyggnad; förenad till en välordnad helhet; planmässig, sammanhängande; vetenskaplig. Till åtskillnad från den exegetiska, historiska och praktiska teologien benämnes ofta dogmatiken "systematisk teologi". — Systematisk katalog. Se Katalog, sp. 1257. — Systematisera, framställa systematiskt, bringa i vetenskapligt sammanhang. 
<b>Système de la nature</b> [sistǟm də la natȳr], fr., titel på ett ryktbart verk af Holbach (se d. o.). 
<b>Syster,</b> kvinnligt syskon; medlem af ett gille (t. ex. Knutsgillen), af en nunneorden eller annan organiserad förening för välgörande ändamål, t. ex. sjukvård (se Sjuksköterskor). 
<b>Systerbäck</b> (ry. <i>Rajajoki</i> l. <i>Siestarjoki</i>), gränså mellan Finland och Ryssland, uppstår ur Kuurikka mosse på Äyräpäänselkä och utrinner, efter ett lopp af 64 km., i Kronstadtska viken vid Systerbäcks gevärsfaktori, som tillhör ryska kronan. I början af juli 1703 tvangs general Abr. Cronhjort (se d. o. 1), som intagit ställning vid S., att för en öfverlägsen rysk styrka draga sig tillbaka. A. G. F.  L. W:son M. 
<b>Systerkölsvin</b> l. Sidokölsvin, <i>skpsb.</i> Se Kölsvin. 
<b>Systole</b> (grek. <i>systole,</i> sammandragning). 1. <i>Fysiol.</i> Sammandragning af ett ihåligt organ, hvarvid innehållet utdrifves. I fråga om hjärtat betecknar man med systole vanligen den del af hjärtperioden, som ligger mellan 1:a hjärttonens början och 2:a hjärttonen. Systole i denna bemärkelse omfattar: anspänningstiden, d. v. s. tiden från kammarkontraktionens början, tills trycket i kammaren uppnått samma värde som i aorta resp. lungartären, då de halfmånformiga klaffarna öppnas, utdrifningstiden, samt afslappningstiden, under hvilken trycket i kammaren sjunker till utgångsvärdet. — 2. <i>Metr.</i>, den af den metriska accenten stundom verkade förkortningen af en lång stafvelse. Motsats: diastole. 1. J. E. J-n. 
<b>Systrarna af vår kära frus tio dygder.</b> Se Annunciater 3. 
<b>Systyl,</b> <i>bygnk.</i> Se Diastyl. 
<b>Sytertoppen.</b> Se Stuoravare. 
<b>Sytjovka,</b> kretsstad i ryska guv. Smolensk, vid Vasusa. 5,610 inv. (1900). Utförsel af lin och blånor. J. F. N. 
<b>Sytning</b> (af fsv. och ännu i dialekter lefvande <i>syta,</i> vårda, sköta), i finskt lagspråk uttryck för det rättsförhållande, som i Sverige vanligen benämnes undantag (se d. o.), någon gång födoråd l. förgånga. 
<b>Syttande mai</b> (<i>Den 17:e mai</i>), norsk tidning, uppsatt 1894 af Rasmus Olai Steinsvik (se d. o.), ett af landets inflytelserikaste vänsterorgan, utgafs till 1898 och 1900—15 3 ggr i veckan, 1898—1900 och fr. o. m. 1916 hvarje söckendag. K. V. H. 
<b>Syttende mai,</b> no., "den 17 maj", Norges nationaldag till åminnelse af den norska grundlagens antagande och valet af egen konung den dagen 1814. 1824 firades den första gången som nationell festdag. Karl XIV Johan såg häri uttryck af fientlighet mot Unionen och sökte 1829 med vapenmakt ("Torvslaget" i Kristiania) hindra de offentliga demonstrationerna. Till följd af konungens motstånd samlades norrmännen dess mer om dagens minnen, och framför allt Wergelands dikter och tal på 1830-talet gåfvo dagen dess prägel. På 1870-talet åstadkom Bj. Björnson, att skolbarnen högtidlighöllo dagen med flaggtåg. Efter 1900 har dagen allt mer blifvit allmän fridag. K. V. H. 
<b>Sütterlin</b> [ṡy'tt-], Ludwig, tysk språkvetenskapsman, f. 16 nov. 1863 i Heidelberg, professor i jämförande språkvetenskap vid universitetet i Freiburg, har skrifvit <i>Geschichte der nomina agentis im germanischen</i> (1887), <i>Zur geschichte der verba denominativa im altgriechischen</i> (1891), <i>Die deutsche sprache der gegenwart</i> (1900, 3:e uppl. 1910), den mot Wundts språkpsykologi kritiska <i>Das wesen der sprachlichen gebilde</i> (1902), de mycket brukade <i>Deutsche sprachlehre für höhere lehranstalten</i> (med A. Waag, 1905, 5:e uppl. 1912), <i>Die lehre von der lautbildung</i> (1908; 2:a uppl. 1916) och <i>Grundriss der deutschen sprachlehre</i> (med K. Martin, 1908, 6:e uppl. 1916) samt <i>Werden und wesen der sprache</i> (1913). R—n B. 
<b>Syv,</b> Peder Pedersen, dansk språkforskare, f. 22 febr. 1631 i byn Syv vid Roskilde, d. 17 febr. 1702, bondson, blef student 1653, var en tid lärare vid Köpenhamns latinskola samt blef 1658 rektor i Næstved, 1663 pastor i Hellested. S. var en lärd och flitig forskare i danska språket samt torde med skäl kunna betecknas som danska språkforskningens fader, liksom han 1683 fick titeln "Philologus regius linguæ danicæ". Han utgaf 1663 <i>Betænkninger om det cimbriske</i> (d. v. s. germanska) <i>sprog,</i> i hvilket arbete han behandlade både detta språks släktskap med och ställning till andra språk och rättskrifningsspörsmål. 1685 följde <i>Den danske sprogkunst eller grammatica</i> (den första på danska utgifna danska språkläran). S. inlade dessutom stor förtjänst genom sin samling af <i>Danske ordsprog</i> (2 dlr, 1682—88) och genom en ny upplaga af A. S. Vedels "Hundrede 
page_number=20, index= - Syv, Peder Pedersen  - Syvende-juni-medaljen  - Syveton, Gabriel  - Syv söstre  - Syzran  - Syzygier  - Szaanto, Jozef de  - Szabadka  - Szabolcs  - Szajnocha, Karol  - Szakolcza  - Szalad  - Szalatna  - Szalay, Laszlo  - Szamos 
kæmpeviser", tillökt med ett hundra nya (1695). Vidare sysslade han med arbeten till en dansk-latinsk ordbok (ett prof utkom 1692, bokstafven A), och hans handskrifna samlingar lågo till grund för Fr. Rostgaards senare arbete. Han var äfven skald, den förste danske epigramdiktaren och den förste originelle bukolikern. — Se Fr. Winkel Horn, "P. S." (1878). E. Ebg. 
<b>Syvende-juni-medaljen,</b> no., ett genom kungl. resolution 1906 instiftadt minnestecken till erinring om händelserna i Norge 7 juni 1905. Den utdelades blott till 1905 års regerings-, och stortingsmedlemmar, K. V. H. 
<b>Syveton</b> [sivtå̃], Gabriel, fransk historiker, politiker, f. 1864 i Boën-sur-Lignon (dep. Loire), d. 8 dec. 1904 i Neuilly-sur-Seine, blef 1888 e. o. lärare vid Parisuniversitetet och hade därefter anställning som lektor i historia i Reims. Han kastade sig in i det politiska lifvet, bildade i förening med J. Lemaître och Fr. Coppée Ligue de la patrie française och blef en af dess ifrigaste medlemmar samt afsattes från sin lärarplats för regeringsfientlig propaganda. Af nationalisterna 1902 vald till deputerad för Paris' 2:a arrondissemang, gaf han i kammaren genom sitt obehärskade sätt anledning till flera tumultuariska uppträden och gick 4 nov. 1904 till handgripligheter mot krigsminister André. I anledning däraf stämdes han för assisedomstolen, men påträffades dagen innan han skulle inställa sig där död i sin bostad, om genom olyckshändelse (os) eller själfmord, är outredt. S. fördjupade sig i studiet af Sveriges historia under Karl XII och författade bl. a. <i>L'erreur de Görtz</i> (i "Revue d'histoire diplomatique", 1896), <i>Une hypothèse sur Charles XII</i> (i "Revue historique", 1897), <i>Louis XIV et Charles XII</i> (ibid., 1898) och <i>Au camp d'Altranstadt</i> (1900; rec. i "Hist. tidskr.", 1901). 
<b>Syv söstre</b> ("Sju systrar"), no., bergparti på Alstenö (se d. o.). 
<b>Syzran,</b> kretsstad i ryska guv. Simbirsk, vid Volga. 47,744 inv. (1911). Järnvägsknut. Kvarnar och spannmålshandel. Realgymnasium. I närheten vinnes asfalt. S. anlades 1683. (J. F. N.) 
<b>Syzygier</b> (grek. <i>syzygia,</i> af <i>syn,</i> tillsammans, och <i>zygon,</i> ok), <i>astron.</i>, kallas de punkter af månbanan, där månen befinner sig, då det är ny- och fullmåne, i motsats till första och sista kvarteret, som benämnas kvadraturer. (B—d.) 
<b>Száantó</b> [sā'ntå], Jozsef de. Se Körösi. 
<b>Szabadka</b> [sa'-], ung., stad. Se Theresiopel. 
<b>Szabolcs</b> [sa'båltʃ]. 1. Komitat i nordligaste delen af ungerska slätten ö. om öfre Theiss, en sandig, vågig slätt med smärre höjder och en otalig mängd, till en del natron- och salthaltiga dammar och gölar. 4,637 kvkm. 319,818 inv. (1910), däraf 99 proc. ungrare, 0,3 proc. slovaker; 28,3 proc. äro rom. katoliker, 19,8 proc. grek. katoliker och 38 proc. reformerta. Säd, tobak och frukt odlas. Boskapsskötsel. Hufvudstad: Nyiregyháza. 38,198 inv. (1910). — 2. Kommun i ungerska komitatet Baranya. Omkr. 4,000 inv., mest katolska ungrare och tyskar. Stenkolsgrufvor. Marmorbrott. 
<b>Szajnocha</b> [ʃajnå'cha], Karol, polsk historieskrifvare, f. 1818 i Galizien, d. 1868 i Lemberg, studerade i Lemberg och satt 1835—37 i fängelse för politiska stämplingar. Efter att ha utgett några skönlitterära arbeten egnade S. sig åt studier i Polens historia. Han var 1853—58 kustos vid ossolińska biblioteket. Af S:s arbeten må nämnas monografien <i>Bołeslaw Chrobry</i> (1848), <i>Pierwsze odrodzenie Polski</i> 1279—1333 (Polens första pånyttfödelse, 1848), en skildring af Kasimir III:s tid, det genom glänsande framställning utmärkta verket <i>Jadwiga i Jagiello</i> (Hedvig och Jagello, 1855; 2:a uppl. 1861), <i>Szkice historyczne</i> (3 dlr, 1854—69) och <i>Dwa lata dziejów naszych 1646—48</i> (1869), hvari han skildrar Polens krig med kosackerna. Hans samlade historiska arbeten utkommo 1876—78 i 10 bd. (A—d J.) 
<b>Szakolcza</b> [sa'kåltsa], stad. Se Skalitz 2. 
<b>Szalad</b>  [sa'lad], komitat. Se Zala. 
<b>Szalatna</b> [sar-]. 1. Köping i ungerska komitatet Unterweissenburg (Alsó-Fehér), vid Ompoly, en biflod till Máros. Omkr. 4,000 inv. Vid S. finnas rika guld- och silfvergrufvor, som äfven lämna bly, något koppar och kvicksilfver. Guldvaskeri och smältverk. — 2. Nagy-Szalatna, köping i ung. komitatet Sohl (Zólyom), vid Grans biflod Szalatna. Omkr. 3,000 inv. 1. J. F. N. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Szalay</b> [sa'lai], László (Ladislaus), ungersk rättslärd, politiker och historiker, f. 18 april 1813 i Buda, d. 17 juli 1864 i Salzburg, egnade sig efter grundliga studier åt juridiskt och publicistiskt författarskap och deltog som redaktör för "Pesti hirlap" (från 1844) ifrigt i de politiska striderna, blef 1843 medlem af landtdagen och sändes 1848 af ungerska regeringen till Frankfurt för ordnande af förhållandena mellan Ungern och Tyskland. Detta uppdrag fortsatte han äfven i Paris och London, men blef nu landsflyktig och bosatte sig i Schweiz, där han vistades till 1855, sysselsatt med historiska studier. Hans <i>Magyarország története</i> (Ungerns historia; 6 bd, 1851—62, omfattande tiden till 1705; tysk öfv. i 3 bd, 1866—75) är genom objektivitet, kritik och saklighet af grundläggande betydelse i den ungerska historieskrifningen. Efter återkomsten till hemlandet fortsatte han med stor ifver sin politiska och vetenskapliga verksamhet och publicerade en mängd värdefulla monografier och källpublikationer rörande Ungerns historia, statsrätt och politik; särskildt må nämnas <i>Magyar történeti emlékek</i> (Ungerska historiska urkunder; 5 bd, 1856—65). K. B. W. 
<b>Szamos</b> [sa'måʃ], flod i Siebenbürgen och Ungern, bildas af <i>Nagy</i> (Stora) S. och <i>Kis</i> (Lilla) S., af hvilka den förra upprinner i komitatet Besztercze-Naszód och den senare med två grenar, <i>Hideg</i> (Kalla) S. och <i>Meleg</i> (Varma) S., i Klausenburg. De båda floderna förenas vid Dés, hvarefter S. i nordvästlig hufvudriktning flyter in på ungerska låglandet och 40 km. nedanför Vásáros-Námény fr. v. mynnar 
page_number=21, index= - Szamos  - Szamosujvar  - Szapary, Gyula (Julius)  - Szapolyai  - Szarvady, W.  - Szarvas  - Szarvas, Gabor (Gabriel)  - Szarzynski, Miklaj Sep.  - Szasz  - Szasz, Karoly (Karl)  - Szaszka  - Szatmar  - Szczawnica  - Szczewo  - Sze  - Szechenyi  - Szechenyi, Istvan (Stefan) 
ut i Theiss. Längd 500 km., nederbördsområde 21,240 kvkm. (J. F. N.) 
<b>Szamosújvár</b> [sa'måʃo'jvār; rum. <i>Gherla</i>], stad i ungerska komitatet Szolnok-Doboka (Siebenbürgen), vid Kis Szamos och järnvägen Klausenburg—Dés. 6,857 inv. (1910; rumäner, ungrare och armenier). Grekisk katolsk biskop (1853), gymnasium, lärarseminarium, armeniskt museum. Liflig spannmåls- och boskapshandel, läderindustri. Centralpunkt för de siebenbürgske armenierna. J. F. N. 
<b>Szápáry</b> [sā'pāri], Gyula (Julius), grefve, ungersk statsman, f. 1 nov. 1832 i Pest, d. 21 jan. 1905 i Abbazia, blef 1861 medlem af landtdagen, där han slöt sig till Deáks anhängare, tog 1865—67 verksam del i underhandlingarna med Österrike, var 1873—78 inrikes-, 1878—87 finans- och 1887—90 jordbruksminister samt efter Tisza konseljpresident från mars 1890 till nov. 1892, då han afgick till följd af meningsskiljaktigheter inom ministären ang. de nya kyrkolagarna, hvilka han motarbetade. K. B. W. 
<b>Szapolyai</b> [sa'påjai]. Se Zapolya. 
<b>Szárvady</b> [sā'rvadi], W., pianist. Se Clauss-Szárvady. 
<b>Szarvas</b> [sa'rvaʃ], kommun i ungerska komitatet Békés, i en bördig trakt, vid Körös. 25,879 inv. (1910; slovaker och ungrare). Protestantiskt gymnasium. Hästafvel. Stora marknader. (J. F. N.) 
<b>Szarvas</b> [sa'rvaʃ], Gábor (Gabriel), ungersk språkforskare, f. 22 mars 1832 i Ada, d. 12 okt. 1895 i Budapest, utöfvade en utomordentligt omfattande och fruktbringande verksamhet som forskare inom det ungerska språkets alla områden och särskildt som förfäktare af språkriktighetens principer gentemot "neologernas" ovetenskaplighet och nybildningsraseri. Tills. med S. Simonyi utgaf han en språkhistorisk ungersk ordbok, <i>Magyar nyelvtörténeti szótár</i> (3 bd, 1890—93). Sedan 1872 utgaf han tidskr. "Magyar nyelvör" (Den ungerska språkväktaren), efter hans död fortsatt af Simonyi. K. B. W. 
<b>Szarzyński</b> [ʃarsy'ñski], Mikołaj Sęp. Se Polska litteraturen, sp. 1269—70. 
<b>Szász</b> [sās], sachsare, sachsisk, ingår i många ungerska ortnamn, bl. a. S.-Hermany (ty. <i>Honigberg</i>), kommun i komitatet Brassó, omkr. 2,200 inv., S. Medgyes (se Medgyes), S.-Nados, by i komitatet Kis-Küküllö, omkr. 2,000 inv., S.-Régen, stad i komitatet Maros-Torda, 7,310 inv. (1910), S.-Sebes [ʃä'bäʃ; se Mühlbach], S.-Szent-György (ty. <i>S:t Georgen</i>], kommun i kom. Besztercze-Naszód, omkr. 1.200 inv., S.-város [vāråʃ; se Broos]. 
<b>Szász</b> [sās], Károly (Karl), ungersk skald och reformert präst, f. 15 juni 1829 i Nagy-Enyed (Siebenbürgen), d. 16 okt. 1905 i Budapest, 1867 tjänsteman i kultusministeriet, 1876 ministerialråd, 1884 biskop i Budapest, publicerade en stor mängd utmärkta öfversättningar af världslitteraturens förnämsta verk, såsom Nibelungenlied, Dante, åtta dramer af Shakspere, sju komedier af Molière, lyriska dikter och ballader af Goethe, Schiller, Burns, Byron m. fl. S. utgaf äfven flera samlingar af egna lyriska och episka (<i>Salamon,</i> 1874) dikter och skådespel (<i>Heródes,</i> 1866) m. m. K. B. W. 
<b>Szászka</b> [sā'ska], två ungerska kommuner: 1. Szászkabánya (ty. <i>Deutsch-Szászka</i>), "Sachsiska bergverket", kommun i komitatet Krassó-Szörény. Omkr. 2,700 inv. Bergsbruk (koppar, svafvelkis, järn, bly m. m., kopparverk, brunkols- och marmorbrott). — 2. Román-S. ("Rumänska S."), by bredvid föregående. Omkr. 1,500 inv. 
<b>Szatmár</b> [sa't-]. 1. Komitat i nordöstra Ungern, på östra sidan af Theiss. 6,104 kvkm. 361,740 inv. (1910), däraf 65,1 proc. ungrare och 32,8 proc. rumäner; 16,6 proc. rom.-, 44,8 proc. grek.-katoliker, 31,4 proc. reformerta och 6,1 proc. israeliter. Landet är i ö. och s. bergigt, men f ö. en delvis sumpig, förr ofta öfversvämmad slätt omkring Theiss, Szamos, Kraszna och Tur. — 2. (Szatmár-Némety) Hufvudstad i nämnda komitat, vid Szamos. 34,892 inv. (1910). Romersk-katolsk biskop. Teologiskt seminarium samt ett katolskt och ett reformert gymnasium. 
<b>Szczawnica</b> [ʃtjavni'tsa], badort i Galizien, på Karpaternas nordsluttning, 500 m. ö. h., har sju starka alkalisk-muriatiska källor, som tillhöra Krakaus vetenskapsakademi, jämte flera bad- och kallvattenkuranstalter, hvarjämte används vassle- och mjölkkur, och orten besökes äfven som luftkurort. 
<b>Szczewo</b> [ʃtje'vå], det polska namnet på staden Dirschau. 
<b>Sze.</b> kinesisk vikt. Se Kina, sp. 43. 
<b>Szeben</b> [sä'bän], ungerskt komitat. Se Hermannstadt 1. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Széchenyi</b> [sē'tʃēnji], gammal ungersk grefvesläkt. 1. István (Stefan) S., statsman, f. 21 sept. 1791 i Wien, d. 8 april 1860 i Döbling vid Wien, son till den som grundläggare af ungerska nationalmuseet kände Ferenc (Frans) S. (f. 1754, d. 1820), deltog som officer i krigen 1813—15, tillbragte så några år på resor och väckte vid ungerska vetenskapsakademiens upprättande 1825 entusiasm genom att till densamma skänka sina inkomster under ett år (60,000 floriner). Under de följande åren tog han synnerligen verksam del i alla sträfvanden för fosterlandets höjande i både materiell och andlig måtto, såsom öppnandet af ångbåtsförbindelser på Donau (1833), regleringen af Donau och Theiss och torrläggningen af sumpmarker vid deras stränder, byggandet af kedjebron mellan Buda och Pest (1839—42), skapandet af nationalteatern (1832) och ett musikkonservatorium i Pest o. s. v. I viktiga skrifter (<i>Hitel,</i> Krediten, 1830; <i>Világ,</i> Ljus, 1831, m. fl.) framställde han med skärpa och öfvertygande kraft långtgående förslag till sociala reformer, böndernas frigörelse, upphäfvande af adelns privilegier o. s. v., men på det politiska området öfverflyglades han likväl under 1840-talet af Kossuth, hvars chauvinistiska planer han ansåg fördärfliga och ifrigt bekämpade i landtdagen, pressen och särskilda broschyrer (<i>Kelet népe,</i> Österns folk, 1841). S., som alltjämt ville bevara föreningen med Österrike, ingick 
page_number=22, index= - Szechenyi, Istvan (Stefan)  - Szechenyi, Bela  - Sze-chuen  - Szeged  - Szeghalom  - Szekely  - Szekely-Udvarhely  - Szekes-Fehervar 
likväl i mars 1848 som trafikminister i den första själfständiga ungerska ministären, där han fortfarande uppträdde mot Kossuth, då hans kollega. Inför den hotande brytningen med Österrike i sept. s. å. drabbades han af sinnessjukdom, under hvars inflytande han försökte dränka sig i Donau. Tillfrisknad efter många års sjukdom, utgaf han anonymt broschyren <i>Ein blick</i> (1859), i hvilken han skarpt uppträdde mot den Bachska regeringen. Då polisen i anledning häraf företog husundersökning i hans bostad på hospitalet i Döbling, gaf han sig i ånyo utbrytande vansinne döden med ett pistolskott. I Budapest (1880), Ödenburg (1897) och Szeged (1913) ha statyer rests öfver S., som för sitt folk alltjämt står som "den störste ungraren". Biogr. af M. Lónyai (1875), A. Zichy (2 bd, 1896—97) m. fl. — 2. Béla S., den föregåendes son, forskningsresande, f. 3 febr. 1837 i Budapest, företog 1877—80 tills. med ungerske geologen L. Lóczy och topografen G. Kreitner en expedition till Indien, Kina, Japan, Tibet och Burma, hvars resultat publicerats i <i>Die wissenschaftlichen ergebnisse der reise des grafen B. S. in Ostasien 1877—80</i> (1893; äfven på ungerska i 3 bd 1890—97). En populär skildring af resan har Kreitner lämnat i "Im fernen Osten. Reisen des grafen S. 1877—80" (1881; "I fjärran Östern", 1885). 1—2. K. B. W. 
<b>Sze-chuen.</b> Se Sz'tschwan. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Teaterhuset i Szeged.</tr></table> <b>Szeged</b> [sä'gäd], ty. <i>Szegedin,</i> hufvudstad i ungerska komitatet Csongrad, på högra stranden af Theiss, öfver hvilken två järnbroar (den ena järnvägsbro) leda till Új-S. (Nya S.) på vänstra stranden. Areal 816 kvkm. 118,328 inv. i hela kommunen (1910, hvaraf 77,797 i den egentliga staden), mest ungrare. Det är ungerska slättlandets centralort och näst Budapest största staden i landet. Efter den svåra öfversvämningen i mars 1879, hvarvid flera tusen hus förstördes, är den ombyggd i modern stil med breda radial- och ringgator (<i>körúl</i>) och stora öppna platser. I stadens medelpunkt ligger det stora Széchenyi-torget med planteringar och monument: i s. en marmorstaty (1913) af grefve Ist. Széchenyi, i n. en bronsstaty (1905) af ingenjören P. Vásárhelyi, upphofsman till planen för Theissregleringen, en bronsstaty (1904) af grefve L. Tisza, som ledde återuppbyggandet af staden efter 1879, en bronsstaty (1913) af Deák och en (1912) af Rákóczi samt något sydligare en bronsstaty af L. Kossuth. Vid torgets nordvästra sida ligger rådhuset (1883). Längre söderut ligger Dugonicstorget, med staty af skriftställaren A. Dugonics (1740—1818), som införde folkspråket i den ungerska litteraturen. Från Széchenyitorgets sydöstra hörn, vid posthuset, går Kállaygatan till Rudolfstorget vid Theiss. Vid dess norra sida står museet (Kultúrpalota), med moderna ungerska taflor, mynt, förhistoriska fornlämningar, etnografisk samling samt bibliotek (omkr. 80,000 bd). I närheten af detta ligger Stefaniepromenaden, om sommaraftnarna den eleganta världens samlingsplats, med Maria-Theresia-porten (sommarrestaurang), en rest af de forna befästningarna, marmorstaty af zigenarkompositören Danko (d. 1904), en marmorstaty af kejsarinnan Elisabet (1907) m. fl. monument, samt teatern (se fig.). V. om järnvägsstationen ligger ett franciskankloster, med kyrka, värdefullt bibliotek och samling af kyrkliga föremål. I Új-S. ligga en mycket besökt folkpark och Kállay-skogen. Staden har gymnasium och realskola, handelsskola, döfstuminstitut, högre flickskola m. fl. läroanstalter och flera kloster, drifver tillverkning af tändstickor, tobaksvaror, sprit, tvål, soda samt har stor kvarnindustri och stor omsättning af mjöl, spannmål, ull, kreatur m. m. — S., som till 1879 var en stark fästning, innehades 1541—1686 af turkarna. I juli 1849 var det säte för den revolutionära ungerska regeringen och riksdagen. Natten till 12 mars 1879 förstördes det nästan fullständigt genom en öfversvämning af Theiss, vid hvilken flera hundra människor omkommo. S. skyddas nu genom starka gördeldammar. Wbg. 
<b>Szeghalom</b> [sä'g-], kommun i ung. komitatet Békés, vid Berettyókanalens mynning i Snabba Körös. Omkr. 9,500 inv., mest reformerta ungrare. 
<b>Székely</b> [sē'käj], György. Se Dózsa, Georg. 
<b>Székely-Udvarhely</b> [sē'käj-o'dvarhäj]. Se Udvarhely. 
<b>Székes-Fehérvár</b> [sē'käʃ fä'hērvār], ty. <i>Stuhlweissenburg.</i> 1. Oriktigt namn på ungerska komitatet Fehérvár ("hvita borgen"), vanligen förk. Fejér (ty. <i>Weissenburg</i>), v. om Donau. 4,009 kvkm. 214,045 inv. (1910), hvaraf 85,7 proc. ungrare, 11,1 proc. tyskar och 2 proc. slovaker; 68,3 proc. rom. katoliker, 26,2 proc. reformerta, 3,1 proc. lutheraner. Landet är i s. en vågformig slätt, i n. däremot skogigt och genomdraget af Vértesbergen. Säd, frukt, vin och tobak odlas. Betydande boskapsskötsel. Fiske och flodfart bedrifvas. — 2. Hufvudstad (<i>székes</i> bet. residens-) i komitatet Fejér, på en sumpig slätt vid Pragerhof—Budapest-banan. 36,625 inv. (1910), hvaraf 96,5 proc. ungrare och 1,5 proc. tyskar. S. är säte för en romersk-katolsk biskop samt har katolskt öfvergymnasium, högre realskola, prästseminarium och kloster. Liflig handel med landtmannaprodukter, äfven vin och hästar. Tillverkning af kläde, kattun, läder m. m. S. är troligen beläget på samma plats som den romerska kolonien <i>Floriana,</i> Det var 1027—1380 de ungerske 
page_number=23, index= - Szekes-Fehervar  - Szekler  - Szekszard  - Szell, Kalman (Koloman)  - Szemere, Bertalan (Bartholomeus)  - Szemplin  - Szent  - Szentes  - Szent-Marton  - Szent-Mihaly  - Szent-Miklos  - Szent-Tamas  - Szepes  - Szepes-Bela  - Szepesi-Magura  - Szepesi-Varalja  - Szerem  - Szerencs  - Szeszupa  - Sze-tschwan  - Sziget  - Szigligeti 
konungarnas residens samt till Ferdinand I deras krönings- och begrafningsstad. 1543—1601 och 1602—88 innehades det af turkarna. Vid det nuv. biskopspalatset har man funnit rester af den af Stefan den helige uppförda kyrkan och flera sarkofager i konungagrafven, hvilket allt förstördes af turkarna, då de 1686 utrymde staden. (J. F. N.) 
<b>Szekler</b> [sēkler], ung. <i>Székelyek</i> [sē'käjäk], den omkr. 500,000 pers. starka <i>ungerska</i> befolkningen i östligaste delen af Siebenbürgen (se d. o., sp. 381), komitaten Maros-Torda, Udvarhely, Csik och Háromszék. Den antagas ha utgått ur <i>kabarerna,</i> en kazarisk (se Kazarer) stam, som slöt sig till ungrarna före deras intåg i Ungern och placerades där som gränsvakt; som sådan åtnjöt den särskilda privilegier. Ända till midten af 1800-talet hade szeklerna bl. a. egna ämbetsmän och domare. Till 1874 var deras land deladt i fem distrikt (<i>szék,</i> "stol"): Csikszék, Háromszék, Marosszék, Udvarhelyszék, Aranyosszék. De tala en i många afseenden ålderdomlig dialekt och äro stolta öfver sin gamla särställning. K. B. W. 
<b>Szekszárd</b> [sä'ksārd], hufvudstad i ungerska komitatet Tolna, vid floden Sárviz och ej långt från Donau. 14,947 inv. (1910). Museum, nunnekloster. Silkes-, vin- och fruktodling. S:s rödvin är ett af Ungerns bästa viner. På den romerska tiden låg här staden <i>Alisca.</i> J. F. N. 
<b>Széll</b> [sēl], Kálmán (Koloman), ungersk statsman, f. 8 juni 1845 i Gosztony, d. 16 aug. 1915 på sitt gods Rátót, sedan 1867 deputerad och småningom en af de verksammaste och inflytelserikaste liberale politikerna, var 1875—78 finansminister och framlade som sådan den ännu gällande planen för finansernas reglering samt blef 26 febr. 1899 ministerpresident, men afgick 16 juni 1903, då han icke kunde genomdrifva en ny tulltariff och därmed reglera det handelspolitiska förhållandet till Österrike. K. B. W. 
<b>Szemere</b> [sä'märä], Bertalan (Bartholomeus), ungersk jurist, statsman, f. 27 aug. 1812 i Vatta, d. sinnessjuk 18 jan. 1869 i Budapest, invaldes 1843 i landtdagen, där han slöt sig till Kossuths anhängare, blef i mars 1848 inrikesminister och efter oafhängighetsförklaringen i april 1849 ministerpresident. Efter katastrofen vid Világos 13 aug. s. å. dolde han den ungerska konungakronan i marken vid Orsova och flydde till Turkiet, vistades sedan i Paris och London och återvände hem 1865. Samlade skrifter 1869—70 i 2 bd. K. B. W. 
<b>Szemplin</b> [sä'm-], ungerskt komitat. Se Zemplén. 
<b>Szent</b> [sänt], ung., helig. 
<b>Szentes</b> [sä'täʃ], stad i ungerska komitatet Çsongrád, vid Kurcza, en arm af Theiss, mot hvars öfversvämningar S. skyddas af en vall. 19,998 inv. (1910; i hela kommunen 31,593). Ångkvarnar, sågverk, tegelbruk, vinodling. Kommunalt gymnasium, bibliotek, museum. Artesiska brunnar. J. F. N. 
<b>Szent-Márton</b> [sä'nt-mā'rtån; S:t Martin], namn på ett mycket stort antal orter i Ungern, bl. a. Berettyó-S.-M., i komitatet Bihar, vid Berettyó, en biflod till Sebes Körös, omkr. 2,000 inv.; S.-Márton, ty. <i>Martinsberg,</i> by i komitatet Györ (Raab), omkr. 3,000 inv., berömdt och rikt benediktinkloster (Pannonhalma), anlagdt af Stefan den heliges fader, Geisa, och försedt med ett synnerligen rikt bibliotek och arkiv, bredvid klostret ett millenniumkapell (1897) med fresker af K. Lotz; Szerb-S.-M., by i komitatet Torontál, 15 km. n. ö. om Pardany; Turócz-S.-M. (slovak. <i>Svati-Martin</i>). Se Turócz-Szent-Márton); Tapió-S.-M., kommun i komitatet Pest, omkr. 4,000 inv. 
<b>Szent-Mihály</b> [sä'nt-mi'hāj; S:t Mikael], namn på ett stort antal orter i Ungern, bl. a.  Büd-S.-M., by i komitatet Szabolcz, omkr. 7,000 inv., Nemet-S.-M. (ty. <i>Gross-Petersdorf</i>), by i komitatet Vas (Eisenburg), omkr. 2,500 inv. 
<b>Szent-Miklós</b> [sä'nt-mi'klåʃ; S:t Nikolaus], namn på ett stort antal orter i Ungern, bl. a. Liptó-S.-M., hufvudstad i komitatet Liptó (se Liptau), Török-S.-M., by i komitatet Jász-Nagy-Kun-Szolnok. 21,881 inv (1900). 
<b>Szent-Tamás</b> [sä'nt-ta'māʃ ; S:t Tomas], köping i ungerska komitatet Bács-Bodrog, vid Franzens-kanalen. 13,230 inv. (1900; kroater och ungrare). S. var 1848 en af serbernas viktigaste stödjepunkter i striden mot ungrarna. (J. F. N.) 
<b>Szepes</b> [sä'päʃ], ty. <i>Zips,</i> komitat i Ungern, på hitre sidan om Theiss, vid Galiziens gräns. 172,867 inv. (1910), hvaraf 10,8 proc. ungrare, 22,2 proc. tyskar, 56,2 proc. slovaker, 7,1 proc. rutener; 68 proc. rom., 11,4 proc. grek. katoliker, 15,3 proc. lutheraner. Landet är bergigt och rikt på vattendrag: Poprád, Dunajec m. fl. Odling af säd, lin och frukt. Boskapsskötsel. Tillgång på järn, koppar m. fl. metaller. Sexton s. k. kronstäder i S. bildade fordom ett eget grefskap, hvilket 1412—1772  innehades af Polen som pant. Hufvudstad: Leutschau (Löcse), 7,528 inv. (1910). 
<b>Szepes-Béla</b> [sä'päʃ-bē'la], ungersk kommun. Se Béla. 
<b>Szepesi-Magura</b> [sä'päʃi-ma'gora], berg. Se Magura 3. 
<b>Szepesi-Váralja</b> [sä'päʃi-vā'rajja], stad. Se Kirchdrauf. 
<b>Szerém</b> [sä'rēm], ungerska namnet på Syrmien. 
<b>Szerencs</b> [sä'räntʃ], kommun i ungerska komitatet Zemplén, s. v. om Hegyalja. Omkr. 5,500 inv. Stor sockerfabrik, vinodling. 
<b>Szeszupa</b> [ʃeʃo'pa], ty. <i>Scheschuppe,</i> biflod till Memel (fr. v.), rinner upp i guv. Suvalki och bildar under sitt lopp mot n. v. gräns emellan detta och preussiska reg.-omr. Gumbinnen, flyter därefter in i det senare och förenar sig efter ett krokigt lopp med Memel. Längd omkr. 165 km. J. F. N. 
<b>Sze-tschwan.</b> Se Sz'tschwan. 
<b>Sziget</b> [si'-], ung., ö, ingår i många ungerska ortnamn. 1. Hufvudstad i komitatet Máramaros. Se Máramaros-Sziget. — 2. Szigetköz, ö i Donau, komitatet Györ. Se Schütt. — 3. (Szigetvár) Kommun, fordom berömd fästning, i komitatet Somogy, vid floden Almás. 5,601 inv. (1900). 6 aug.—8 sept. 1566 försvarades S. tappert, men utan framgång af ungrarna under Zrinyi emot turkarna, hvilkas sultan Sulejman II 4 sept. dog i lägret vid S. På torget erinrar ett bronslejon om det hjältemodiga försvaret; där Zrinyi och hans skara föllo, står ett motivkapell. (J. F. N.) 
<b>Szigligeti</b> [si'gligäti], Ede, eg. József Szathmáry, ungersk dramaturg, f. 18 mars 1814 i 
page_number=24, index= - Szigligeti  - Szikszo  - Szilagy  - Szilagyi, Sandor (Alexander)  - Szinnyei, Jozsef (Josef)  - Sziszek  - Szlachta  - Szlavy, Jozsef (Josef)  - Szolnok  - Szolnok-Doboka  - Szombathely  - Szr  - Szrem  - Sztschwan 
Grosswardein, d. 19 jan. 1878 i Budapest, blef 1834 skådespelare och tillhörde ungerska nationalteatern sedan dess öppnande (1837), slutligen (1873) som dess dramatiske ledare. S. var utomordentligt produktiv och skref mer än 100 dramer, lustspel och folkskådespel, af hvilka de sistnämnda stå högst (<i>Lelenc,</i> Hittebarnet, 1863). K. B. W. 
<b>Szikszó</b> [sī'kso], kommun i ungerska komitatet Abauj-Torna, i den romantiska Hernaddalen, vid en västlig förgrening af Hegyalja. Omkr. 4,000 inv. Vinodling. 
<b>Szilágy</b> [si'lādj], komitat i östra Ungern, på vänstra sidan om Theiss, är dels ett stycke af den ungerska slätten, dels fylldt af förgreningar från Siebenbürgens högland och vattnadt af floderna Szamos, Kraszna och Berettyó. 3,815 kvkm. 230,140 inv. (1910), hvaraf 38 proc. magyarer, 59,1 proc. rumäner, 1,6 proc. slovaker; 57,7 proc. grek., 6,8 proc. rom. katoliker, 26,5 proc. reformerta. Hufvudstad: Zilah. 
<b>Szilágyi</b> [si'lādji]. 1. Sándor (Alexander) S., ungersk historiker, f. 30 aug. 1827 i Klausenburg, d. 12 jan. 1899 i Budapest, från 1878 öfverbibliotekarie vid universitetsbiblioteket i Budapest, skref en mängd arbeten, särskildt rörande Ungerns frihetskrig och Siebenbürgens historia, och utgaf källpublikationer. Nämnas må <i>A magyar forradalom története 1848—49</i> (Den ungerska revolutionens historia, 1850), <i>Erdélyország története</i> (Siebenbürgens historia, 2 bd, 1866), <i>Gabriel Bethlen und die schwedische diplomatie</i> (1882; i "Ungarische revue"), <i>Actes et documents pour servir à l'histoire de l'alliance de George Rákóczy, prince de Transsylvanie, avec les Français et les Suédois dans la guerre de Trente ans</i> (1873; i "Monumenta diplomatica", XXI), <i>Erdély és az északkeleti háború</i> (Siebenbürgen och det Stora nordiska kriget; 2 bd, 1890—91). S. redigerade "A magyar nemzet története" (Ungerska folkets historia; 10 bd, 1895—98) och sedan 1875 den historiska tidskriften "Századok" (Sekler). — 2. Dezsö (Desiderius) S., ungersk rättslärd och politiker, f. 1 april 1840 i Grosswardein, d. 31 juli 1901 i Budapest, blef 1874 professor vid universitetet i Budapest och var 1889—95 justitieminister samt genomdref 1891 den stora rättsreformen. 1895—98 var han deputeradekammarens president. 1—2. K. B. W. 
<b>Szinnyei</b> [si'nnjäi]. 1. József (Josef) S. d. ä., ungersk bibliograf och biograf, f. 18 mars 1830 i Komorn, d. i aug. 1913 i Budapest, var tjänsteman vid universitetsbiblioteket i Budapest 1872—88 och i ungerska nationalmuseets bibliotek 1888—1913. Han utgaf bl. a. <i>Magyar irók élete és munkái</i> (Ungerska författares lif och skrifter; 14 bd, omkr. 30,000 biografier, 1890—1912). — 2. József (Josef) S. d. y., den föregåendes son, ungersk språkforskare, f. 26 maj 1857 i Pressburg, blef professor vid universitetet i Klausenburg 1886, i Budapest 1893. Bland hans många skrifter i finsk-ugrisk och speciell ungersk språkvetenskap märkas särskildt <i>Magyar tájszótár</i> (Ungersk dialekt-ordbok; 2 bd, 1893—1901) och den förträffliga handboken <i>Magyar nyelvhasonlitás</i> (Ungersk språkjämförelse; 1896, 5:e uppl. 1915) samt <i>Finnisch-ugrische sprachwissenschaft</i> (1910, i "Sammlung Göschen"). Han utger sedan 1896 den af P. Hunfalvy uppsatta tidskriften "Nyelvtudományi közlemények" (Språkvetenskapliga meddelanden). 1—2. K. B. W. 
<b>Sziszek</b> [si'säk], ungersk namnform för Sissek (se d. o.). 
<b>Szlachta</b> [ʃla'-], förtyskadt Schlachta (af ty. <i>geschlecht</i>), benämning på adeln i det forna Polen. Jfr Polska språket, sp. 1277. 
<b>Szlávy</b> [slā'vi], József (Josef), ungersk statsman, f. 23 nov. 1818 i Raab, d. 9 aug. 1900 i Zsitva-Ujfalu, dömdes för sitt deltagande som statstjänsteman i 1848—49 års händelser af österrikarna till fem års fängelse, men frigafs 1852, inträdde 1861 åter i statstjänst, blef 1870 handelsminister, var 1872—74 ministerpresident och 1880—82 gemensam österrikisk-ungersk finansminister. 1879—80 var han deputeradekammarens och 1894—96 öfverhusets president. 1880 utnämndes han till ungersk "kronbevarare". K. B. W. 
<b>Szolnok</b> [så'lnåk], hufvudstad i ungerska komitatet Jász-Nagy-Kun-Szolnok, vid Zagyvas inflöde i Theiss. 24,974 inv. (1910; som kommun 28,778 inv., mest rom.-katolska magyarer). Gymnasium, tobaks- och järnvägsvagnfabriker. Fiske, jordbruk samt handel med frukt, säd, boskap, salt och trä. S. är en af de äldsta städerna i Ungern och var fordom starkt befäst. Tillhörde turkarna 1552—1685. (J. F. N.) 
<b>Szolnok-Doboka</b> [så'lnåk-då'båka], komitat i Ungern (Siebenbürgen), omgifvet af komitaten Szatmár, Máramaros, Besztercze-Naszód, Klausenburg och Szilágy. 4,786 kvkm. 251,936 inv. (1910), hvaraf 20,7 proc. med ungerskt, 75,2 proc. med rumaniskt och 2,7 proc. med tyskt modersmål; 61,7 proc. grek., 4,2 proc. rom. katoliker, 12,8 proc. reformerta, 15,3 grek. orientaler. Landet är bergigt, med en mängd dalar, af hvilka Szamos' floddal är mest betydande. Hufvudnäringar äro åkerbruk, boskapsskötsel och bergsbruk. Hufvudstad: Dés. (J. F. N.) 
<b>Szombathely</b> [så'mbathäj], stad. Se Steinamanger. 
<b>Szr,</b> signatur för författaren O. P. Sturzen-Becker (se d. o.). 
<b>Szrem</b> [ʃrem], stad. Se Schrimm. 
<b>Sz'tschwan</b> (Se-tschwan, Se-tsjuan, <i>Sze-tschwan</i>, Sze-chuen), "de fyra dalarnas" l. "de fyra flodernas land", Kinas rikaste och folkrikaste provins, med en areal af 46,100 kvkm. och 54,5 mill. inv., gränsar i v. till Tibet, i n. till Kan-su och Schen-si, i ö. till Ho-nan, Hu-pe och Hu-nan, i s. till Kwei-tschóu och Jün-nan. Västra delen, som genomflytes af öfre Jang-tse-kiang (l. Takiang) samt flera af dess bifloder, bl. a. Nia-tschu, Takin-kiang och Min-kiang (Min-ho), är bergig med toppar på 4,500 m. och däröfver. Denna del af S. är ödslig och steril, på många ställen ren öken. Öster om Min-kiang, som är en af de "fyra floderna" — de andra äro To-kiang, He-schui och Pei-schui —, draga mot s. v. och n. ö. åsar af röd sandsten, hvilket område efter Richthofen kallas "Röda bäckenet". Längst i ö. öfvergår detta till ett platåområde af 1,000—1,200 m. höjd. "Röda bäckenet" är utomordentligt bördigt; särskildt gäller detta om de af Min-kiang vattnade slätterna kring Tschöng-fu, hvilka ha en befolkning af 565 
page_number=25, index= - Sztschwan  - Szujski, Jozef  - Szurdukpasset  - Szymanski, Adam  - Szymonowicz,l Szymon (Simonides)  - s.å.  - Sådd 
pers. per kvkm. S:s hufvudflod är Jang-tse-kiang, som under olika namn flyter genom västra och södra delarna af landet och är segelbar för större fartyg hit upp (till Tschung-king). Till denna flod flyta alla andra vattendrag i S. utom de allra västligaste, som gå ned till östra indiska halfön. Nederbörden i västra S. är riklig och alstrar i de trånga floddalarna rik växtlighet, bl. a. täta skogar, medan de högre partierna mellan dalarna äro ödsliga. I Min-kiangs bidalar ligga byarna alldeles dolda af fruktträdslunder (valnötter, persikor, aprikoser), bamburöret går till 1,500 m. ö. h. Men först inom "röda bäckenet" utvecklar sig landets rikedom fullständigt; äfven bergen äro där odlade i terrasser, potatis går ända till 2,500—3,000 m. ö. h. Klimatet är det bästa: medeltemperaturen är 18,1° (max. 26,8°, min. 8,5°), nederbördsmängden 1,100 mm. Ris är här hufvudväxten öfverallt, där vatten finnes, därnäst olika sädesslag, socker, te, tobak, mullbärsträd (S. är Kinas viktigaste silkesområde) och många industriväxter. De vilda däggdjuren ha alldeles försvunnit ur "röda bäckenet", medan på alperna i v. en del tibetanska djurarter finns kvar, såsom björn, jakoxen, muflonen, myskhjorten och antiloper. Fågelfaunan är däremot rik, fasaner o. a. hönsfåglar, papegojor jämte sångfåglar (bl. a. den kinesiska näktergalen) förekomma talrikt. — Befolkningen är i västra S. besläktad med tibetanerna och kallas af kineserna si-fan. Den är halfvild, klädd i skinn samt afsticker bjärt från de hyfsade kineserna. En af dessa sifan-stammar (<i>mantze</i>), som lefver utefter floden Lu-hwa, en västlig biflod till Min-kiang, uppges räkna 3,5 mill. medlemmar, åtnjuter ett slags politisk autonomi samt är fördelad på 8 konungariken under enväldiga konungar. I sydvästra S. bor lolo-folket, som skall ha invandrat från Schen-si på 1100-talet f. Kr. (se Lolo). Först ö. om de berg, som i v. begränsa Min-kiangs bäcken, uppträda kineserna som landets verkliga herrar, och ö. om Min-kiang försvinna de gamla urinfödingarna alldeles. S:s kineser äro de behagligaste, de välvilligaste och de mest kultiverade af alla kineser på samma gång som de öppnaste och de, som ha den bästa urskillningen. De äro mycket arbetsamma, men ha ingen smak för handel. Köpmännen i S. äro från Schen-si eller Kwang-si, bankirerna och pantlånarna från Schan-si. — S. har rika malm- och stenkolstillgångar, dock föga bearbetade. Äfven på salt är landet rikt; petroleum förekommer likaledes. — S. är jämte Tschi-li den enda provins, som har särskild vicekonung; eljest äro flera provinser förenade under en sådan. Dess hufvudstad är Tschöng-tu-fu. Andra stora städer äro Sui-fu och Tschung-king vid Jang-tse-kiang, Kia-ting vid Min-kiang, Jatschóu n. v. om föregående, Pauning och Suiting i n. ö. J. F. N. 
<b>Szujski</b> [ʃo'jski], Józef, polsk historiker och dramatiker, f. 1835, d. 1883, blef 1869 professor i historia vid Krakaus universitet och var länge medarbetare i tidskr. "Przeglad polski". Han författade <i>Dzieje Polske podług ostatnich badán</i> (Polens historia enligt senaste forskningar; 4 dlr, 1862—66, ny uppl. 1893—96), <i>Dzieje literatury ludow niechrzescianskich</i> (De icke-kristna folkens litteraturhistoria; 1867), <i>Roztrzasania i opowiadania historyczne</i> (Historiska undersökningar och berättelser; 1882) och redigerade "Scriptores rerum polonicarum" (1871). Förutom poetiska berättelser, däribland <i>Obrona Częstochowy</i> (Częstochowas försvar) skref han många historiska skådespel: <i>Zborowcy</i> (1869), <i>Jerzy Ossoliński</i> (1870), <i>Kopernik</i> (1873), <i>Maryna Mniszóchwna, Śmierc Władyslawa IV</i> (W:s död) och <i>Dwór królewicza Władyslawa</i> (1876) samt <i>Dlugosz i Kallimach</i> (1880). Under märket Michal Skíba författade han ock några noveller. Dessutom öfversatte han några skådespel af Aischylos och Aristofanes. Hans samlade skrifter utgåfvos 1885—96. A—d J. 
<b>Szurdukpasset</b> [so'rdok-], i Transsylvanska alperna, på gränsen mellan Siebenbürgen och Rumänien, i komitatet Hunyad. Genom S. går järnvägen från Marosdalen söderut till Craiova i Rumänien, hvadan detta pass är en viktig infallsport och begagnades också under Världskriget 1916 som sådan af rumänerna i sept. och okt. samt af centralmakterna i nov., då de på rumänska sidan anlagda befästningarna, i hvilka t. o. m. pansartorn ingingo, betvingades, hvarefter vägen till Craiova och den bördiga rumänska slätten låg öppen för de förbundne. L. W:son M. 
<b>Szymanski</b> [ʃy-], Adam, polsk författare, f. 1852, skref under sin förvisning i Sibirien (1879—85) geografiska afhandlingar, hvarför han valdes till led. af kejs. geografiska sällskapet i Petersburg. Hans skönlitterära verksamhet inrymmes i de båda novellsamlingarna <i>Szkice</i> (1886, 1891), hufvudsakligen på grundvalen af sibiriska erinringar. Bland dessa berättelser utmärker sig <i>Hanusia</i> genom den af djupt sedligt allvar burna skildringen af en polsk kvinnas sibiriska lefnadsöde. A—d J. 
<b>Szymonowicz</b> [ʃymånå'vitj], Szymon (Simonides), polsk skald, adlad med namnet Bendoński, f. 1557 i Lemberg, d. där 1629 som lärare och författare. Han skref på latin dramat <i>Castus Joseph</i> (1587; polsk öfv. 1597), den patriotiska klagodikten <i>Aelinopaean</i> (1589), den bibliska parafrasen <i>Joel propheta</i> (1593; polsk öfv. 1722) samt en mängd läro- och reflexionsdikter, däribland <i>Imagines diaetae Zamoscianae</i> (tr. 1604), <i>Hercules prodicius</i> (1602), <i>Oda</i> (1612) och <i>Lutnia rokoszańska</i> (tr. 1863). På polska diktade han den idylliska cykeln <i>Sielanki</i> (1614; omtr. 1837, "Bykvinnor"), dels efter förebild af Theokritos, dels originellt, med realistisk tillämpning på polska förhållanden. Många af hans latinska skrifter äro ännu otryckta. Ett urval publicerades 1772. Utförlig biografi af K. Heck i 3 dlr 1901—03. A—d J. 
<b>s. å.</b>, förk. för samma år. 
<b>Sådd,</b> Såningsmaskin. 1. <i>Landtbr.</i> Sådd utföres som bred-, rad- eller gruppsådd på slätt land eller på drill. Vid bredsådd, som utföres för hand eller maskin, sprides utsädet jämnt öfver markytan och nedmyllas vanligen efteråt genom harfning eller, i fråga om små fröslag, genom vältning eller alls ej. Rad- och gruppsådd utföres alltid med maskin, som äfven myllar utsädet, ehuru ofta en efterföljande harfning och vältning äro nödiga. Vid handsådd, som sker med en eller båda händerna ur en af såningsmannen buren såskäppa, medhinner en van såningsman intill 1 har i 
page_number=26, index= - Sådd 
timmen, vid maskinsådd besås i medeltal på timmen 0,25 har för hvarje meter arbetsbredd på maskinen, d. v. s. vid en 2 m. bred maskin 0,5 har i timmen. Maskinsådd medför fördelen, att utsädet blir jämnare sådt, vid rad- och gruppsådd äfven fullständigt mylladt till bestämdt djup, så att alla grobara korn böra komma till gagn och utsäde sparas; vid radsådd, då utsädet lägges i oafbrutna rader, kan besparingen räknas till 10 proc., vid gruppsådd, då säden lägges i rader gruppvis, ända till 25 proc. mot utsädesmängden vid bredsådd. Därtill kommer, att plantorna efter radsådd och i synnerhet efter dibbling (se Dibbla) komma jämnare upp och ha större förmåga att tränga upp genom det hårdnade ytlagret. På slätt land används bred-, rad- eller gruppsådd, vid drillsådd blott de senare båda såningssätten. Af såningsmaskiner finnas åtskilliga olika slag. Föga använda äro centrifugalsåningsmaskiner, som bäras af såningsmannen samt bestå af en såskäppa, ur hvilken utsädet utkastas af en liten vid dennas utlopp sittande turbinskifva, som hastigt kringvrides. Vanligen består såningsmaskinen af en af hjul uppburen sålåda samt apparat för utsädets utmatning ur denna och därjämte vid bredsåningsmaskiner af en spridningsanordning, men vid radsåningsmaskiner af anordning för utsädets ledning till jorden och myllning. Den vanliga <i>gräsfrösåningsmaskinen</i> (fig. 1) består af en på en skottkärra hvilande, omkr. 3,5 m. lång sålåda, ur hvilken fröet utmatas genom hål på lådans bakvägg af borstar, som sitta på en roterande axel. <i>Såningsmaskiner för säd</i> (fig. 2) pläga uppbäras af 2 hjul och ha en arbetsbredd af 1,20 m. vid 1-hästs-, 1,8—2,5 m. vid 2-hästs-maskiner. Matarapparaten utgöres än af skifvor, som sitta på en i lådan roterande axel och bära små skaftade skopor (fig. 3) eller i sin omkrets ha skopformiga fördjupningar (fig. 4), ur hvilka säden utfaller öfver lådans bakre vägg, än af under lådans botten sittande matarhus (fig. 5 o. 6), genom hvilka säden utmatas af räfflade valsar eller tallriksformade skifvor, som kunna inställas för olika utsädesmängd. Den utmatade säden faller hos bredsåningsmaskiner — som numera föga användas — på en spridningsbräda med trekantiga klossar för att fördelas öfver marken, men hos radsåningsmaskiner ledes säden genom rör ned genom billar (stundom kallade <i>såfötter</i>), hvilka uppta en fåra i jorden, hvari utsädet faller, hvarefter fårorna igenfalla. Billarna hänga vid enarmade häfstänger, billarmar, så att de äro rörliga och kunna glida öfver mötande hinder. De äro af två typer: den engelska, med bakåt svängd underkant, och den amerikanska, som har framåt riktad spets (se fig. 2); de förra måste med vidhängda tyngder nedtryckas <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Gräsfrösåningsmaskin.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Radsåningsmaskin för säd. (A.-b. Gäfle åkerredskap.)</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Skifva med skaftade skopor i matarapparat.</tr></table> <table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Cellhjul (skifvor med skopformigafördjupningar i matarapparat).</tr></table> <table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5 o. 6.  Matarhus (fig. 5 genomskärningdäraf). <i>a</i> tillopp för grofkornigt och <i>b</i> för finkornigt utsäde,<i>c</i> och <i>d</i> inlopp och utlopp för finkornigt utsäde tilloch från utmatningsskifvan.</tr></table> 
page_number=27, index= - Sådd  - Såddfiol  - Såddkanna  - Såfötter  - Såg  - Sågaln  - Sågangel  - Sågbockar  - Sågegrenermaskin  - Sågfil  - Sågfisksläktet  - Såghorningar  - Såglaxsläktet  - Sågljuster  - Sågmyra  - Sågning 
till lagom sådjup, de senare draga sig af sig själfva ned i jorden, djupare i ju mindre vinkel mot billarmen de inställas. Dibbel- eller gruppsådd sker med radsåningsmaskiner försedda med dibblingsapparat (se Dibbla), som regelbundet afbryter och framsläpper sädesströmmen, så att säden nedkommer i jorden i grupper med bestämda afstånd. Radsåningsmaskiner äro ofta försedda med en förställare med två hjul och styrstång, hvarigenom vinnes, att maskinen kan köras fullt radrätt, hvilket är af vikt, när man sedan skall köra mellan raderna med hästhacka. Drillsåningsmaskiner, som nedlägga utsädet i oafbrutna rader eller i grupper på upphöjda drillar, äro vanligen skopmaskiner för 1—3 drillar. — 2. <i>Skogsh.</i> Se Skogssådd, där de hit hänvisade orden gropsådd och rutsådd förklaras. — 3. <i>Trädg.</i> Se Frösådd. 1. H. J. Dft. 
<b>Såddfiol,</b> <i>skogsh.</i> Se Skogssådd, sp. 1080. 
<b>Såddkanna,</b> Såddflaska, <i>skogsh.</i> Se Skogssådd. 
<b>Såfötter,</b> <i>landtbr.</i> Se Sådd, sp. 20. 
<b>Såg.</b> Se Sågning och Sågverk. 
<b>Sågaln,</b> ett vid flottans varfsstationer förr användt ytmått = 300 kvadratdecimaltum = 2,645 kvadratcentimeter. 
<b>Sågangel,</b> <i>skogsv.</i>, ett järn, som fasthåller sågbladet i låsramen. Flera konstruktioner finnas. Vanligen sker fastspänningen genom en excenter, men stundom används äfven skrufanordning. W. E—n. 
<b>Sågbockar,</b> <i>zool.</i> Se Prioninæ. 
<b>Sågegrenermaskin,</b> <i>text.</i> Se Egrenermaskin. 
<b>Sågfil,</b> <i>mek. tekn.</i> Se Fil, sp. 190. 
<b>Sågfisksläktet,</b> <i>Pristis, zool.</i>, tillhör fam. <i>Pristidæ,</i> underordn. rockor, <i>Rajæ,</i> ordn. bredmunnar (<i>Plagiostomi</i>) inom fiskklassen. Det kännetecknas därigenom, att nosen är utdragen i ett långt, flatt blad, i hvilket på ömse sidor är inkilad en rad starka tänder. Käktänderna äro mycket små. Kroppen är platt, men långsträckt, stjärten är väl utbildad, och bröstfenorna ha en fri framkant. Genom sistnämnda egenskaper närmar detta släkte sig underordn. hajar (<i>Squalidæ</i>), medan bl. a. de på kroppens undre sida belägna gälöppningarna tala för deras släktskap med rockorna. Hithörande fem arter förekomma i de tropiska hafven i stort antal, en art (<i>P. antiquorum</i>) se fig.), som uppnår en längd af öfver 1 m., äfven i Medelhafvet. Det uppges, att de med sin såg slita köttstycken ur andra större hafsdjurs kropp. L—e. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Sågfisken <i>Pristis antiquorum.</i></tr></table> 
<b>Såghorningar,</b> <i>zool.</i>, annan benämning på sågbockar, skalbaggar af långhorningarnas familj och underfam. <i>Prioninæ</i> (se d. o.), hvilket namn äfven skrifves <i>Prionini.</i> 
<b>Såglaxsläktet,</b> <i>Serrasalmo</i> (mindre riktigt <i>Serrosalmo</i>), <i>zool.</i>, tillhör fam. <i>Characinidæ,</i> ordn. blåsmunnar (<i>Physostomi</i>) inom fiskklassen. Det kännetecknas genom lång, hoptryckt kroppsform och hvass, såglikt tandad buk. Tänderna äro synnerligen starkt utbildade; med de i en eller flera rader stående framtänderna förmår såglaxen med största lätthet skära ut köttstycken ur lefvande eller döda djur. De anfalla ock badande människor. Såglaxarna förekomma i stor mängd i flera af det tropiska Amerikas floder. Bland arterna må nämnas den ej öfver 30 cm. långa, för sin glupskhet beryktade karibfisken l. pirayan (<i>Serrasalmo piraya</i> Cuv.), som lefver i Brasiliens och Guyanas floder. L—e. 
<b>Sågljuster,</b> <i>fisk.</i> Se Fiskredskap, sp. 449. 
<b>Sågmyra,</b> järnvägsstation på linjen Falun—Orsa af Falun—Rättvik—Mora järnväg, 26 km. från Falun inom Bjursås socken, Kopparbergs län. vackert belägen vid Årbosjön och vägen mellan Bjursås och Leksand. Yid stationen finnas en ganska stor yllefabrik (Falu yllefabrik), anlagd 1896 och under normala förhållanden sysselsättande omkr. 100 pers., en snickerifabrik, ett par liefabriker, såg och hyfleri och omkr. 2,5 km. därifrån, vid sjön Gopen, ett pensionat och ett numera nedlagdt nickelbruk. 
<b>Sågning,</b> skärning af trä m. m. medelst såg. Sågen består af en tunn skifva af stål (<i>sågblad, sågklinga, sågband</i>), i kanten försedd med skärande, mejselartade tänder. För att skäret skall bli bredare än sågbladets tjocklek, går man tillväga på olika sätt. Dels används <i>skränkning,</i> hvarvid hvarannan tandspets är böjd åt ena, hvarannan åt andra hållet, då tänderna äfven äro skärpta i öfverensstämmelse härmed (<i>a,</i> fig. 1), dels <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Olika former af sågtänder.</tr></table> 
page_number=28, index= - Sågning 
<i>stukas</i> alla tandspetsarna, så att de utskjuta lika mycket åt båda hållen, dels slipas sågklingan till större tjocklek vid tänderna. Sågens rörelse under arbetet kan vara periodisk, d. v s. fram- och återgående, såsom hos <i>ramsågar, bladsågar,</i> eller kontinuerlig, såsom hos <i>cirkelsågar</i> med roterande rörelse och <i>bandsågar</i> med rätlinig rörelse. — För träbearbetning afsedda sågar äro antingen <i>klyfsågar,</i> för skärning i fiberriktningen, eller <i>kapsågar,</i> för skärning vinkelrätt mot fibrerna. De förra ha spetsiga, framåtlutande tänder (<i>a,</i> fig. 1), de senare starkare tänder med bakåtlutande eggar (<i>b,</i> fig. 1), stundom skärande åt båda hållen (<i>c,</i> fig. 1) eller M-formade (<i>d,</i> fig. 1), äfven skärande åt båda hållen. Tändernas eggvinkel göres 40—60°. — <i>Handsågar</i> kunna vara antingen ospända, t. ex. den s. k. <i>fuxsvanssågen</i> (så benämnd på grund af bladets mot spetsen aftagande bredd), <i>sticksågen,</i> m. fl., eller också kan bladet vara fastspändt i en båge (<i>bågsåg</i>) eller ram (<i>ramsåg</i>). <i>Kransågar</i> benämnas de vid skogsafverkning (se d. o., sp. 1049 o. fig. 3) använda stocksågarna, afsedda att skötas af 2 man. Bladet är bredare på midten, har två åt sidorna riktade handtag i hvardera ändan samt har ofta M-tänder, skärande åt båda hållen. — Bland <i>maskinsågarna</i> är den <i>vertikala ramsågen</i> mest använd vid sågverken (se Sågverk) för sönderdelning af stockar till smärre dimensioner. Den tillverkas numera h. o. h. af järn samt består af stativ (flyttbara ramsågar ha s. k. halfstativ) med matarverk, en lös ram med sågbladen samt stockvagnar (fig. 2 o. 3). Stocken frammatas genom sågen medelst valsar med periodisk eller (bättre) kontinuerlig rörelse, de öfre räfflade, de undre tandade, så att glidning undvikes. Matningen beror på träets hårdhet och dimensioner och växlar mellan 1,5 och 12 mm. pr slag för hårdt trä samt ända till 18—20 mm. för mjukt. Lösramen göres så lätt som möjligt, vanligen af stålrör, förenade upp- och nedtill med järnbalkar. Sågbladen göras så tunna som möjligt, förr n:r 11 à 12 B. W. G. (<i>Birmingham wire gauge,</i> B:ska plåtklinkan), numera ända till n:r 16 à 18, samt med obetydlig skränkning för erhållande af minsta affall. Deras rätta inställning till hvarandra, "postning", är af stor ekonomisk betydelse för virkets sönderdelning 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Ramsåg med stockvagnar, Bolinders mek. verkstads tillverkning.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Stocken från fig. 2 färdigsågad.</tr></table> 
page_number=29, index= - Sågning 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Olika sätt att söndersåga stockar.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Cirkelklyfsåg med vertikal matning.</tr></table> på fördelaktigaste sätt. Mellan bladen sitta träskifvor af den bredd man önskar såga, med tillägg af krympmån. Vid beräkning af det erhållna virket antas sålunda skärets bredd omkr. 1/8″ och krympmånen omkr. 1/8″ på 3″ à 4″ tjocklek, 1/16″ på 1″ tjocklek, 1/8″ på 4″ bredd och 1/4″ på 11″ bredd (inom trävaruindustrien räknas allmänt i engelskt mått). Tandlinjen göres något lutande, d. v. s. sågbladen fästas i ramen så, att tandlinjen bildar en liten vinkel med vertikallinjen, hvarigenom tänderna aflägsnas från skäret vid uppgåendet. I regel skär nämligen den vertikala ramsågen blott vid nedgåendet, ehuru äfven dubbelskärande sådana finnas. För ökning af produktionen användes förr ofta dubbelramar, för sågning af två stockar samtidigt, hvilket dock medförde en ökning af blott 50 proc. Numera används för detta ändamål större tandhastighet, ända till 5 m. i sekunden med 325—350 slag i minuten. Ramens slaglängd bör vara något större än den största förekommande tjockleken hos stocken, för att alla tandluckorna skola tömmas från spån utanför skäret. Af praktiska skäl, nämligen för att minska skakningen under gången, göres slaglängden dock något mindre. En  stadig och tung grund för stativet är nödvändig för maskinens stabilitet under gången. Stockvagnarna löpa på två skenor, så att jämna och raka skär erhållas. Undantagsvis äro skenorna krökta, då skären kunna följa växten hos krokigt timmer. Främre stockvagnen har en V-formad fördjupning för stocken, och bakvagnen har en stark krampa för stockens fasthållning samt en anordning för dess kringvridning. Vid de svenska sågverken användas mest vertikala ramsågar, som utvecklats till fullt själfständiga, nationella typer, bland hvilka må nämnas Bolinders "Standardram", Söderhamns mekaniska verkstads "Exaktram" och "Snabbram" samt Stathmos' "Exportram". Genom införandet af väsentliga förbättringar samt en kombination af arbetsbesparande inläggnings- och uttagningsapparater för virket har produktionen per man och dag vid de svenska ramsågarna under de sista 10 åren stigit till dubbla beloppet. Särskildt äro Bolinderska ramsågarna sedan lång tid tillbaka väl kända ej blott inom landet utan äfven i utlandet, särskildt i Norge, Finland och Ryssland. Vid själfva sågningen tillämpas två olika system: genomskärning och fyrsågning. Enligt det förra delas stocken genom vertikala skär på en gång till plankor, bräder m. m. (<i>c, f</i>, fig. 4), enligt det senare delas stocken två gånger i olika ramar, så att vid första sågningen sidobräderna utsågas och ett midtparti, <i>klofven,</i> lämnas osågadt af den tjocklek, som svarar mot bredden af det virke, man vill framställa (<i>b,</i> fig. 4). Vid andra sågningen genomskäres klofven till lämpliga tjocklekar efter kringvridning 90°. Härigenom sparas trä, i det att någon kantsågning af midtpartiet ej erfordras. Uti <i>a,</i> fig. 4 visas fyrskärning med utsågning af en bjälke ur midtpartiet, och i <i>d, e, g, h</i> visas klyfning af särskildt groft virke till fjärdedelar (egentlig fyrskärning, eng. <i>quartersawing</i>), använd för löfträ, som skall sågas så vidt möjligt radiellt för tillgodogörande af träets textur, märgstrålar m. m. (t. ex. inom möbeltillverkningen). Sågstockarnas dimensioner tagas intill lägst 12,5 cm. för gran och 15 cm. för furu i toppänden vid 4,5 m. längd. För export sågas furu och gran antingen till <i>plankor</i> minst 3″ × 9″, <i>battens,</i> minst 2″ × 4″ eller <i>bräder,</i> minst 1/2″ × 4″. Det sågade virket klassificeras i 7 klasser (<i>prima, sekunda</i> etc.) eller i 4: <i>helrena, halfrena, utskott</i> och <i>vrak</i> (se vidare Bräder och Sortering). Sedan stockarna passerat igenom ramarna, föres det sågade virket till <i>kantborden</i> för jämnskärning af kanterna. Dessa maskiner ha vanligen två cirkelklingor, <i>kanttrissor,</i> görande omkr. 1,800 hvarf, den ena inställbar till ett minsta afstånd från den andra af 3 à 4″ och ett största af 12″. Matningen, 60 à 70 m. i min., åstadkommes genom 4 valsar, 2 öfre och 2 undre. Kantaren har att tillse, att ur det från ramen komna virket erhållas de lämpligaste och mest värdefulla dimensionerna. Slutligen jämnsågas ändarna i <i>kapsågar</i> (se fig. 4 i art. Skogsafverkning). De <i>horisontala</i> ramsågarna användas hufvudsakligen för skärning af faner och ha sågbladens tänder anordnade för skärning åt båda hållen (<i>c, d, e</i> fig. 1). De kunna arbeta med betydligt större tandhastighet än de vertikala. — <i>Cirkelsågen</i> har tjockare klinga, gör 
page_number=30, index= - Sågning 
alltså ett bredt skär och förslösar mycket material. Mindre klingor, upp till 1,6 m. i diameter, ha solida tänder, utstansade vid omkretsen, större klingor åter, upp till 2 m., ha lösa tänder (<i>f, g</i>, fig. 1), hvarigenom skärpningen underlättas och skifvans storlek blir oförändrad. Tandhastigheten uppgår till 50 à 60 m. pr min. Fig. 5 visar en cirkelklyfsåg med själfmatning (Bolinders). Cirkelsågen används stundom för utskärning af spår till tappar, spontning m. m., hvarvid klingan inställes något snedt mot rotationsaxeln, så att den under arbetet svajar åt båda hållen (eng. <i>drunken saw</i>). Hos <i>spiralsågen,</i> som används för utsågning af laxstjärtformade tappar (sinkning), bildar tandlinjen en skrufgänga. <i>Sfäriska</i> cirkelsågar ha klingan formad till en sfärisk kalott och användas till kantning af bottnar till laggkärl. — <i>Bandsågen</i> uppfanns 1808 af W. Newberry i England. Af brist på lämpligt material till den tunna, böjliga klingan kom dock uppfinningen ej till någon praktisk användning förrän omkr. 50 år därefter, då fransmannen Perin utställde en bandsåg på världsutställningen i Paris 1855. Att man då var i stånd att af stål tillverka en sågklinga nog tunn, smidig och böjlig att kunna spännas mellan två hjul, därför hade man helt säkert att tacka det af kejsarinnan Eugénie införda modet att bära krinoliner, hvilkas elastiska, tunna band visade sig vara ett utmärkt material till bandsågar. Maskinens öfre ledhjul (fig. 6) bör vara elastiskt upphängdt, så att klingan blir lagom hårdt spänd, antingen genom fjädrar eller vikter, hvarjämte hjulen böra vara beklädda med ett mjukt ämne, såsom läder eller kautschuk. För sågning af skefva ytor (skeppsvirke m. m.) göres antingen bordet vridbart under gången eller kan stativet med sågklingan vridas och bordet förbli i hvila. Styrrullar af stål äro anordnade vid klingans rygg för att motverka trycket under sågningen. Flerbladiga bandsågar för sågning af stockar till plankor och bräder försöktes i England (W. Exall 1866), men försöken misslyckades. I Amerika har bandsågen vunnit stor användning som stocksåg, hufvudsakligen för gröfre dimensioner, hvarvid blott ett skär i sänder göres. Stocken passerar sågen med så stor hastighet (1,2 m. i sek.), att virkesproduktionen blir lika stor som i ramsågen. Tandhastigheten är omkr. 25 m. i min. För sågbladets formande till ett ändlöst band hoplöddes förr ändarna med slaglod, som dock snart åter brast. Numera används med bättre resultat elektrisk eller autogen svetsning eller också utvalsas bandet af ett ringformigt ämne. Bandsågen har stor användning inom möbel-, modell-, vagn- och hjultillverkning m. fl. träindustrier. Den sällan använda termen <i>bladsåg</i> afser en såganordning med fram- och återgående klinga. — <i>Fanersågar</i> utgöras antingen af stora cirkelsågar eller af ramsågar med liggande ram. De förra bestå af en stor gjutjärnsskifva, vid hvars omkrets äro fästa sågsegment, försedda med små, fina tänder, slipade ytterst tunna. Dessa cirkelsågar ha ofta en diam. af 4 à 5 m. samt kunna utskära 18 faner af ett 25 mm. tjockt material. De horisontala fanersågarna äro billigare, kunna skära ända till 10 faner pr cm., men skära långsammare. <i>Dekupirsågar</i> (<i>löfsågar, konträrsågar</i>) ha ganska tunnt och smalt blad, hvilket vid sin öfre ända är fäst vid en fjäder och vid sin nedre ända erhåller en upp- och nedgående rörelse genom en trampa. Bland öfriga specialsågar må nämnas <i>kedje-</i> l. <i>länksågen,</i> använd för utsågning af tapphål m. m. eller för kirurgiska ändamål, samt <i>cylinder-</i> l. <i>kronsågen</i> i form af ett rör af stålplåt, i ena ändan försedt med tänder. Sågar skärpas numera allmänt genom slipning med smärgelskifvor i st. f. filning med s. k. sågfilar. — Sågning af <i>metaller</i> sker hufvudsakligen blott med cirkelsågar och smärre ram- eller bågsågar. De förra äro antingen <i>varmsågar</i> för afsågning af valsade föremål (stänger, skenor, plåt m. m.) i varmt tillstånd, eller <i>kallsågar</i> (metallen i kallt tillstånd, långsam gång, ett slags fräsning). De små bågsågarna användas för afsågning af arbetsstycken till bestämda längder. — De för sågning af <i>sten</i> använda ramsågarna sakna tänder på det af koppar- eller stålplåt framställda bladet. Skärningen åstadkommes genom något hårdt pulver af kvarts, gjutjärn, smärgel, diamant etc., som under vattenbegjutning föres fram och tillbaka af sågbladet. Ramen är upphängd och har motvikter, så att bladens tryck mot skärets botten blir lagom stort. De användas mest för sandsten. Äfven cirkelsågar, försedda med vid omkretsen fastsatta, mejselartade tänder, användas för sand- och kalksten (jfr Stenbearbetning, sp. 1203). Man har sökt ersätta stålmejslarna med diamanter af en jämförelsevis billig, till färgen svart art, hvilka fästas så, att hvarannan skär på högra och hvarannan på vänstra sidan i skäret. Dessa s. k. <i>diamantsågar</i> ha dock numera kommit ur bruk och torde ha sin enda användning i form af cylindersågar (kronborrar) för borrning i bergarter. I st. f. bandsågen används den af P. Gay uppfunna <i>linsågen,</i> bestående af en ändlös, spänd lina af 3 sammansnodda ståltrådar. Med tillhjälp af sand och vatten utskär den med 4 m. i sekunden löpande linan ett smalt (omkr. 5 mm.) spår i stenen (sandsten eller marmor). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Bandsåg med vertikal matning.</tr></table> 
Sågen är ett af de äldsta verktyg, som 
page_number=31, index= - Sågning  - Sågram  - Sågskura  - Sågskär  - Sågspån  - Sågsteklar  - Sågtång  - Sågtång  - Sågutfall 
omtalas i historien. Bland inristningarna i äldre egyptiska och assyriska monument igenkännes lätt ett verktyg af samma form som våra s. k. fuxsvanssågar. De gamle grekerna och romarna använde spända handsågar med ramställning samt med tänderna riktade utåt, till skillnad från t. ex. kineserna, som än i dag arbeta med handsågen genom dragning inåt och ospändt sågblad. De första maskindrifna sågarna synas ha sitt ursprung i Tyskland, hvarest redan 1322 en sådan lär funnits i Augsburg. En dylik omtalas 1427 i Breslau, 1490 i Erfurt, 1530 i Norge, 1545 i Holstein, 1555 i Frankrike (Lyon) och 1575 i Regensburg, alla drifna med vattenkraft. I Holland byggdes det första sågverket för vindkraft 1592 af Uitgeest. Sverige fick sitt första, vattendrifna sågverk 1653 och England 1767. G. S—n. 
<b>Sågram,</b> <i>skogsh.</i> Se Sågning och Sågverk. 
<b>Sågskura,</b> <i>her.</i> Se Sköld, sp. 1362. 
<b>Sågskär,</b> <i>skogsh.</i>, den öppning, som bildas vid sågning. Skärets bredd är beroende af bladets tjocklek och sågtändernas större eller mindre vikning. Då tänderna äro omväxlande vikta åt ena och andra sidan, uppstår vid sågningen en oscillering i bladet, hvilken medför, att sågskäret blir något större än vikningen. W. E—n. 
<b>Sågspån,</b> <i>skogsh.</i>, affallsprodukt vid sågning. Spånkvantiteten är beroende af sågbladens tjocklek och vikning. Den beräknas vid vanlig sågning till 12 proc. Spånen används som bränsle samt till isoleringsmedel, t. ex. till golffyllning, täckningsmedel å kolmilor, ishögar o. d. Jfr Sågverk, sp. 34. W. E—n. 
<b>Sågsteklar</b> l. Bladsteklar, <i>Tenthredinidæ, zool.</i>, en till gruppen växtsteklar (se d. o.) hörande familj af steklarnas ordning bland insekterna. Namnet sågsteklar syftar på ett egendomligt slags kort äggläggningsrör, som honorna bära i en insänkning på undre sidan af bakkroppens spets och hvars båda sidohälfter i undre kanten äro försedda med sågtänder. Med detta redskap skära honorna skåror i de blad eller knoppar, i hvilka de sedermera anbringa sina ägg. Sågsteklarna äro med få undantag medelstora (omkr. 10 mm.) insekter med bredt hufvud, tämligen bred, nedplattad kropp och mjukt kroppshölje. Antennerna äro raka, men växlande i form, än långa och trådlika, än kortare och försedda med klubba i spetsen, än åter kamtandade. Dessa steklar äro tröga flygare, som merendels träffas stillasittande på blad eller blommor, i synnerhet på umbellatflockar, där de öfverfalla och förtära smärre insekter, omväxlande med att de lifnära sig af honung. Partenogenetisk fortplantning (se d. o., sp. 941—942) är känd hos många sågsteklar. Hos somliga ge de obefruktade äggen upphof till båda könen, hos andra till blott honor, hos ännu andra till uteslutande hannar. Detta senare tycks t. ex. vara fallet med <i>Nematus</i> (<i>Pteronus</i>) <i>ribesii,</i> stora krusbärsstekeln (se d. o.). — Larverna, vanligen kallade "löfmaskar", lefva oftast fritt på bladen, stundom i stora sällskap, och likna mycket små fjärilslarver. Olikt öfriga stekellarver äro de lifligt färgade och utrustade såväl med 3 par korta bröstfötter som med ett antal bukfotpar liknande fjärilslarvernas, men talrikare än hos dessa. I stället för fjärilslarvernas vanligen 6 små punktögon ha löfmaskarna på hvardera sidan om hufvudet blott ett enda stort punktöga. Oroade, pläga flera af dem rulla ihop sin kropp i en platt spiral, medan andra slå omkring sig med vare sig främre eller bakre kroppsändan för att afvärja ett befaradt angrepp. Spinnarsteklarnas larver afvika genom saknaden af bukfötter. De lefva oftast i stora sällskap inom en gemensam spånad på grenarna af barr- och löfträd. Andra sågstekellarver lefva i inre växtdelar, såsom i frukter, i unga skott, i galläpplen eller i grässtrån. Många äro svåra skadedjur på såväl barr- som löfträd och buskar. Som exempel kunna nämnas <i>tallspinnarstekeln</i> (<i>Lyda stellata</i>) och granspinnarstekeln (<i>Lyda abietis</i>), båda skadliga för barrskogen; päronspinnarstekeln (<i>Neurotoma flaviventris</i>), hvars larver lefva i stora kolonier inom ett kring grenarna spunnet hölje på päron- och plommonträd samt slånbuskar; <i>plommonstekeln</i> (<i>Hoplocampa minuta</i>), hvars larv lefver af de omogna plommonens kärna; äppelstekeln (<i>Hoplocampa testudinea</i>), hvars larv lefver i äppelkart; jordgubbsstekeln (<i>Blennocampa geniculata</i>), hvars larver förtära jordgubbsplantornas blad; rosenskottsstekeln (<i>Ardis bipunctata</i>), hvars larv lefver i unga rosenskott. Se vidare Barrsteklar (<i>Lophyrus</i>), Fruktbladsstekeln, Hallonstekeln, Krusbärsstekeln och Rapsstekeln samt illustrationen till art. Gallbildningar; jfr äfven Landtbrukets skadeinsekter, pl. II fig. 13. — Familjen omfattar bortåt 3,000 kända arter, af hvilka flera hundra svenska, som fördelas på flera underfamiljer. De största arterna (ända till 28 mm.) tillhöra det genom sin klumpiga kroppsbyggnad och sina klubblika antenner utmärkta släktet <i>Cimbex</i> (se fig.). Deras stora (ända till 30 mm.), vanligen ljust bladgröna larver lefva på björk och andra löfträd. En af de vanligaste af alla sågsteklar är den på flera slags buskar förekommande <i>Tenthredo</i> (<i>Perincura</i>) <i>scalaris,</i> omkr. 10 mm. lång, ljusgrön med svarta teckningar, mörkt metallglänsande äro de flesta arterna af släktet Arge (<i>Hylotoma</i>). — Spinnarsteklarna (<i>Lyda</i>), som afvika såväl genom sina mångledade antenner som genom den ofvan angifna beskaffenheten af sina larver, anses af flera nyare författare böra föras till en särskild familj, <i>Lydidæ.</i> G. A—z. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Björkbladsstekel (<i>Cimbex femorata</i>). T. h. hanne,t. v. larv. (2/3 nat. storl.)</tr></table> 
<b>Sågtång,</b> <i>bot.</i> Se Fucus. 
<b>Sågutfall,</b> <i>skogsv.</i>, kvantiteten erhållen sågad 
page_number=32, index= - Sågutfall  - Sågverk 
vara vid sågning. Sågutfallet är beroende på den vara man sågar. Af smäckert virke erhålles mindre utfall än af gröfre, af krokigt mindre än af rakt, af rottjockt mindre än af växtfylligt. I regel brukar man kunna påräkna: sågad vara, plank, battens, bräder, staf o. d. 65 proc., affall utom spån 19 proc., spån 12 proc., krympningsförlust 4 proc. = 100 proc. W. E—n. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Större sågverk i Norrland (Skönviks såg).T. h. maskinhuset, t. v. såghuset och utanfördetta uppfordringsbanorna för timret.</tr></table> <b>Sågverk,</b> i inskränkt mening en med motor drifven maskin för sågning (se d. o.); i vidsträckt bemärkelse en anläggning, som omfattar alla för fabriksmässig sågning af timmer erforderliga maskiner, byggnader, lager m. m. Sågverk uppföras helst på plats, där tillförseln af timmer är god och afsättningen af tillverkningsalstren nöjaktig, t. ex. flottleders mynning vid hafvet eller skärningspunkten mellan flottled och järnväg. (En sågverksanläggning af de största ses i fig. till art. Korsnäs; jfr äfven bilderna i art. Graningeverken, Kramfors, Skutskär, Sund och Svartvik.) Anläggningsplatsen bör vara en fri, helst luftigt belägen plats, där godt utrymme finnes för såväl råvaran som för de sågade produkterna. Verket måste läggas på god grund. Själfva såghuset bygges i regel i två våningar, en undre för transmissioner o. d., en öfre för själfva sågningsarbetet. Endast vid smärre verk, cirkelsågverk o. d., används blott en våning. Cirkelsågverken bestå af en klinga och ett bord. På det senare upplägges stocken, som frammatas mot klingan, hvarvid ett sågskär upptages. Stocken lägges sedan stadigt på den plansågade sidan, hvarefter plankor och bräder af olika bredder sågas. På dessa sågverk kan endast något hundratal stockar om dagen sågas. De ha sin största betydelse därigenom, att timret ej behöfver sorteras före sågningen, att omställning för olika dimensioner undvikes samt att de äro billiga. De användas därför ofta vid mindre egendomar, eller då man hastigt vill försåga ett mindre timmerparti. Numera transporteras de ofta omkring med motorer och äro därigenom af viss betydelse för nedbringandet af priset på sågadt byggnadsvirke. — Ramsågverken äro af mera stabil natur och byggas numera synnerligen omsorgsfullt. Då villkoret för att sågningen skall bli ekonomiskt lönande är mera beroende af, att verket bygges så, att virket lätt faller på den plats och vid den maskin, där det skall bearbetas, än att alla maskinerna äro ultramoderna, spelar transportfrågan en stor roll. Ett ej obetydligt hinder har man däri, att sågningen ofta måste försiggå vintertid, då råvaran är frusen och isig. Då virket framkommit genom flottled (se därom Flottning), på järnväg eller framkörts till sågverket, skall det sorteras, så att olika toppdimensioner komma tillsammans. Man har därför i vattnet byggt särskilda sorterverk ("magasin"), bestående af timmerläns och fasthållna genom sänkstöd eller dykdalber. Timret införes till en central plats, där grofleken mätes, hvarefter diametern märkes på stocken. Vid de större sågverken insorteras därefter timret efter halftum, vid de smärre efter hela tum, i olika magasin. Då emellertid flottning (se vidare d. o.) ej kan pågå vintertiden, nödgas man hoplägga virket för förvaring i "vintermagasin". Timret kan då landrullas, sänkvältas eller stöddragas. Landrullningen tillgick så, att man medelst "timmerhäst" upplyfte timret på land, där det lades torrt. Därigenom blånade virket och sprack sönder; man har därför numera på de flesta ställen öfvergett detta sätt och i stället medelst "timmerhästen" (nu ett transportabelt uppfordringsverk) hoplagt virket i flottar, s. k. "mosor", i vattnet. Vid stöddragning uppdragas stockarna med ungefär 1/3 af sin längd först mot en fast plats, t. ex. en strand, hvarefter den ena stocken på samma sätt drages upp till 1/3 på den andra. Sänkning af virket är något dyrare i arbetskostnad än stöddragning, men är i stället något billigare vid uttransporten vintertid, då det stöddragna virket ofta är synnerligen isigt. För att befria timret från is och snö har man utsläppt varmvattnet från ångpannorna vid upptagningsplatsen. Vid våra nordligaste verk har man t. o. m. byggt särskilda varmvattensbassänger. På senare tid har man mångenstädes anställt särskilda isspettare eller måst anskaffa varmvatten för isens smältning. Virkets uppfordring till sågverksmaskinerna skedde förr därigenom, att 5—6 stockar hopsnarades med en kätting, hvarefter denna fasthakades vid en ändlös kätting, som gick från sågverket till den plats, där virket förvarades. En dylik kätting kunde vanligen förse 2—3 ramar med timmer. Numera har man vanligen ett <i>uppfordringsverk</i> till hvarje ram eller rampar. Man har på den ändlösa kättingen fäst medbringare, som hugga fast i stockarna, dessa föras intill dem, och transportera stockarna en och en upp till ramarna. Dessa uppfordringsverk äro försedda med automatiska anordningar för verkets igångsättande. Då en stock föres upp mot uppfordringsverkets slutpunkt vid ramen, stöter den mot en plåt, som är kopplad till en remgaffel för dragremmens afläggning från dragskifvan till en nollskifva, under det att en motvikt återför samma plåt och därmed dragremmen till dragskifvan, då stocken borttages. 
page_number=33, index= - Sågverk 
Härigenom vinnes sålunda att, om sågaren tar en stock från uppfordringsbanan för sågning, igångsattes uppfordringsverket och en ny stock kommer strax upp i den förras ställe. Om stockarnas sågning i ramsågen se Sågning, sp. 24—26 och fig. 3—4). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Kantverk (från Bolinders mek. verkstad).</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Kapverk, direkt koppladt.</tr></table> 
Sedan stockarna passerat genom ramarna, föres det sågade virket till kantverket l. kantborden (fig. 2) för jämnskärning af kanterna (se Sågning). Då virkets pris varierar efter bredderna, är kantningen af allra största betydelse. Från kantverket föres virket på maskindrifna rullar ut på kapbänken (fig. 3), där virket grofjusteras, d. v. s. ändar, som ej berörts af klingorna, bortkapas. Virket fördelas därefter efter dimensioner och kvaliteter på vagnar, som föra det till brädgården, där det skall torkas. I sågverken tillvaratagas sidovirket, som uppstår vid sågningen i ramarna (<i>bakarna</i>), och sidovirket vid kantningen (<i>ribben</i>). Af hakarna utsågas i klyfsågar, smärre kantverk och justerverk lådbräder och staf, och i liknande verk af enklare konstruktion kvastkäppsämnen. Dessa verk äro i regel enkelt konstruerade, enär tillverkningens ekonomiska förlopp är beroende af, att maskinerna ställas i rätt följd, så att virkesmassorna ej behöfva föras fram och åter. Det vid sågningen otjänliga virket föres till kolgården för kolning eller hackas sönder för tillverkning af sulfatmassa. Sågspånen används dels vid eldning af ångpanneanläggningar, dels vid kolningen. Genom den användning sågaffallet på senare tid erhållit som råmaterial vid trämassefabrikationen, har man allt mer insett betydelsen af att lägga sågverk, sulfat- och sulfitfabriker på samma plats och i kombination. Kan elektrisk <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Stabbläggning</tr></table> 
page_number=34, index= - Sågverk 
kraft erhållas för maskinernas drift, används vedaffallet till sulfatmassetillverkning och sågspånen för tillverkning af den ånga, som fordras för massans torkning. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Elektrisk kran för att lyfta virket påbrädgårdsstaplarna.</tr></table> Brädgården. Från sågverket föres virket vanligen med elektriska lokomotiv till brädgården för att där torkas. Brädgården bör ligga fritt och luftigt på brandfritt afstånd från sågverket och med lätta kommunikationsmöjligheter för virkets in- och utfrakt. Den genomdrages därför med järnvägsspår för virkets infrakt och mellan dem med spår eller banor för utfrakten. Spåren läggas helst parallella med 2 à 4 staplars mellanrum. Mellan dessa dragas på marken banorna för virkets utfrakt, hvilka vanligen bestå af rullar, som sättas i rörelse genom en ändlös lina. Skenorna på infraktsbanorna läggas antingen på marken, på 3 m. höga banor eller på högbanor af omkr. 6 m. Virket upplägges i <i>stabbar</i> l. <i>staplar</i> (fig. 4; se Stabbe). På sista tiden har man börjat använda elektriska kranar med lång arm för virkets lyftande på staplarna (fig. 5), hvarigenom det tunga stabbläggningsarbetet nedbringats till ett minimum. Virket torkar i en god brädgård sommartid på 3 à 4 veckors tid; höst och vinter kan härför erfordras lika många månader, ja, ännu längre tid. För att påskynda torkningen använder man på många ställen torkugnar, där virket några dagar förvaras i uppvärmda rum. Är vädret fuktigt, brädgården mindre luftig och virket illa stapladt, angripes virket af blåytesvampen, som gör ytvirket blågrönt och mindre användbart för sådana ändamål, där virkets yta skall synas (se vidare Blåved). Då virket sålts, tages det ur staplarna, klassificeras, afkapas i de längdmått köparen önskar, vanligen engelska fot, men äfven danska och holländska fot, meterfot o. s. v. Denna kapning sker stundom för hand, men i allmänhet i kapskjul med maskinkraft. Vid våra kustbrädgårdar nedlägges virket sedan i pråmar, där det märkes med säljarens märken, för att sedan utbogseras till ett fartyg och där inlastas. I brädgårdarna finnas vanligen äfven hyflerier. Genom hyfling afser man att vinna ett högre värde af en förut god vara eller också att upphjälpa värdet på mindre godt virke. Man fordrar, att af det hyflade virket en sida skall vara ljus och fin; den andra får vara blå eller skadad, hvarför man brukar klyfva och hyfla virket, som då vanligen får insidan ljus. Hyflarna bestå af ett stadigt stativ, kuttrar, tryckvalsar och transmissioner. I de större hyfvelmaskinerna finnas 4 eller flera kuttrar l. små på hufvuden fästa hyfveljärn, som kunna drifvas rundt med en mycket stor hastighet (fig. 6). Dessa hyfveljärn kunna ha olika fasoner, hvarigenom virket i sin tur kan hyflas efter allehanda mönster. Då det varit besvärligt att inställa hyfveljärnen för hvarje gång, har Bolinders konstruerat fräsar l. hyfvelstål (fig. 7), där dessa äro fast förenade med kutterhufvudet. Understa sidan planhyflas med ett eller flere fast sittande plana hyfvelstål. Af valsarna äro de, som sitta där virket inmatas, rörliga medelst maskinkraft, för att virket hastigt skall kunna genomföras, under det att de, som sitta vid kuttrarna, tjäna till att hålla virket stadigt fast under hyflingens gång. Hyflingshastigheten är vanligen 20 à 30 m. i minuten, men kan uppdrifvas till 50 à 60 m. Det sågade virket klassificeras efter sin kvalitet i 7 klasser (se därom Sortering och jfr Bräder). Det hyflade virket åtskiljes i 3 klasser. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Kutterhufvud.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Bolinders fräs.</tr></table> 
Försäljningen tillgår i stort sedt på följande sätt. Med stöd af stämplingslängderna från skogarna och profsågningarna uppgöres en specifikation öfver de sortiment, som man beräknar erhålla under året. Denna specifikation kallas <i>stocken</i> l. <i>stocknotan.</i> Stocken utsändes till verkets agenter jämte uppgift på de pris, som man noterar. Agenterna intelegrafera de offerter de 
page_number=35, index= - Sågverk  - Sågverk  - Sågverksförbundet  - Sågverks- och trävaruexportföreningen  - Såkaka  - Såken  - Sålan  - Sålebo  - Sållsättning  - Såltin, Alexandra Theodora  - Sång 
erhålla, hvilka antas eller förkastas. Gifvetvis måste försäljaren hålla noggrannt reda på, hvilka lager finnas i utlandet och hvilka kvantiteter finnas i exporthamnarna för att veta, i hvad mån han kan våga hålla på en vara. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 8. Bolinders hyfvelmaskin med 5 roterandekuttrar och 4 matarvalsar.</tr></table> 
Sverige fick sitt första vattendrifna sågverk 1653 (om sågens historia se f. ö. Sågning, sp. 28—29). Polhem tillverkade i början af 1700-talet ett med ställbart vindhjul drifvet sågverk, försedt med cirkelsåg och matarbord (modellen finns i Tekniska högskolans samlingar). Den första ångsågen i vårt land byggdes 1851 å Vifsta varf vid Sundsvall. Ångsågen medförde, att verken kunde anläggas vid hafvet; denna omständighet jämte allmännare användning af ångfartyg, aktiebolagslagen af 1848 och engelska införseltullarnas upphäfvande 1866 hade till följd en betydlig utvidgning af den svenska sågverksindustrien, hvilken hufvudsakligen idkas i Norrland och intar en af de främsta platserna i världen. Sveriges export af trävaror brukar omfatta omkr. 1 mill. standard, hvaraf endast 10—15 proc. hyflade varor. (Exporten utgjorde 1800 endast 3 proc. af vår nuvarande och ännu 1850 endast 10 proc.) Vid 1,132 sågverk och hyflerier med 41,882 arbetare producerades 1915 trävaror till ett salutillverkningsvärde af 232,872,839 kr. (jfr statistiska uppgifter i art. Skogsbruk, sp. 1062—63). W. E—n. 
<b>Sågverk</b> (fr. <i>crémaillère,</i> af holl. <i>kram,</i> krampa), <i>befästningsk.</i>, en i omväxlande ut- och ingående vinklar (<i>en crémaillère</i>) bruten befästning. Jfr Svenska retranchementet. L. W:son M. 
<b>Sågverksförbundet.</b> Se Svenska arbetsgifvareföreningen. 
<b>Sågverks- och trävaruexportföreningen.</b> Se Svenska trävaruexportföreningen. 
<b>Såkaka.</b> Se Kultbröd. 
<b>Såken.</b> 1. Sjö i Kinds härad, Älfsborgs län, 177 m. ö. h., 3,7 kvkm., afrinner genom ett kort vattendrag söderut till Ätran. — 2. Sjö i södra Östergötland, Skärkinds och Bankekinds härad, 62 m. ö. h., 3,3 kvkm., afrinner till Yxningen. 
<b>Sålan,</b> <i>zool.</i>  Se Tungsläktet. 
<b>Sålebo,</b> kronopark i Norra Vi socken, Ydre härad, Östergötlands län, tillhörande Kinda revir af Östra öfverjägmästardistriktet, har bildats dels därigenom, att enligt k. br. 17 april 1903 förra militiebostället Sålebo n:r 1 förklarats för kronopark, dels enligt bestämmelserna i k. br. 20 juli 1900, 27 maj 1904, 19 april 1907, 15 dec. 1911, 6 mars 1914 och 28 mars 1914, hvarigenom af kronan inköpts ett flertal hemman eller hemmansdelar i byarna Hökhult, Herbergshult, Gallebo och Fruhammar. Areal 2,025 har (1910). S—r. 
<b>Sållsättning.</b> Se Vaskning. 
<b>Såltin,</b> Alexandra Theodora, finsk målarinna, född Frosterus, f. 6 dec. 1837 i Ingå socken, d. 29 febr. 1916 i Vasa, idkade konststudier i Düsseldorf och Paris. Gift 1866 med doktor F. V. Såltin, egnade hon sig efter mannens död 1873 åter åt konstverksamhet. 1875—89 var hon andra lärarinna vid Konstföreningens ritskola i Åbo. Hon erhöll bronsmedalj vid allmänna utställningen i Helsingfors 1876. Till text af Z. Topelius utgaf fru S. 1879 teckningar under titeln <i>Barnens sommar på landet.</i> I finska konstföreningen finnas af henne följande taflor: <i>Den blinde spelmannen</i> (föreningens första pris 1859), <i>Båtfärden till kyrkogården</i> (1861), <i>En moder vid sitt sofvande barns bädd</i> (1862) och <i>Små sorger</i> (1864). Fru S. framträdde särskildt som målarinna af altartaflor. Ett 70-tal af dem är spridt i alla delar af landet. De kännetecknas af varm religiositet, harmoniska gestalter med ett upphöjdt uttryck, klara färger och vackert ljus samt ha därigenom trängt in i folkets hjärta. H. af S.* 
<b>Sång,</b> <i>mus.</i> 1. Kostens användning för musikaliskt ändamål, d. v. s. fixeringen af dess ljud till melodiskt och rytmiskt afmätta toner. (Den vanliga poetiska definitionen "sång är stegradt tal" är oriktig, ty talet kan stegras hur mycket som hälst, utan att behöfva öfvergå till sång, hvarjämte det finnes sång, som icke alls är tal, t. ex. jodling, koloratur och de gamla jubilationerna på Halleluja.) Sången är den mest omedelbara af musikaliska uttrycksformer, och människorösten är det mest fulländade af alla instrument. Sångarens musikaliska instrument är hopväxt med honom själf; andningens lifskälla är tillika hans tonkälla, hvilket ger åt sångkonsten större personlig tjuskraft än åt andra exekverande musikarter. Emellertid äro endast få röster af naturen fullt danade för konstnärlig sång; vanligen är en mycket trägen öfning nödvändig. 
page_number=36, index= - Sång 
Denna öfning måste gå ut på alla de tre hufvudfaktorer, som bidraga till sångens bildande: 1) lungorna, som åstadkomma luftströmmen och reglera ljudets styrka (öfningar i andhämtning, i tonens filering och messa di voce); 2) stämbanden i struphufvudet, hvilkas olika spänning och sträckning, då luften passerar röstspringan mellan dem, reglera tonens höjd (öfning i tonträffning, tonens uthållande, utjämning af registren, röstens böjlighet, utvidgning af dess omfång m. m., tillika med gehörets utbildning); 3) resonanskamrarna, såsom svalget, munhålan m. fl., hvilka bestämma röstens klangfärg (öfning i att behärska och riktigt inställa alla dithörande muskler i och för en så full, jämn och otvungen tongifning som möjligt, samt öfning af tungan och läpparna i och för riktig artikulation). — Hvad nu först den för sången så viktiga andhämtningen beträffar, må framhållas det olämpliga i den af t. ex. hårdt snörda sångerskor gärna använda klavikulära eller nyckelbensandningen, med höjning af skuldrorna, hvarigenom struphufvudets lugna läge skadas och lufttillförseln blir otillräcklig. I stället bör man i hufvudsak hålla sig till den af naturen anvisade diafragmatisk-abdominala eller mellangärdesandningen, medvetet reglerad vid sång. Genom inandningen utvidgas då buk- och sidomusklerna, mellangärdet sänkes därigenom och brösthålan utvidgas, så att äfven de nedersta delarna af lungorna fyllas med luft. Vid utandningen sammandragas nämnda muskler, mellangärdet hvälfs uppåt och drifver ut luften ur lungorna. Vid tonbildningen gäller det att till klang förvandla så mycket som möjligt af den mellan stämbanden utdrifna luften och ej låta den såsom vid vanlig andning strömma bort utan vidare. Stämbandens svängningar fortplanta sig omedelbart till den ofvan struphufvudet befintliga luften, som då blir en stillastående "ljudande våg". Därvid medklingar luften i öfverkroppens öfriga håligheter (bröst-, mun-, näs- och pannhålorna, "resonanskamrarna"). Åtminstone har man det intrycket af sångare, som sjunga riktigt eller "ega en god resonans", att hela öfverkroppen vibrerar och klingar med, utgör en "tonande pelare". Tonbildning måste läras praktiskt under erfaren ledning, afpassad efter de individuella röstorganen och försiktigt fortskridande från det enkla. Ett rättesnöre är att med minsta kraftförbrukning åstadkomma största möjliga tonalstring. För att tonansatsen skall bli fri, måste allt slags krampaktig spänning aflägsnas från hals- och ansiktsmuskler, käkar och munöppning, förekomst af halston, gomton eller näston beifras. Tonstudierna omfatta vidare bortarbetning af uttalsfel, noggrann vård om intonationens renhet, metodisk öfning att sjunga på språkets alla olika vokaler (börjande vid det bekvämaste röstläget), öfning i sångarterna legato, portamento, stackato, med tiden hvarjehanda fioriturer som drill, förslag, dubbelslag samt eventuellt koloratursång. Viktiga faktorer i sångkonsten äro recitativets rätta behandling, förståndig andningsindelning, inträngande textstudium, deklamationen, fraseringen, känsla för olika stilar samt de oändliga uttrycksskiftningar, som innefattas i sångens dynamik, rytmiska lif och klangfärger. 
Sångkonstnären skall förmå att öfvertygande återge allehanda mänskliga affekter, själsuttryck, lidelser. Det gäller för honom att i förväg tränga in i det han har att framställa, med djup känslighet upplefva de själsrörelser, hvarur konstverket framgått, och sedan ställa sig öfver sin uppgift och med fritt behärskade medel låta det förut genomlefda och skådade ta lif i åhörarnas hjärtan. Så blir han en verklig skönhetsförkunnare. 
Den berömda gammalitalienska sångkonsten (1700-talets), hvars hemlighet icke i teoretisk form bevarats till eftervärlden, sökte frambringa vacker sång (<i>bel canto</i>) genom sorgfällig tonbildning, solfeggioöfningar, långt drifven strupfärdighet och smakfull frasering, medan textbehandlingen förblef bisak. I nutiden ha däremot textorden fått en den största betydelse, sedan 1800-talets romanstonsättare alltmera sträfvat att uttömmande tolka dikternas ordvändningar och stämningsinnehåll samt Wagner upphöjt den dramatiska "talsången" till princip. Numera fordrar man af sångarens framställning det karakteristiska i lika hög grad som det vackra, och samtidigt ha de rent fysiska krafven på rösten stegrats genom stark orkesterinstrumentation och tonsättarnas ofta föga sångbara skrifsätt. Följaktligen eger den nyare sångkonsten att söka uppnå en utjämning mellan det melodisk-sångliga och det deklamatorisk-språkliga idealet. — Betydligt lindrigare kraf än solosången ställer naturligtvis körsången på sina utöfvare, ehuruväl äfven den vinner mycket af individuell utbildning hos dessa. Jfr Deklamation 2, Föredrag 2, Kör 2b, Musiksällskap, Recitativ, Register 3b, Resonans, Röst och Sångförening. 
Redan i den tidigare medeltiden gjorde kyrkan till sin uppgift att utbilda sångare. Påfven Hilarius lär på 400-talet ha inrättat en sångskola i Rom. Karl den store sände sångare till utbildning i Italien. I S:t Gallen och Metz inrättades sångskolor efter romerskt mönster, och slutligen var hvarje kyrka, som egde en sångkör, förbunden med en sångskola. Då mensuralmusiken småningom blef för krånglig för gossar att inlära och kvinnosång var förbjuden i kyrkan, måste sopranpartierna utföras af manliga altröster (falsettister, "tenorini"), till dess de öfvertogos af kastrater. Sångarna i påfliga kapellet äfvensom i hofkapellen i Wien och Paris voro tillika de förnämste kompositörerna på sin tid och fullt mäktiga att improvisera en kontrapunkt till ett koraltema, när så erfordrades. Med operans skapelse uppkom ett sångarstånd som särskildt yrke, och från midten af 1600-talet daterar sig den egentliga virtuositetens uppblomstring. Den äldsta sångläran är företalet till Caccinis "Nuove musiche" (1602), hvari redan föreskrifter ges om drill, dubbelslag och andra maner. Sångskolor uppstodo därefter utom kyrkan, såsom de berömda under Pistocchi och Bernacchi i Bologna, Porpora (mest i Neapel) o.s.v. Framstående sångare under 1700-talet voro i synnerhet kastraterna Ferri, Senesino, Farinelli, Caffarelli, Salimbeni, i Sverige mot århundradets slut Karsten; storsångerskor voro Faustina Hasse, Cuzzoni, Todi, Mara, Agujari m. fl. Af berömda sångerskor fr. o. m. 1800-talet må nämnas Catalani, Grisi, Alboni. Pasta, 
page_number=37, index= - Sång  - Sånga  - Sångare  - Sångarfester  - Sångarförbund  - Sångaria  - Sångarkriget på Wartburg  - Sångbar  - Sången om Hildebrand och Hadubrand 
Trebelli, Patti, Viardot, Malibran, Àrtôt, Schröder-Devrient, Sontag, Milder-Hauptmann, Lucca, Lilli Lehmann, Mallinger, Wilt, Herzog, Destinn, Hempel, Materna, Sembrich, Nordica, Tietjens, Albani, Thursby, Farrar, Melba, Achté, Skilondz, Cahier, Monrad samt svenskorna Lind, Nissen-Saloman, Nilsson, Michaeli, Arnoldson, Gulbranson, Svärdström, Claussen; af sångare Velluti (den siste kastraten), Rubini, Tamberlick, Mario, Tamburini, Tamagno, Caruso, Duprez, Nourrit, Roger, Capoul, Faure, Lablache, Schnorr v. Carolsfeld, Tichatschek, Vogl, Niemann, Wachtel, Beck, Betz, Gura, Scaria, Stockhausen, Scheidemantel, Kraus, Wüllner, Mierzwinski, Reszke, Sjaljapin, Reeves, van Dyck, Meschaert, von Rooy, Sistermans, d'Andrade, Simonsen, Herold, Lammers, bland svenskar Strandberg, Ödmann, Forsell. Sångläror äro skrifna af Panofka, Panseron, Marchesi, Hauser, Stockhausen, Hey, Sieber, Müller-Brunow, G. Herrman ("G. Armin"), Noë, H. Goldschmidt, Garcia, Delle Sedie, Nissen-Saloman, Arlberg, Lange m. fl. — 2. Tonsatt kväde, sångstycke. — Om fåglarnas sång se Fåglar, sp. 184. A. L. (E. F—t.) 
<b>Sånga.</b> 1. Socken i Stockholms län, Färentuna härad. 2,707 har. 1,178 inv. (1917). S. bildar med Skå ett pastorat i Uppsala stift, Svartsjö kontrakt. — 2. Socken i Västernorrlands län, Boteå tingslag. 7,770 har. 693 inv. (1917). Annex till Öfverlännäs, Härnösands stift, Ångermanlands sydvästra kontrakt. Jfr "Svenska bygder" (1904, n:r 2). 
<b>Sångare,</b> <i>Sylvidæ, zool.</i>, familj tillhörande ordn. tättingar (<i>Passeriformes</i>) inom fågelklassen. Näbben är tunn; öfverkäken har bakom spetsen en större eller mindre inskärning. De skiljas från trastfåglarna (se d. o.) hufvudsakligen därigenom, att tarsens framsida medelst tvärsömmar är afdelad i flera plåtar, från ärlorna (se Ärlesläktet) därigenom, att de ha 10 (ej 9) handpennor. Omkr. 250 arter äro kända, hvilka nästan alla bebo Gamla världen. De flesta bo i löfskogar och trädgårdar samt lifnära sig af insekter; några förtära ock bär. Hannarna utmärkas genom sin sång. Bon byggas ofta med stor konstfärdighet. De flesta hithörande former äro flyttfåglar. De i Sverige förekommande släktena äro: trädgårdssångarsläktet (<i>Sylvia</i>), löfsångarsläktet (<i>Phyllopseustes</i>), kärrsångarsläktet (<i>Calamoherpe</i>), flugsnapparsläktet (<i>Muscicapa</i>), törnskatesläktet (<i>Lanius</i>); stundom räknas till denna familj äfven järnsparfsläktet (<i>Accentor</i>). Fångst och dödande af alla egentliga sångare äro förbjudna 1 mars—15 sept. (Domänstyrelsens cirk. 25 april 1916). L—e. 
<b>Sångarfester,</b> nationella musikaliska tillställningar, som vanligen fortgå några dagar och vid hvilka a-cappella-körer för fyrstämmig manssång utföras af sångföreningar från hela riket (eller en del däraf), dels sammanslutna till jättekör, dels hvar för sig. (Till skillnad från dem kallas sammanslutningsfester med körer för blandade röster och instrumentalmusik m. m. musikfester, se d. o.) Sångarfester ha flerstädes dels gett upphof till, att provinsiella och nationella sångarförbund (se d. o.) bildats, dels blifvit en frukt af, att sådana kommit till stånd. De tidigaste sångarfesterna voro de <i>schweiziska</i> (i Appenzell 1825, Zürich 1826), <i>sydtyska</i> (1827 ff.) och <i>nordtyska</i> (i början af 1830-talet). Dessa voro ganska enkla i anordningarna; sångarna ankommo och afreste mest inom en dags förlopp, och till lokal hade man ortens kyrka. Vidsträcktare nationell omfattning och betydelse fingo de schweiziska och tyska på 1840-talet, med aktiva deltagare i tusental, särskildt uppbyggda sångarhallar, stora festtåg samt visad gästvänskap åt sångarna. De första alltyska sångarfesterna höllos i Würzburg 1845 och Nürnberg 1861, och det 1862 bildade allmänna Tyska sångarförbundet har från 1865 hållit stora sångarfester i tyska och österrikiska städer, med 5—8 års mellanrum. I <i>Belgien</i> och <i>Frankrike</i> ha dylika fester gärna gestaltats till pristäflingar mellan de olika körerna (jfr Sångföreningar). I <i>Danmark</i> hölls 1859 en sångarfest i Helsingör med 12 deltagande körföreningar, och sedan därefter några större sångarförbund bildats, egde en köpenhamnsk-jutländsk fest rum i Köpenhamn 1868, en andra i Aarhus 1874 samt alldanska sådana i Aarhus 1890, Odense 1895, Köpenhamn 1901, Aalborg 1907. Därvid ha äfven utförts stora körverk med orkester och biträde af blandad kör. I flera <i>norska</i> städer höllos sångarfester 1851—63, vidare 1883 i Trondhjem, 1896 i Kristiania och 1909 i Stavanger. I <i>Sverige,</i> där manssången tidigt nog nått en hög ståndpunkt, kom dock sammanslutningen mera sent. Stora tillrustningar och glansfullt förlopp utmärkte de tre hittills hållna allsvenska sångarfesterna 1897, 1912 och 1916, i Stockholm. Om antalet deltagare i dessa m. m. se Svenska sångarförbundet. Sånglokalerna voro för den första festen den till utställningsåret särskildt uppförda musikhallen på Fredrikshofstomten, för den andra dels en särskildt uppförd sångarhall på gården till Engelbrekts folkskola vid Valhallavägen, dels Stadion (med sångarfesttåg) och Skansen, för den tredje Stadion och Skansen. Om skandinaviska och svenska sångarfester i Nord-Amerika se Svenska sångarförbundet, sp. 1067. E. F—t. 
<b>Sångarförbund,</b> dels flera smärre, lokala föreningars för manskörsång sammanslutning landskapsvis till en hel organisation (provinsiella eller länssångarförbund), dels sådana länsförbunds sammanslutning till ett hela riket omfattande förbund, med syfte att i allmänhet verka för utbredning af denna musikart och att sjunga gemensamt vid nationella sångarfester. Om sångarförbunds uppkomst och verksamhet se Svenska sångarförbundet, Sångarfester och Sångföreningar. Störst är det alltyska (<i>Deutscher sängerbund</i>), som 1915 omslöt öfver 190,000 sångare från 77 förbund i hemlandet och 36 i utlandet, innefattande 5,513 smärre föreningar. För det svenska och det svensk-amerikanska finns redogjordt i art. Svenska sångarförbundet. 
<b>Sångaria,</b> mu<i>s.</i> Se Aria. 
<b>Sångarkriget på Wartburg.</b> Se Wartburg. 
<b>Sångbar.</b> Se Melodisk. 
<b>Sången om Hildebrand och Hadubrand.</b> Se Hildebrandslied. 
page_number=38, index= - Sånger i pansar  - Sångernas sång  - Sångforsen  - Sångfåglar  - Sångförening 
<b>Sånger i pansar,</b> diktsamling af K. V. A. Strandberg (se denne). 
<b>Sångernas sång.</b> Se Höga visan. 
<b>Sångforsen,</b> fall i Östra Dalälfven (Storån), Särna socken, har en fallhöjd af 16,3 m. på en längd af 564 m., hvaraf forsens nedersta del, genom en 4—8 m. bred klyfta, faller 12 m. på endast 137 m. längd. Den industriella medelvattenmängden beräknas till 5,6 kbm. per sek., 913 hkr. Såsom beläget på Idre och Gröfveldalens kronoparker tillhör forsen staten och har ej tagits i anspråk för någon drift. 
<b>Sångfåglar,</b> <i>Oscines, zool.</i>, en till ordn. tättingar <i>(Passeres)</i> hörande grupp af fåglar, som utmärkes därigenom, att vingarna ha medelmåttig längd samt att tarsens baksida, från hälen till tre fjärdedelar af längden, är beklädd med två långa, baktill längs efter genom en söm förenade och alldeles hela plåtar. Till denna grupp plägar man räkna familjerna trastfåglar (<i>Turdidæ</i>), kungsfåglar (<i>Regulidæ</i>), sångare (<i>Sylvidæ</i>), mesfåglar (<i>Paridas</i>), svalor (<i>Hirundinidæ</i>), ärlor (<i>Motacillidæ</i>), kråkfåglar (<i>Corvidæ</i>) samt fink- l. sparffåglar (<i>Fringillidæ</i>). L—e. 
<b>Sångförening,</b> sammanslutning för idkande af flerstämmig manskörsång, hufvudsakligen a cappella. (Till skillnad från sådana sammanfattas i N. F. föreningar, som odla högre körmusik för blandade röster jämte orkester, under termen musiksällskap, se d. o.) — Manskvartettens fyra stämmor (tenor, tenorbaryton, baryton och bas) äro egnade att bilda en särdeles märgfull, hopsmält och välljudande samklang, som visat sig utöfva omedelbart tilltalande verkan på den stora mängden människors naturliga musiksinne. Medan denna manssångs konstnärliga uttrycksmöjligheter ju äro tämligen begränsade och dessutom vid utförandet amatörmässighet lätt tar öfverhand samt i kvartett-tonsättningar mycken ytlig känslosamhet har frodats bland allt det friska och kraftiga, har arten likafullt i åtskilliga länder fått betydelse som en förädlande insats i folkets lif och uppfostran samt en nationellt och icke minst socialt enande konstutöfning. Det var 1800-talet förbehållet att uppdaga manskörens säregna klangfärg, att utbilda dess teknik och skänka den genuin sångrepertoar. Sångföreningar i denna väg uppkommo först i <i>Schweiz</i> och hade sin rot i arbetet för den folkliga sången och skolornas sångundervisning. Föregångsman var H. G. Nägeli; han bildade 1810 Zürichs manssångförening, komponerade körer, klargjorde artens väsen och kraf samt utbredde rörelsen till flera schweiziska och sydtyska städer på 1820-talet. I <i>Nord-Tyskland</i> hade Zelter redan omkr. nyåret 1809 stiftat en liten manssångförening (se Liedertafel), efterföljd af dylika närmast i Leipzig och Frankfurt a. d. O. (1815), men dessa egde en konstnärligt exklusiv beskaffenhet och lade mest an på kvartettsång. Tyskarnas liedertafeln blefvo först på 1820-talet verkligt organiserade och fingo småningom ett folkligare kynne samt eggelse genom medverkan vid musikfester (se d. o.). Sammanslutning af flera föreningar till sångarfester (se d. o.) skedde först på 1830-talet, dylika med sångtäflingar på 1840-talet. Föreningar uppkommo äfven i <i>Belgien</i> och <i>Holland</i> samt 1843 i <i>Österrike</i> (Wien). På 1840- och 1860-talen bidrogo liedertafeln mäktigt till att förbrödra Tysklands olika länder och bana väg för enhetsverket. Den alltyska sångarfesten i Nürnberg 1861 ledde till, att det stora Tyska sångarförbundet bildades, 1862 (se Sångarförbund). Omtyckta tyska manskvartetter komponerades af v. Call, Zelter, Weber, Schubert, Silcher, K. Kreutzer, Fr. Schneider, Marschner, Löwe, Methfessel, Schumann, Mendelssohn, G. Reichardt, Möhring, Abt, Kücken, Kalliwoda, Dürrner, Neithardt, Riccius, E. J. Otto, Kremser, Petschke; högre syftar schweizaren Hegar med sina körballader. 
I <i>Frankrike</i> utgjorde (liksom i Schweiz) folkets och skolornas sång underlaget för manssångföreningarna. Dessa bära namnet <i>orphéon</i> (se d. o.) och sammansluta sig till sångarfester och täflingsmöten. Som ledare för staden Paris' samfällda orphéons 1852—60 uträttade tonsättaren Gounod mycket godt. Vid världstäflan mellan sångföreningar under Parisutställningen 1867 vann Uppsala studentkör första priset. I <i>England</i> idkades redan på 1700-talet flerstämmig manssång mera som en kuriositet inom slutna klubbar för <i>catch</i> och <i>glee</i> (se dessa ord), och ännu äldre anor har där den flerstämmiga madrigalsången (se Madrigal 2 b). 
Den nordiska manssången utgick hufvudsakligen ur studentsången och har nått särskildt högt i folkgunsten genom sina vackra uttryck för naturlyriska och fosterländska stämningar. Vid <i>Köpenhamns</i> universitet utbildades arten inom "Regensen" (se Kommunitet) på 1820-talet, och Studentersangforeningen stiftades 1839 (se vidare under Studenterforeningen); typografernas och målarnas 1846, Arion 1849, Dania och Odeon 1850—51, på Jylland Aarhus sangforening 1843 och Aalborgs 1852 (se vidare Sångarfester). Bland danska kvartettkompositörer framstå J. P. E. Hartmann, Kuhlau, Kröyer, O. Malling och Lange-Müller. — I <i>Kristiania</i> bildades 1843 en sångförening af J. G. Conradi, och 1854 skapade den energiskt verksamme J. D. Behrens Den norske studentersangforening (se vidare sistn. ord); en viss betydelse fingo också de två 1847—48 af Conradi stiftade Handelsstandens sangforening (hvars dirigenter varit Behrens, O. A. Gröndahl, Sigurd Lie och från 1905 I. Holter) samt Haandværkernes sangforening (som till anförare haft bl. a. Behrens en tid och 1890—95 I. Holter). Bland tonsättarna på området må erinras om Kjerulf, Nordraak, Grieg, Reissiger, Winter-Hjelm, O. Olsen. — I <i>Finland</i> väcktes studentsången till lif i Åbo 1820 och i Helsingfors på 1830-talet. Sällskap för blandad kör blefvo dock alltfort i de finska städerna mer omhuldade än manssången. Dennas runor ha förts främst af Akademiska sångföreningen, Muntra musikanter (se d. o.) och Suomen laulu (se d. o.). Pacius, Sibelius, Merikanto, Palmgren m. fl. ha riktat den med sångkompositioner. — I <i>Sverige</i> gaf Samuel Ödmann först uppslag till studentkvartetter, men studentsång i kör främjades tidigast af Hæffner, förekom dock blott sporadiskt, tills den 1830 organiserades af O. F. Tullberg (se vidare Uppsala studentsång). Denna 
page_number=39, index= - Sångförening  - Sångföreningen i Stockholm  - Sånggudinna  - Sångkonst  - Sånglekar  - Sånglärka  - Sångpapegojan  - Sångspel  - Sångstritar  - Sångsvan  - Sångsällskapet "Sjung! Sjung!"  - Sångtema  - Sångtrasten  - Såning  - Såningsmaskiner  - Sånna skans  - Såpa  - Såpbubbla  - Såpbär  - Såpmusseron  - Såpnejlika  - Såpnötter  - Såprot  - Såpsprit med kamfer  - Såpsten  - Såpträdet  - Såpväxter  - Såpört  - Sår 
uppsvenska kör har sedan blifvit en kulturmakt och gått i spetsen för manssången i riket, tidtals i ädel täflan med Lunds studentsång (se d. o.), som skapades på 1830-talet af O. Lindblad. Särskildt framstående är den internationellt berömda elitkören Orphei drängar  (se d. o.), stiftad i Uppsala 1853. Inom sällskapet Par Bricole (se d. o.) idkas präktig körsång sedan 1830-talet. Svenska K. F. U. M.-kören  (se d. o.), stiftad 1894, har vunnit lagrar äfven utomlands. Kvartettsångarförbundet (se d. o.) stiftades i Stockholm 1883, Sångsällskapet "Sjung! Sjung!" (se d. o.) 1905, Stockholms sångargille 1912 (med uppgift att konstnärligt odla i synnerhet den nyare nordiska kvartettkompositionen; dirigent V. Peterson-Berger och sedan F. Saul). En manskör af idel opera- och operettartister var T. T. (Thalias tjänare), 1902—05. Stockholms  studentsångarförbund bildades 1905 (dirigenter K. Gentzel och sedan E. Ralf). Bellmanskören i Stockholm (dirigent E. Åkerberg) är värderad för sin repertoar af öfver 70 Bellmanssånger; den uppkom 1895 genom utbrytning ur Typografiska föreningens kör. Denna hade 1846 bildats af A. Jahnke, som äfven blef upphofsman (1862) till den för medlemmar ur de bredare folklagren afsedda Stockholms allmänna sångförening (första året kallad "Euterpe"; den har till anförare efter Jahnke haft hufvudsakligen A. Edgren, B. Fexer, E. Åkerberg, A. Lindström, H. Berens, O. Sandberg och E. Carelius, är omkr. 120 man stark, sjunger årligen 6 nov. vid Gustaf II Adolfs grafkor, har gett en mängd konserter, äfven i stadens parker, samt företagit sångarfärder till Finland och Norge). Ett motstycke därtill är Stockholms arbetaresångförenings kör (som räknar omkr. 100 medlemmar och har A. Nylander till anförare; den har konserterat inom- och utomlands). F. ö. finnas i Sverige sångföreningar i nästan alla städer och i många andra samhällen och orter. Omsider har tanken på sammanslutning af flera föreningar till gemensam sång förverkligats. Se därom Svenska sångarförbundet, Sångarfester och Sångarförbund. Svenska tonsättare för manskör finnas omnämnda i art. Uppsala studentsång och Svensk musik, sp. 1103—04 och 1105. — Litt.: Widmann, "Die kunsthistorische entwickelung des männerchors" (1884), A. Lindgren, "Kvartettsången i Sverige" (i "Musikaliska studier", 1896), och Schade, "Der deutsche männergesang" (1903). E. F—t. 
<b>Sångföreningen i Stockholm,</b> ett musiksällskap (se d. o., sp. 1454). 
<b>Sånggudinna.</b> Se Muser. 
<b>Sångkonst.</b> Se Sång. 
<b>Sånglekar.</b> Se Dans, sp. 1325. Jfr O. Hellgren, "Sånglekar från Nääs" (1915). 
<b>Sånglärka,</b> <i>zool.</i> Se Lärkor. 
<b>Sångpapegojan,</b> Vattrade. Se Papegojor, sp. 1485. 
<b>Sångspel,</b> <i>mus.</i> Se Hiller, J. A., och Opera, sp. 739 o. 741. 
<b>Sångstritar,</b> <i>zool.</i> Se Stritar. 
<b>Sångsvan,</b> <i>zool.</i> Se Svansläktet. 
<b>Sångsällskapet "Sjung! Sjung!"</b> bildades i Stockholm okt. 1905 af kantorn Oskar T. Sandberg (se denne) jämte några kvartettsångare och har till uppgift att i samband med kvartettsångs utöfvande på bästa konstnärliga sätt äfven söka åstadkomma verkligt god kamratanda inom ett begränsadt antal sångare. Aktiva medlemmarnas antal får icke öfverstiga 30. Dirigent har alltifrån början varit O. T. Sandberg. Sällskapet har årligen gett egna konserter, medverkat vid fosterländska och välgörenhetskonserter, vid fester på Skansen o. s. v. samt under ett tiotal år vid Sällskapets för svenska kvartettsångens befrämjande årsmöten betrotts med att framföra dettas nya kvartettkompositioner. E. F—t. 
<b>Sångtema,</b> <i>mus.</i>  Se Melodi 1 a och Sonat. 
<b>Sångtrasten,</b> <i>zool.</i> Se Talltrasten. 
<b>Såning.</b> Se Sådd. 
<b>Såningsmaskiner.</b> Se Sådd. 
<b>Sånna skans,</b> i sydöstra Småland på gränsen mellan Markaryds och Traryds socknar vid Lagan, byggdes på G. Horns befallning i maj och juni 1644, men fick efter krigets slut förfalla. L. W:son M. 
<b>Såpa.</b> 1. <i>Farm.</i> Se Sapo. — 2. <i>Tekn.</i>, består af feta syrors kalisalter och utgör en gul- eller grönaktig, mjuk, slemmig massa, löslig i varmt vatten och alkohol. Såpa tillverkas genom kokning af kalilut och olika slags oljor, såsom bomullsfrö-, hamp-, lin- och rofolja samt tran, stundom med tillsats af talg eller palmolja. Kokningen fortsättes, tills ett prof efter afsvalning på en glasskifva visar, att massan erhållit passande konsistens. Såpans färg och lukt bero af råämnena. Af hampolja erhålles grön såpa; svart såpa är, liksom mången grön såpa, färgad. God såpa innehåller ofta kristalliniska korn af stearinsyradt kali, hvaraf benämningen kärnsåpa uppkommit; men ej sällan ges åt ordinär såpa utseende af kärnsåpa genom inrörning af främmande fasta ämnen, hvarjämte såpa ofta nog är förfalskad genom tillsats af vattenglas, salter, lim och i synnerhet potatismjöl. Den för rengöring af sadel och remtyg vanligen begagnade s. k. sadelsåpan består hufvudsakligen af gult vax och terpentin eller tjärolja. — Om såpbubblor se Kapillaritet. Jfr Tvål. 
<b>Såpbubbla.</b> Se Kapillaritet. 
<b>Såpbär,</b> <i>bot.</i> Se Sapindus. 
<b>Såpmusseron,</b> <i>bot.</i> Se Musseron. 
<b>Såpnejlika,</b> <i>bot.</i>, namn på <i>Saponaria officinalis.</i> 
<b>Såpnötter,</b> <i>bot.</i> Se Sapindus. 
<b>Såprot,</b> <i>bot.</i>, benämning på rötter af flera karyofyllacéer, som på grund af sin höga saponinhalt användas som tvättmedel eller i medicinen. S. k. hvit såprot erhålles af <i>Gypsophila fastigiata</i> och andra arter af samma släkte, röd såprot af <i>Saponaria officinalis</i> (se Saponaria). G. L—m. 
<b>Såpsprit med kamfer,</b> <i>farm. med.</i> Se Spiritus. 
<b>Såpsten,</b> <i>miner.</i> Se Saponit. 
<b>Såpträdet,</b> <i>bot.</i> Se Gymnocladus och Quillaja. 
<b>Såpväxter,</b> <i>bot.</i> Se Sapindaceæ. 
<b>Såpört,</b> <i>bot.</i> Se Gypsophila. 
<b>Sår,</b> <i>kir.</i>, i vidsträcktaste mening hvarje upphäfvande af sammanhanget i eller mellan kroppens organiskt förbundna delar, alltså äfven ett  
page_number=40, index= - Sår 
benbrott, en bristning af muskeltrådar eller senor m. m., men vanligen och i inskränkt mening endast sådant upphäfvande af sambandet, hvilket träffar kroppens yttre beklädnad eller med slemhinnor o. d. beklädda inre organ. Man finner således verkliga sår i näsan, svalget, struparna, luftrören, lungorna, tarmkanalen, urinvägarna o. s. v. Man kan urskilja två stora hufvudgrupper: sår (<i>vulnus</i>), som uppkomma hastigt, genom inverkan af våld, och sår (<i>ulcus</i>), som orsakas af någon lokal eller allmän sjukdom samt merendels ha ett mera kroniskt förlopp. Oftast, men långt ifrån alltid, drabba de förra kroppens yttre delar, de senare de inre organen. Ett yttre våld kan nämligen mycket väl ej allenast genomtränga huden, utan ock nå de inre delarna, lungor, tarmkanal, blåsa, ja hjärnan och ryggmärgen. Å andra sidan iakttagas ej sällan kroniska sår på huden. På vårt och många andra språk finnes intet särskildt ord, som betecknar dessa senare sår, ty ordet rötsår passar visst icke för alla fall. Sårens vetenskapliga benämning är <i>ulcera, ulcerationer.</i> Hvad de egentliga, akuta såren angår, så kunna de orsakas af snart sagdt alla tänkbara föremål. Ett sädesagn kan ge upphof till ett sår i ögats hornhinna, hvilket kan medföra synens förlust, ja t. o. m. under särdeles ogynnsamma biomständigheter lifvets. Detsamma kan möjligtvis inträffa vid nålstyng i huden. Annars indelar man såren mest efter det sårande instrumentets beskaffenhet, således i skurna, stuckna, huggna och kontunderade, d. v. s. de med trubbigt verktyg, genom stötar, fall eller på dylikt sätt åstadkomna. Till sistnämnda slag höra skottsåren. 
Faran vid ett sår beror af mångahanda omständigheter, först och främst på vikten af det organ, som blifvit såradt. Ett sår i hufvudsvålen har en helt annan betydelse än ett, som spräcker hjärnskålen och intränger i hjärnmassan, ett sår i bröstbetäckningarna är obetydligt i jämförelse med ett, som inträngt i lungor eller hjärta, o. s. v. Som ovillkorligt dödande äro att anse sår, hvilka med ens förstöra de för lifvets bestånd oundgängliga organen, såsom de inre delarna af hjärnan, början af ryggmärgen, de, som vidt öppna hjärtat och de största blodkärlen, de, som söndermala lefver, tarmkanal o. d. Vid andra sår kommer först i betraktande blödningen. Alltefter det skådade blodkärlets storlek inträffar en mer eller mindre hastig förblödning, om ej hjälp mellankommer. Vid sår i inre organ tillkommer dessutom den faran, att deras innehåll, såsom vid tarmkanalens och urinblåsans sår, kan uttömma sig i bukhålan och uppväcka en snabbt dödande inflammation. Ytterligare beror faran af ett sår på tillstötar under läkningen. Sedan urminnes tid har man antagit två former af läkning, en omedelbar, <i>reunio per primam intentionem,</i> då sårränderna af sig själfva klibba ihop eller bringas därtill genom konstens åtgärd, och medelbar, <i>reunio per secundam int.</i>, då sårets läkning sker genom eller rättare efter varbildning, suppuration. I det förstnämnda fallet och om läkningen är en blifvande, kan faran anses med detsamma aflägsnad, men i det senare fallet icke så. Själfva varbildningen är redan, efter hvad som numera måste anses fastställdt, ett bevis på, att en invandring af infekterande ämnen, <i>mikroorganismer, bakterier,</i> egt rum, och det är alltid mer eller mindre ovisst, huru vidt de skola sträcka sina härjningar. Hög feber och blodförgiftning kunna åtfölja nästan hvarje suppurerande sår, och äfven den omsorgsfullaste behandling kan, i svåra fall, bli vanmäktig emot dessa små, men otaligt många och ytterst verksamma fiender. Ett suppurerande sår, som ej med fullkomlig sakkännedom behandlas, kan bli ingångsport för invasioner af en mängd bakterier, de, som alstra ros, difteri, hospitalsbrand, stelkramp (<i>tetanus</i>) och åtskilligt annat. Dessa s. k. sårsjukdomar drabba åtminstone ofantligt oftare suppurerande sår än färska, som omedelbart komma till upplyst behandling, och då en omedelbar förening lyckas. Hela den moderna sårbehandlingen går därför ut på att genom en, man skulle kunna säga, pinsamt noggrann aseptisk-antiseptisk behandling förekomma infektion af ett sår och sedan åstadkomma en omedelbar läkning. Hela sårets omgifning rengöres sålunda noggrant, hår afrakas i tillräcklig utsträckning, hela regionen desinfekteras med antiseptiska medel (jodsprit), och till det yttersta sträfvar man att sy ihop såret. Om en främmande kropp finnes i ett sår, aflägsnas den naturligtvis, för så vidt som den är någorlunda lätt åtkomlig; eljest låter man den vara i fred. Detta är i synnerhet förhållandet med projektiler, hvilka i allmänhet ej äro infekterade och därför, om de ej omedelbart medföra dödlig utgång, stundom äro mindre skadliga, än uttagningsförsöken kunna vara. 
För behandlingen af sår, som drabba inre organ, gälla i hufvudsak enahanda regler, i synnerhet då sådana delar äro träffade, hvilka lämna utträde för skadliga ämnen i angränsande kaviteter, såsom magsäcken, tarmkanalen och urinblåsan. I sådana fall måste bukkaviteten öppnas samt de skadade ställena framdragas i ljuset och med omsorg förenas. Dessa operationer äro svåra och vanskliga, men då dödlig utgång eljest är viss, måste det yttersta vågas. Många exempel finnas därpå, att sår t. ex. å tarmarna kunnat, det ena efter det andra, förenas och patienterna återställas. 
De kroniska såren kunna antingen uppkomma som en följd af de akuta eller ock från början te sig som "ulcerationer". De så ofta förekommande bensåren äro härpå ett talande bevis. Orsaken till det kroniska förloppet är antingen bristande vård, såsom då den behäftade delen ej får vara i tillräcklig hvila, eller ock beror fortvaron på allmänna lidanden, hvilka, om de ej undanröjas, underhålla såren. Sådana äro skörbjugg, syfilis, tuberkulos, kräfta m. m. Alla dessa sjukdomar framkalla äfven sår, utan att någon särskild, lokalt verkande orsak därtill behöfves. I många fall är en allmän behandling tillräcklig att, jämte den lokala, som icke får underlåtas, bringa ulcerationer till läkning; i andra fall måste såren och deras närmaste omgifning medelst operation borttagas och, så vidt sig göra låter, omedelbar läkning åvägabringas medelst plastiska operationer eller påläggning af hud från annat ställe. 
Äfven inre ulcerationer äro ej alldeles oåtkomliga för behandling. Kan man med någorlunda säkerhet diagnosticera en ulcus, t. ex. i magsäcken, hvilket i vissa fall ej är omöjligt, kan man öppna 
page_number=41, index= - Sår  - Sårades vård i fält  - Såramål  - Sårbrand  - Sårkork  - Sårläka  - Sårläkande medel  - Sårläkning  - Sås 
bukkaviteten, utskära såret och förena den genom operationen uppkomna luckan. Äfven kräfta kan på detta sätt aflägsnas från magsäck och tarmar, och fall finnas, där en sådan operation afvändt en eljest viss och kvalfull död. — Om liggsår och skrubbsår se dessa ord. Jfr Sårläkande medel och Sårläkning. Rsr. (J. Å.) 
<b>Sårades vård i fält.</b> Se Sjukvård, sp. 725 ff. 
<b>Såramål,</b> <i>jur.</i>, i äldre svenska lagar benämning på mål ang. misshandel af ringare art, då blodvite uppkom. Östgötalagen t. ex. innehåller en dråpabalk, en balk om vådamål och en om "såramål". Den äldre Västgötalagen har en balk om dråp, en om sår med vilja, en om sår af våda etc. I åtskilliga af de gamla lagarna säges, att "den som gifvit annan hufvudsår eller hvarjehanda sår, det ledet är, som man må död af få", skulle betraktas såsom dråpare, om den misshandlade aflede inom natt och år, men eljest icke. Ännu i 1723 års lagförslag bibehölls en "såramålsbalk", hvilken jämte öfriga kriminella balkar emellertid i 1734 års lag sammanfördes till en Missgärningsbalk. V. A—t. 
<b>Sårbrand,</b> Sårdifteri, dets. som hospitalsbrand (se d. o.). 
<b>Sårkork,</b> <i>bot.</i> Se Kork. 
<b>Sårläka,</b> det svenska namnet på <i>Sanicula</i> (se d. o.). 
<b>Sårläkande medel,</b> <i>farm. med.</i>, en föråldrad beteckning för en del läkemedel, som i gamla tider användes vid behandling af sår och yttre skador (kontusioner) och som ansågos befordra sårläkning (se d. o.). De äro i allmänhet mer eller mindre retande medel samt tillika sårrenande och antiseptiska. Betydelsen af sistnämnda faktor insågs naturligtvis ej i äldre tider, då mikroorganismernas betydelse för sårläkning och sjukdom var okänd; men på grund af empirisk erfarenhet hade man dock ej sällan kommit att vid sårbehandling använda medel, som ha antiseptisk verkan. Som exempel på dylika sårläkande medel kan nämnas sårbalsam (<i>balsamum traumaticum</i>), äfven kallad kommendörsbalsam (<i>bals. commendatoris;</i> se art. Balsam), upptagen i betydligt förenklad form i Sv. farmakopén under namnet <i>Tinctura benzoës composita</i> och nyttjad vid behandling af slappa sår, hudlösheter, kontusioner, frost- och brännskador äfvensom invärtes vid vissa lungåkommor. Den innehåller bensoeharts, perubalsam och aloe, lösta i koncentrerad sprit. Ett annat exempel lämnar Arnica-blom, <i>Flos Arnicæ,</i> som i form af tinktur eller infusion förr användes mot allehanda yttre skador och benämndes <i>panacea lapsorum</i> (se Arnica). Vidare kan nämnas det utvärtes till kompresser på färska skador använda <i>Aqua</i> l. <i>Mixtura vulneraria acida,</i> surt sårvatten, äfven kalladt <i>Thedens' sår</i>- l. skottvatten, Thedens' "arquebusade", en blandning af 1 d. svafvelsyra, 6 dlr ättika, 3 dlr utspädd sprit och 1—2 dlr honung — i viss mån ett motstycke till vår farmakopés sura aromatiska droppar, <i>tinctura aromatica acida,</i> förr äfven benämnda elixir vitrioli Mynsichti, hvilka droppar emellertid numera pläga ges endast invärtes i slemmig vätska vid magrubbningar, vid åkommor förbundna med blödningar o. d. samt som smakförbättrande medel. Slutligen må anföras det förr hos oss officinella preparatet <i>Spiritus Rosmarini compositus,</i> som i franska farmakopén kallas "alcoolat vulnéraire", i den italienska "spirito vulnerario" och som hos oss bereddes genom destillation af rosmarin, millefolium och timjan med utspädd sprit samt användes utvärtes, förr antagligen till sårbehandling, senare till afledande ingnidningar mot nervsmärtor o. d. I gamla tider har en hel del salfvor och plåster med lenande eller retande beståndsdelar användts som sårläkande medel. C. G. S. 
<b>Sårläkning,</b> <i>med.</i>, den process, genom hvilken en väfnadsförlust, som uppkommit genom yttre skada eller genom sjukliga förändringar, ersättes med nybildad väfnad. Vid sårläkningen är det fråga om den form af väfnadsnybildning, som benämnes patologisk regeneration (se Regeneration 2). I hvilken grad ett återbildande sker af de väfnader, som blifvit förstörda, är framför allt beroende på regenerationsförmågan hos den enskilda väfnaden. Då likväl denna förmåga är i stort sedt ringa hos andra väfnader än bindväf, blodkärl samt ytepitel, kommer den vid sårläkningen nybildade väfnaden att nästan utan undantag utgöras af de tre nyssnämnda väfnaderna. Man kan därför säga, att vid sårläkningen en kärlhaltig bindväf ersätter den förefintliga substansförlusten. Denna bindväf är i början lucker och finfibrillär samt mera cellrik än normal bindväf; blodkärlen i densamma äro tunnväggiga samt talrika. I samma mån som läkningsprocessen fortskrider, blir bindväfven mera fast och groffibrillär samt cellfattigare, hvarjämte en stor del af de tunnväggiga blodkärlen går under, så att slutligen en mycket cellfattig, nästan kärllös, groffibrillär bindväf utfyller substansförlusten. I detta utvecklingsstadium kallas den nybildade väfnaden <i>ärrväf;</i> den är å yttre och inre kroppsytan beklädd med nybildadt epitel. Ett läkt sår visar sig å kroppsytorna som ett <i>ärr,</i> hvilken bildning alltså representerar slutresultatet af en sårläkning. G. H. 
<b>Sås</b> (af fr. <i>sauce,</i> af lat. <i>salsa,</i> saltlake), <i>kokk.</i>, tillsats till en maträtt för att ge denna behagligare smak. Redan antiken kände, som man kan se hos Petronius m. fl., väl till konsten att genom såser till mångfald bryta smakens enahanda: ja, kineserna ha sedan urminnes tid vetat att tillaga en hel del efter västerländsk smak ganska egendomliga såser. Nu för tiden är beredandet af lämplig sås, hvars dygd är att förhöja, ej att fördölja smaken af ett födoämne, en skicklig kocks eller kokerskas ej oviktigaste färdighet. Den franska kokkonsten har satt såsberedning fullständigt i ett system, hvaraf här endast hufvuddragen kunna anges. Man har först "de stora såserna", utan hvilka den finare matlagningen ej kan reda sig och som ingå i en hel del af "de mindre" eller, som man skulle kunna kalla dem, "specialsåserna". De stora såserna äro hufvudsakligen: <i>béchamel,</i> hvit sås med grädde, af sönderkokt siladt kalfkött, mjöl, lök, morötter, champinjoner, "bukett", buljong, grädde, salt, peppar; vidare <i>espagnole,</i> spansk eller brun sås, där sönderkokt siladt oxkött är hufvudbeståndsdelen; slutligen <i>velouté,</i> ljus sås, af kalf, höns, med salt, socker, kryddor och buljong o. s. v. Bland de mindre såserna (<i>sauces de ménage</i>), som 
page_number=42, index= - Sås  - Såsta  - Såt  - Såte  - Såtenäs  - Såvera  - Såå skans  - Säbrå  - Säby 
användas varma, må nämnas Colbertsås till kött och fisk (smör, persilja, muskot, citron, köttglass); korintsås till stekt fisk, i synnerhet stekt salt lax (i enklaste form bestående af korinter, smör, hvetemjöl, sirap och ättika); pikant sås till vildt m. m. (smör, mjöl, morötter, selleri, lök, timjan, nejlikor, kryddpeppar, muskot, ingefära, socker, dragonättika, buljong), sardell- eller ansjovissås (de nämnda fiskarna, macererade med smör, grädde och spansk sås); currysås till ris m. m. (ljus sås med curry; se d. o.); Robertsås (smör, mjöl, rödlök, fransk senap, ättika, peppar, salt, socker, buljong och hvitt bourgognevin eller sherry); senapssås, pepparrotssås, kapris-, tomat-, gurk-, dillsåser, persilje-, champinjon-, tryffelsåser. Till fisk och grönsaker används smält, skirt eller brynt smör, till sparris "rördt smör"; vidare har man maître d'hôtelsås (se d. o.), "sauces aux fines herbes" (smör, lök, tomatpuré, champinjoner, persilja, citron, socker, kajennpeppar, buljong), holländsk sås (smör, äggulor, salt, hvitpeppar, ättika, vatten), matelotesås (chalottenlök, vanlig lök, lagerblad, timjan, spansk sås, rödt vin); hummersås, kräftsås, ostronsås m. m. Till efterrätter brukas ofta varma, söta såser: chokoladsås, vaniljsås, arrakssås, romsås, brinnande konjakssås till märg- eller plumpudding, äppel-, päron-, plommon-, hallon-, smultron-, vinbärs- och apelsinsåser. Kalla såser till kött äro af mångfaldig art, såsom pepparrotssås, Jacquins sås (socker, senap, salt, peppar, olja, portvin, rödt vin), majonnäs (se d. o.), annan oljesås, remoulade (se d. o.), gul skarpsås (äggulor, potatismjöl, socker, hvitpeppar, fransk senap, kapris, dragonättika, buljong, grädde). Till fisk och grönsaker kunna användas åtskilliga af de ofvannämnda kalla såserna, såsom oljesås, remoulade, skarpsås. Till efterrätter finnas kalla söta såser, såsom saftsås och konjakssås. Soja och de engelska såserna (Battys m. fl. firmors) kunna här nämnas. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Hufvudbyggnaden på Såsta.</tr></table> <b>Såsta,</b> landtegendom vid Vallentunasjön i Täby socken, Stockholms län, 3/4 mantal skattehemman, med slottslik manbyggnad och 44,4 har jordegendom, hvaraf 34,4 har åker och 10 har skog, samt park om 7,4 har och välförsedd fruktträdgård. Den genom Svenska teaterförbundet (se d. o.) grundlagda stiftelsen "Höstsol, Gustaf Fredriksons ålderdomshem" inköpte i mars 1918 denna egendom af godsegaren H. Nygren för 185,000 kr., för att den må tjäna som <i>ålderdoms- och hvilohem för sceniska konstnärer.</i> Stiftelsens fond, omkr. 280,000 kr., har kommit till genom intäkterna från en cabaretfest och två lotterier (anordnade af Svenska teaterförbundet) m. m., hvarjämte dir. Gustaf Fredrikson genom testamente gjort hemmet till sin universalarfvinge. Hvarje fripensionär i hemmet får eget rum, fritt uppehälle, skjuts och biljetter till stadsresor samt vid behof något fickpengar. — S. egdes i slutet af 1700-talet af dir. J. Ackerman, därefter af öfversten K. A. Ehrengranat, köptes 1828 af kontrollören A. Ekström, på 1840-talet af kammarjunkaren Kr. V. v. Köhler och egdes 1863—1902 af plåtslagarmästaren K. Djurson, därefter af grosshandlaren M. Sievert, som lät uppföra nuv. manbyggnaden (se fig.; arkitekt G. Frumerie), samt gick 1910 ff. genom flera händer. 
<b>Såt,</b> <i>jaktv.</i>, benämning på det område, som vid klappjakt afjagas för hvarje dref. I allmänhet används denna benämning vid mindre dref, såsom på rådjur, hare och fasan, hvaremot vid större dref- och klappjakter, såsom älgdref samt de förr brukliga stora björn- och vargskallen, områdena vanligen benämnas "jaktplats". Om man vid klappjakt vintertid ringar eller "vänger" områden för att sedan, om villebråd finnes inne, afklappa desamma, benämnes ett sådant område äfven "vånge". G. G. 
<b>Såte,</b> <i>landtbr.</i> Se Höbärgning, sp. 199. 
<b>Såtenäs,</b> gods i Tuns socken, Skaraborgs län, nära Dettern, 8 mtl, tax. till 330,000 kr. (1917), jämte tegelbruk, tax.-v. 15,000 kr. <i>Satænæs,</i> som det skrefs under medeltiden, tillhörde i början af 1400-talet väpnaren H. Lake och tillföll sonen K. Lake vid arfskiftet 1436, egdes längre fram på 1400-talet af medlemmar af släkten Posse till 1603, då Lindorm Posse flydde ur riket och hans gods förlänades till öfverste H. Brand, samt tillhörde sedan medlemmar af släkterna Horn, Stenbock och Lillie (frih. Klas Lillie, d. 1786) samt från 1795 i nära 100 år af släkten Kylberg. Nuv. egare är kammarjunkaren Peder Andreas Lund. Wbg. 
<b>Såvera</b> (fr. <i>sauver,</i> af lat. <i>salvare</i>), rädda, frälsa. — Såvera apparanserna. Se under Apparans. 
<b>Såå skans,</b> i Åre socken i Jämtland, byggdes af svenskarna under Karl X:s krig och iståndsattes 1675, men fick sedan förfalla. L. W:son M. 
<b>Säbrå</b>, socken i Västernorrlands län, Ångermanlands södra domsagas tingslag. 23,307 har. 5,561 inv. (1917). S. utgör ett pastorat i Härnösands stift, Ångermanlands södra kontrakt. 
<b>Säby.</b> 1. Socken i Jönköpings län, Norra Vedbo härad. 21,770 har. 6,877 inv. (1917). Häri ingår Tranås kvarns municipalsamhälle med 123 har, 1,257 inv. Däremot är Tranås köping med 35 har, 2,318 inv., som tillhör S. förs., men utgör egen kommun, ej inräknad. S. utgör ett pastorat i Linköpings stift, Norra Vedbo kontrakt. — 2. Socken i Malmöhus län, Rönnebergs härad. 618 har. 446 inv. (1917). Annex till Herslöf, Lunds stift, Rönnebergs kontrakt. — 3. Socken i Västmanlands län, Snefringe härad. 2,046 har. 804 inv. (1917). Annex till Kolbäck, Västerås stift, Munktorps kontrakt. — 4. Ett numera styckadt frälsesäteri i Berga socken, Vadsbo härad, Skaraborgs län, vid Vänern, omfattade 1877 6 mtl 
page_number=43, index= - Säby  - Saeby  - Säbyholm  - Säbyholms hemskola  - Säbyholms järnväg  - Säbylund 
med underlydande 3 1/2 mtl Berga, jämte ångsåg och tegelbruk tax. till 309,000 kr. Det var sätesgård för en gren af ätten Posse ("Posse af S.")  under 1500—1700-talen och har sedan tillhört medlemmar af bl. a. släkterna von Knorring och von Hofsten. Omkr. 4,4 mtl af S. Rumpgården (tax. till 204,000 kr. 1917) tillhöra P. J. Carlander, omkr. 1,25 mtl (tax.-v. 123,000 kr.) tillhör Katrinefors a.-b. i Mariestad. — 5. Gods i Visnums socken, Värmlands län, 1 km. från Vänern och 4 km.  från Skagern samt 1,5 km. från Värmlands-Säby station vid Nora bergslags järnväg, omfattar 7 1/2 mtl med en egovidd af omkr. 2,290 har, hvaraf omkr. 600 har åker och ett tax.-v. af 800,000 kr. (1918), samt kvarn m. m., tax. till 18,000 kr. Hufvudbyggnaden (se fig.) är ett tvåvånings stenhus i svensk herrgårdsstil med brutet tak och barockfronton öfver midtpartiet samt två fristående flyglar. Under medeltiden tillhörde platsen Riseberga kloster, indrogs af Gustaf Vasa, blef kronogods och tillhörde därefter hertig Karl, som 1596 bortbytte den till sin befallningsman i Värmland, Bo Ribbing. Genom gifte kom den till frih. Henrik Horn af Marienburg, såldes 1739 till frih. F. H. Sparre och 1745 till öfversten Karl Linroth (d. 1792), som lät uppföra den nuv. hufvudbyggnaden. Frih. G. Åkerhielm, som köpte S. på 1870-talet, ryckte upp godset ur dess förfall och fördubblade egovidden genom invallningar mot Vänern och torrläggningar, hvilka arbeten fortsatts af hans efterträdare och måg, f. d. kaptenen frih. H. K. Falkenberg. — 6. Gods i Östergötland. Se Bjärka-Säby. — 7. Fordom kloster. Se Julita 2. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Manbyggnaden på Säby, Värmland.</tr></table> 
<b>Sæby,</b> jylländsk stad, vid Sæbyaas utlopp i Kattegatt. 2,138 inv. (1916), som delvis lefva af fiske. Sedan 1898 är S. station på järnvägen Frederikshavn—N. Sundby. Den närliggande Sæbygaards skov är känd för sina många vackra partier, och vid den har 1898 anlagts en brunns- och hafsbadanstalt; den 1:a järnhaltiga källan upptäcktes redan 1883. E. Ebg. 
<b>Säbyholm.</b> 1. Landtegendom med råsockerfabrik i Säby socken, Malmöhus län, i en park vid kustlandsvägen 3 km. n. om Landskrona, har förr varit kungsladugård under Landskrona slott, såldes 1791 från staten till dåv. innehafvaren öfverste Corfitz Cook och har sedan tillhört bl. a. frih. A. Coyet, generalen G. B. A. Cederström (från 1818), som byggde det nuv. boningshuset, samt kammarherre K. A. Trolle och R. H. Stiernswärd (från 1849) samt köptes 1853 af Skånska sockerfabriks-a.-b. för odling af sockerbetor, hvarigenom den blifvit föregångsegendomen till betodlingen i vårt land. Sedan råsockerfabriken i Landskrona 1875 förstörts af vådeld, förlades den 1883 till S. Egendomen, som nu tillhör Svenska sockerfabriks-a.-b., omfattar i Säby socken Säbyholms säteri 6 1/4 mtl, och Säby 61/64 mtl, jämte väderkvarn, tax. (1918) till 782,000 kr. — därutöfver är sockerfabriken tax. till 601,300 kr. — i Örja socken Marieberg, Källeberg och Örja omkr. 5 1/2 mtl, tax. till 756,400 kr., samt i Herslöfs socken Hilleshög 2 1/8 mtl, tax. till 438,100 kr. Fabriken är genom en 2 km. lång bibana förenad med Säby station på Landskrona—Billesholms järnväg. — 2. Landtegendom i Lossa socken, Uppsala län, vid en vik af Norra Björkfjärden, omfattar med Lilla S., Lund, Toresta och Brunsvik 9,025 mtl, med en egovidd af 700 har (hvaraf 120 har impediment) och ett tax.-v. af 200,000 kr. å jordbruksfastighet samt 500,000 kr. å annan fastighet (skol- och verkstadsbyggnader). S. är sannolikt den gård, som under namnet <i>Ladza</i> l. <i>Laatza</i> i slutet af 1300-talet var sätesgård för väpnaren Olof Haraldsson och därefter för sonen väpnaren Harald Olofsson, häradshöfding i Bro hundare, och som under namnet <i>Sæby</i> beboddes af väpnaren Knut Haraldsson, hvilka alla tre synas ha tillhört den släkt, som senare antog namnet Soop. I slutet af 1600-talet egdes S. af landshöfdingen M. N. Posse (d. 1702) och sedermera af hans arfvingar. På 1800-talet har det egts af medlemmar af släkterna Taube, Sparre och Tamm. 1909 köptes det af Sunnerdahlska stiftelsen (se Sunnerdahls hemskolor på landet). 
<b>Säbyholms hemskola.</b> Se Sunnerdahls hemskolor på landet. 
<b>Säbyholms järnväg</b> (sign. Sbh. J.), normalspårig (1,435 m.), 2,4 km. lång, inom Malmöhus län belägen järnväg, som eges och trafikeras af Säbyholms järnvägs-a.-b. Järnvägen, som ursprungligen tillhörde Skånska sockerfabriksaktiebolaget och är en för godstrafik afsedd industribana samt sträcker sig från den 4 km. n. om Landskrona vid statsbanelinjen Landskrona—Billesholms grufva belägna stationen Säby åt n. v. till säteriet Säbyholm i Rönnebergs härad, öppnades för trafik i sept. 1884. Vid 1916 års slut utgjorde bokförda byggnadskostnaden 230,601 kr., hvaraf för rullande materiel 112,102 kr., och aktiekapitalet 70,000 kr. Järnvägsbolagets styrelse har sitt säte i Landskrona, som äfven är järnvägens postadress. A. d'A. 
<b>Säbylund,</b> fideikommissegendom i Örebro län, Kumla, Hallsbergs, Hidinge, Vintrosa, Norrbyås, Ekeby och Sköllersta socknar, med hufvudgården, bebyggd med ett tvåvånings trähus samt 2 envåningsflyglar från 1781—87, belägna i Kumla socken vid stranden af den i senare hälften af 1800-talet urtappade Mosjön. Egendomen omfattar 23,06 mtl, tax. till 983,400 kr. (1915), med en egovidd af omkr. 1,500 har åker, 800 har äng och landvinningar från Mosjön och Kvismaren, 700 har skog och hagmark samt 150 har torfmossar. På egorna finnas kalkstensbrott och torfströfabrik. 
page_number=44, index= - Säbylund  - Säck  - Säckbaggar  - Säckdalar  - Säckestad  - Säckfjärilar 
<i>Säby</i> namnes första gången i skrift 1380. En del af gården bortbyttes 1435 till riddaren och Närkeslagmannen Bengt Stensson (Natt och Dag), hvars son Måns, Engelbrekts mördare, genom köp och rättegång på 1450-talet kom i besittning af hela gården. Genom dotterns gifte kom den till Sparreätten, som den tillhörde till 1672, hvarefter den gick genom arf i flera händer och köptes 1768 af majoren T. Gyllenspetz, hvars änka, Hedvig Marg. de Frietzcky, 1786 gjorde Säby l. Säbylund, som det nu kallades, till fideikommiss. Det innehas nu af bibliotekarien grefve Eugène Lewenhaupt. På S. förvaras ett äldre bibliotek, omkr. 4,000 bd, bildadt af K. de Frietzcky, samt ett nyare, sammanfördt af den nuv. innehafvaren. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Manbyggnaden på Säbylund.</tr></table> 
<b>Säck</b>, ett ännu i flera fall begagnadt rymdmått för torra varor. 1 säck spannmål eller mjöl = 100 kg., 1 säck potatis likaså (stor säck förr = 150 kg.), en säck ved = en viss mindre del af en famn (vanligen 1 hl. ved). 
<b>Säckbaggar,</b> <i>Clytra, zool.</i>., släkte af bladbaggarnas grupp (se Chrysomelidæ). Hithörande skalbaggar ha långsträckt cylindrisk kropp med stort hufvud, som ända till ögonen är insänkt i halsskölden. En vanlig art är den 7—11 mm. långa <i>C. quadripunctata</i> (se fig. å sp. 56), som är svart med gulröda täckvingar, prydda af två svarta fläckar, en vid skuldran och en bakom midten. Honorna ha på sista bukleden en rund grop, i hvilken hvarje ägg bäres en tid för att omges med exkrement, hvarefter det fastklibbas vid någon växtdel. Larverna, som sålunda kläckas omgifna af ett exkrementhölje, förfärdiga sedermera af sina egna exkrement ett säckformigt, framtill smalare fodral, ur hvilket de blott sträcka ut framkroppen, då de krypa omkring på sin näringsväxt. Hos den ofvannämnda arten är fodralet fast och hårdt, försedt med regelbundna, upphöjda lister, som ge det en viss likhet med en fjärilspuppa. Dess larv uppsöker mot slutet af sin utvecklingstid någon myrstack, där den lefver af myrornas ägg, hvarefter den tillsluter fodralet och förpuppas därinom. — Ett närstående släkte är <i>Cryptocephalus</i>, med kort cylindriska arter, af hvilka två vackert guldgröna äro vanliga på korgväxternas blommor. G. A—z. 
<b>Säckdalar,</b> <i>geol.</i> Se Sækkedale. 
<b>Säckestad,</b> gods i Trästena socken, Vadsbo härad, Skaraborgs län, vid östra stranden af sjön Ymsen, omfattar 5 3/4 mtl; tax.-v. något öfver 200,000 kr. S. tillhörde under medeltiden (<i>Sækkistadha</i>) biskopsstolen i Skara, indrogs af Gustaf Vasa till kronan och blef kungsgård, men donerades 1580 åt hertig Karls furstliga råd Filip Bonde, hvars ättlingar (se Bonde, sp. 1095) innehade S., som 1681 reducerats, men strax därefter utbytts, ända till 1776. Det gick sedan medelst köp genom många händer och såldes 1918 till godsegaren K. Jonsson för ett pris af 1 mill. kr.  
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td><i>1</i> säckbaggen <i>Clytra quadripunctata, 2</i> dess larv(förstorad) i sitt fodral, här längsskuret.(Till art. Säckbaggar, sp. 55.)</tr></table> <b>Säckfjärilar</b> l. Säckspinnare, <i>Psychidæ, zool.</i>, underordning af fjärilarnas grupp, stundom blott betraktad som en familj. Blott små arter tillhöra denna märkvärdiga fjärilsgrupp, inom hvilken hannarna ensamma likna fjärilar. De ha breda, rundade, tunt fjällbeklädda vingar, förkrympt sugtunga och antenner, som äro försedda med två rader kamtänder. De flyga om dagen och uppges ha helt kort lifstid: 2 timmar — 2 dagar. Honorna däremot ha ingen likhet med fjärilar, utan förbli masklika, utan antenner, ögon, vingar eller ben. De stanna hela sitt lif inom den af larven spunna säcken. Somliga komma ej ens fram ur pupphuden, utan afsätta efter parningen sina ägg inuti densamma. Larverna, som lefva på gräs och lågväxta örter eller buskar, spinna kring sig en framtill öppen silkeshylsa, som de utvändigt bekläda med växtaffall och ständigt släpa med sig. De äro utrustade med både bröst- och bukfötter, de senare mycket små. Med de tre bröstfotlederna framsträckta ur säcken krypa de omkring på bladen. Då de äro fullvuxna, spinna de fast säckens 
page_number=45, index= - Säckfjärilar  - Säckkaviar  - Säckknut  - Säckkräftor  - Säckpipa  - Säckspindlar  - Säckspinnare  - Säcksvampar  - Säckväf  - Säd 
mynning vid någon växtdel och förpuppa sig därinom. Larvhylsan är i allmänhet långsträckt. De på dess utsida fästa stråna och bladbitarna äro än ordnade i säckens längdriktning, än äro de tvärställda. I södra Europa finns en art, <i>Psyche helix,</i> som formar sin hylsa som ett litet snäckskal och utvändigt bekläder den med sand. Från tropiska länder äro flera arter kända, som tillverka dylika spiralvridna hylsor af så förvånande likhet med snäckor, att de tagits för sådana. — Säckfjärilarnas grupp är utbredd i alla världsdelar. I Sverige ha anträffats åtminstone 7 arter, tillhörande släktet <i>Psyche.</i> Vanligast är den i landets södra hälft förekommande <i>Psyche unicolor,</i> hvars hanne har svartbruna vingar med en spännvidd af 20—25 mm. Den masklika honan är gulhvit med mörka fläckar på de främre rygglederna. Larven, som lefver på gräs, belägger utvändigt sin säck med i längdriktningen ordnade bitar af blad och grässtrån, hvilkas bakre, fria ändar äro utspärrade från hvarandra (se fig. af <i>Psyche unicolor,</i> hanne, hona, puppor och larver, å 2:a illustrationssidan i art. Fjärilar). G. A—z. 
<b>Säckkaviar.</b> Se Kaviar. 
<b>Säckknut.</b> Se Knut, sp. 416. 
<b>Säckkräftor,</b> <i>Rhizocephala</i> l. <i>Suctoria, zool.</i>, en grupp tillhörande rankfotingarnas ordning (<i>Cirrhipedia</i>) bland kräftdjuren. Säckkräftornas kropp har i fullt utbildadt tillstånd genom parasitism förlorat äfven det sista spåret af sin ledade beskaffenhet äfvensom ben samt antagit säckform (fig. 1). Den mantel, som omsluter djuret, saknar, till skillnad från hafstulpanen (se Kräftdjuren), kalkskal och är försedd med en öppning. Djuret saknar ock h. o. h. mun och tarmkanal, hvaremot det eger en kort stjälk, medelst hvilken det suger sig fast vid hafskräftors bakkropp. Från denna stjälk utgå långa, förgrenade trådar, hvilka tränga in i värdens kropp och sålunda tillföra snyltgästen näring. Som på grund af detta näringssätt tarmkanal och andra matsmältningsorgan ej utbildats, upptages kroppens inre företrädesvis af de voluminösa könsorganen. Larverna, som fritt simma omkring i hafvet, öfverensstämma däremot med öfriga kräftdjurslarver och ha liksom dessa 3 benpar, öga och tarmkanal (se fig. 2). Säckkräftorna undergå alltså under sin individuella utveckling en tillbakagående metamorfos, föranledd af öfvergången från ett fritt, själfständigt lefnadssätt till parasitens, hos hvilken blott det vegetativa lifvets organ bibehållas och utvecklas. Vid Sveriges kuster förekomma släktena <i>Peltogaster</i> och <i>Liriope.</i> L—e. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Säckkräftan <i>Sacculina carcini.</i> — Fig. 2.Larv (nauplius-stadium) af <i>Sacculina carcini. oc</i> ocelll. pannöga.</tr></table> 
<b>Säckpipa</b> (ty. <i>dudelsack,</i> fr. <i>musette,</i> it. <i>cornamusa,</i> eng. <i>bagpipe,</i> lat. <i>tibia utricularis,</i> grek. <i>askaulos</i>), urgammalt folkinstrument, som var kändt redan af babylonierna, judarna och antikens romare samt ännu brukas i skottska militärmusiken (jfr fig. 5 i art. Skottland), bland landtbefolkningen i Skottland, södra Italien, Polen m. m. och af kringvandrande musikanter. Det består af en lädersäck, hvari luft inblåses af spelaren medelst ett rör eller små bälgar; då han därjämte sammanpressar säcken med armen, går luften ut genom flera pipor, hvaraf en är en vanlig skalmeja med 6 ljudhål för att spela melodien på, de öfriga (1—3) brumstämmor, som ständigt och uthållet ange samma ton. Pipans ljud är skarpt och nasalt. Säckpipan var liksom liran ett modeinstrument under 1600- och 1700-talen. A. L.* 
<b>Säckspindlar,</b> <i>Drassidæ, zool.</i>, en familj inom gruppen rörspindlar (se Spindeldjur). Till denna familj hör <i>Clubiona holosericea,</i> känd för de snöhvita, silkesglänsande säckarna, som dessa djur förfärdiga åt sig och som äro fästa på insidan af gamla träds lösa bark. I en sådan säck finner spindeln skydd mot vinterns kyla och ett sofställe under dagen, medan den om natten går ut på rof. L—e. 
<b>Säckspinnare,</b> <i>zool.</i> Se Säckfjärilar. 
<b>Säcksvampar,</b> <i>bot.</i> Se Ascomycetes. 
<b>Säckväf,</b> <i>text.</i>, en för säckar och annat emballage afsedd, tvåskaftad väfnad, vanligen af jute, förr äfven af hampgarn och blångarn, på senare tid framställd af pappersgarn (snodda pappersremsor — en produkt, som synnerligast genom den af Världskriget framkallade råvarubristen nått en ofantlig utveckling och används till mattor m. m., ja t. o. m. till beklädnadsväfnader). G. A. W. 
<b>Säd</b> (grek. <i>sperma,</i> lat. <i>semen</i>), <i>anat.</i>, den tämligen tjockflytande, hvitaktiga vätska, som härstammar från mannens könsorgan (se d. o.). Den utgör en blandning af afsöndringar från könskörtlarna och från andra i deras utförsgångar 
page_number=46, index= - Säd  - Säd  - Saedemaaned  - Sädesand  - Sädesblåsa  - ädesbroddflyet  - Sädesbruk  - Sädescell  - Sädesdjur  - Sädesflytning  - Sädesförädling 
mynnande körtlar. Sädesledaren, <i>vas deferens</i>, utförsgången för hanliga könskörteln, är hos människan ett trindt, hårdt, muskulöst, inuti epitelklädt bindväfsrör, som uppkommer ur bitestikeln, stiger så jämte kärl och nerver och omklädt af huden i sädessträngen (<i>funiculus spermaticus</i>) upp till och in genom bukväggen i ljumsken, går vidare på bäckenväggens insida bakåt-nedåt till urinblåsans botten samt slutligen in i prostata, hvarest det utmynnar i urinröret. Strax före inträdet i prostata får sädesledaren ett lateralt bihang i sädesblåsan, ett flerrummigt, grenigt rör, som är fastlödt vid blåsbottnen; den utgör reservoar för den småningom ditkommande afsöndringen från sin sidas testikel och lämnar sannolikt eget bidrag till formande af den blandning man kallar säd. Jfr Sädesflytning. G. v. D.* 
<b>Säd,</b> <i>landtbr.</i>, kallas växter med torra, af hinnformiga skal omslutna frukter, hvilka hufvudsakligen malda till mjöl användas till människoföda och malda eller omalda till kreatursfoder. Efter tiden för sädesslagens sådd talar man om höstsäd och vårsäd. Om sädesslagen, deras odling och handelsomsättning se Spannmål samt artiklarna om hvete, råg, korn, hafre, blandsäd, majs, ris, ärter, vicker, bönor, linser, bohvete, höstsäd, vårsäd. Sädesslagens halm (se d. o.) används till strö och foder, affallet vid tröskning (agnar, slösäd) samt vid malning (kli) till foder. Därjämte odlas samtliga sädesslag äfven till grönfoder, för hvilket ändamål de skördas före fruktsättningen och afvissnandet (se Fodermedel, Grönfoder). Sädesodlingen intog förr hela åkervidden, men har sedermera till stor del undanträngts af foderodling, så att den förra numera (1918) intar blott 45 eller, om trädesjorden medräknats, inemot 53 proc. af åkern mot 41 proc., som användas till foderväxtodling (se Sädesbruk, Växelbruk). H. J. Dft. 
<b>Sædemaaned</b> [-mån-], da. Se Oktober. 
<b>Sädesand,</b> sädesskörden. Se And. 
<b>Sädesblåsa.</b> Se Säd, <i>anat</i>. 
<b>Sädesbroddflyet,</b> <i>Agrotis segetum, zool.</i>, en till underordn. nattflyn (<i>Noctuæ</i>) hörande fjäril, hvars larv är ett svårt skadedjur på åtskilliga odlade växter, framför allt på höstsäden. Själfva fjäriln (se Landtbrukets skadeinsekter, pl. 2, fig. 3) har framvingarna gulaktigt grå med mörkare, ehuru föga framträdande teckning; bakvingarna äro hvita. Vingbredden 37—45 mm. Larven är smutsgrå med några otydliga rygglinjer och många små svarta vårtor på ryggen och kroppssidorna, längd som fullväxt 50 mm. Flygtiden infaller under försommaren. Honan lägger sina ägg på örtartade växters stjälkar och blad, stundom i jorden. Larverna föra om dagen ett undangömdt lefnadssätt nere i jorden, då de vanligen ligga hoprullade under någon sten eller jordklump, men uppstiga på natten på växterna för att äta. Särskildt äro sädesbrodd och kålblast utsatta för angrepp, och som larverna ha för vana att afbita plantorna vid rothalsen, åstadkomma de ofta stor förödelse. Särskildt är brodden af höstsäden utsatt för angrepp, hufvudsakligen på hösten äfven efter larvernas öfvervintring. Då denna insekt uppträder öfver större områden, är den särdeles svår att bekämpa. Som medel mot densamma har föreslagits att hålla trädan fri från ogräs, vidare att, om tidigt sådd höstsäd svårt härjas, verkställa omplöjning och ny sådd. Vid plöjning och harfning bringas många larver i dagen, som lätt bli byte för kråkor, kajor och andra fåglar. Gr. G. 
<b>Sädesbruk,</b> <i>landtbr.</i>, växtföljder, enligt hvilka jorden, utan mellankomst af grödor af annan art, används för odling af mogen säd. Där tillgången på åkerjord var liten, brukades förr och förekommer undantagsvis ännu i aflägsna bygder <i>ensädesbruk</i> (se d. o.), d. v. s. att åkern oafbrutet bar säd. Vanligen används regelbundet återkommande träda (se d. o.) för jordens gödsling och rensning. Se Tvåskiftesbruk, Treskiftesbruk och Fyrskiftesbruk. Sedan det blifvit nödvändigt att använda åkern äfven för foderodling, har man måst öfvergå till sädesvallbruk (se d. o. och Koppelbruk) eller växelbruk (se d. o.). H. J. Dft. 
<b>Sädescell.</b> Se Spermatozoer och Befruktning, sp. 1192. 
<b>Sädesdjur,</b> <i>zool.</i> Se Spermatozoer och Befruktning, sp. 1192. 
<b>Sädesflytning,</b> Spermatorré (af grek. <i>sperma,</i> säd, och <i>rhoe,</i> flytning), <i>med.</i>, abnormt utflöde af sädesvätska. Tillfälliga och ofrivilliga sädes-uttömningar under sömnen, vanligen framkallade af sinnliga drömmar (<i>pollutiones nocturnæ,</i> se Pollutioner) äro icke att betrakta som abnorma och påverka i regel icke hälsotillståndet. Den sjukliga sädesflytningen är dels af inflammatorisk, dels af nervös art, ehuruväl äfven vid den förstnämnda rubbningar i nervsystemet sekundärt kunna spela en roll. Den inflammatoriska spermatorrén ansluter sig vanligen till en gonorré (se d. o.). Då gonorrén spridt sig till den bakre delen af urinröret, förekomma ofta sädesceller i afsöndringen, och vid kroniska inflammationer uppstår lätt en insufficiens i sädesutförsgången (<i>ductus ejaculatorius</i>). Vid afföring genom tryck af exkrementer mot sädesblåsorna eller genom sammandragning af urinblåsan och bakre delen af urinröret vid urinering utpressas då några droppar sädesvätska. Vid de nervösa formerna är mången gång gränsen emellan en normal och sjuklig sädesafsöndring svår att fastställa. Förekomma de nattliga pollutionerna ofta och medföra de äfven en kroppslig och andlig utmattning eller uppträda de äfven om dagen, äro de gifvetvis allvarliga sjukdomssymtom. Blott i mycket sällsynta fall af svår sjukdom i centrala nervsystemet kan i stället för dessa uttömningar stötvis ett kontinuerligt sädesutflöde komma till stånd. L. Mbg. 
<b>Sädesförädling,</b> den gren af den använda botaniken, som har till syfte att åstadkomma nya sädessorter, som genom ökad afkastning eller genom andra värdefulla egenskaper, såsom förbättrad kärnkvalitet, större motståndskraft mot väderleksfaktorer och sjukdomar, stegrad stråstyfhet (hvilken gör skörden lättare och nedbringar skördekostnaderna) o. s. v. äro bättre än förutvarande sorter. Sädesförädlingen i sin mera primitiva form har säkerligen urgamla anor. Enär nämligen våra odlade sädesslag icke som sådana äro funna i vildt tillstånd, måste man antaga, att deras stamformer bland de vilda arterna efter upptagandet i 
page_number=47, index= - Sädesförädling  - Sädesgömme  - Sädesharpa 
kulturen mer eller mindre väsentligt förändrats, och därvid har utan tvifvel ett mer eller mindre afsiktligt urval från människans sida under tidernas lopp spelat en ej oväsentlig roll. Hos vissa romerska författare omtalas också, att man genom urval af ax kan förbättra sädesslagen. Först under 1800-talet har emellertid en rationell och i större skala målmedvetet utförd sädesförädling utvecklat sig i kulturländerna. Föregångslandet var England, där den bekante växtfysiologen T. A. Knight (se d. o.) redan i slutet af 1700-talet utförde hvete- och ärtkorsningar i praktiskt syfte och där andra banbrytare på området (särskildt skotten Patrick Shireff) verkade med stor framgång omkr. midten af 1800-talet. De påtagligt ökade ekonomiska värden, som nya sädessorter vid sin odling kunde befinnas medföra, åstadkommo mot slutet af århundradet i olika länder ett allt lifiigare intresse för sädesförädlingen, i all synnerhet sedan en ordnad försöksverksamhet börjat införas och man kunnat genom särskildt anlagda sortförsök på ett mera exakt sätt än förut bestämma olika sädessorters inbördes praktiska värde, icke minst med hänsyn till skillnaden i afkastningsförmåga dem emellan, och kommit till bättre klarhet öfver, hvilken viktig roll dessa skillnader spela i ekonomiskt afseende. Efter att ha efterhand vunnit terräng i Tyskland, Frankrike, Österrike-Ungern, de skandinaviska länderna och Holland, spelar den rationella sädesförädlingen, utöfvad såväl af enskilda företag (privatpersoner, utsädesfirmor) som på sista årtiondena i allt större utsträckning också af särskilda offentliga institutioner, numera en stor roll i flertalet europeiska länder och Förenta staterna äfvensom i åtskilliga kolonialländer. En särskildt framstående plats har vårt land intagit i och med utvecklingen af verksamheten på Svalöf (se d. o.), som upptog sädesförädlingen som en af de första punkterna på sitt program. Enär både äldre och nyare sorter äro olika lämpade för olika klimatorter och andra förhållanden, kunna de i ett visst land uppdragna sorterna visserligen i allmänhet endast få en begränsad användning utanför landet i fråga, och en i olika länder bedrifven lokal sädesförädling är därför för totalproduktionen af stor betydelse. Men då de klimatiska skillnaderna äro mindre, såsom mellan Sverige, Danmark och Tyskland, kunna, som erfarenheten i många fall visat, det ena landets sorter få stor spridning i det andra, och en täflan kommer då till stånd mellan förädlingen i olika länder. 
Sädesförädlingens principer och metoder äro desamma som vid växtförädlingen i allmänhet (se Växtförädling) och ha på grundval af den nyare, särskildt på Mendels upptäckter byggda vetenskapliga ärftlighetsläran (se Mendel och Mendelism), under det nya århundradet i hög grad utvecklats i rationell riktning. Begagnande redan förefintliga ärftliga variationer vid urvalet, fäster sädesförädlingen dessutom numera den största vikt vid korsningar och därmed följande försök till allt bättre kombination såväl af olika yttre värdefulla egenskaper som af de arfenheter, som ligga till grund för dessa, och uppnår på detta sätt successiva framsteg. De ekonomiska resultat, som sädesförädlingen åstadkommer, äro ganska väsentligt olika alltefter materialets beskaffenhet och de anspråk, som inom olika områden ställas på nya sorters egenskaper, men kunna i många fall vara högst betydande. I vårt land t. ex. har hösthvetet varit mycket tacksamt för förädling. De nya sorter, som på allra senaste åren odlas i Skåne (särskildt pansarhvetet), öfverträffa de för några årtionden sedan odlade, oförädlade landtsorterna med omkr. 40 proc. i kärnafkastning, i hufvudsak därför, att det lyckats förädlingen att på allt bättre sätt kombinera en för våra förhållanden tillräcklig vinterhärdighet med hög afkastningsförmåga. I samband därmed har hösthveteodlingen allt mer ökats i omfattning, och produktionen på tjugu år tredubblats inom detta område. Mindre betydande tillsvidare, men dock ganska väsentliga äro de resultat, som hösthveteförädlingen åstadkommit för öfriga delar af landet. Hos hafre däremot ha motsvarande framsteg i vårt land varit betydligt mindre (5—10 proc.), hvarvid likväl får tagas med i räkningen, att dessa framsteg tack vare detta sädesslags utsträckta odling dock ha stor ekonomisk betydelse. Äfven hos vårhvete, råg, korn och baljväxter äro säkra och i vissa fall betydande framsteg att anteckna i vårt land. 
På samma sätt kan sädesförädlingen i många andra länder peka på större eller mindre och i vissa fall högst afsevärda resultat, såväl hos ofvannämnda sädesslag som hos andra i sydligare trakter odlade (t. ex. majs). Och då sädesförädlingen i åtskilliga af de största sädesproducerande områdena (i Europa t. ex. Ryssland och Rumänien) ännu befinner sig i sin början och äfven eljest ännu torde kunna åstadkomma mycket, får den framtida sädesförädlingen säkerligen tillskrifvas en ej ringa betydelse för världsproduktionens ökning, så mycket mera som man på ärftlighetslärans nuvarande ståndpunkt kan räkna därmed, att de vid förädlingen en gång uppnådda framstegen i hufvudsak allt framgent bli beståndande. I samband med den odlade jordens stigande kultur får sädesförädlingen också allt större betydelse redan därför, att de procentiska skillnaderna mellan olika sorter absolut taget bli större, ju högre afkastning fälten ge, men framför allt därför, att allt mera stråstyfva och i andra afseenden lämpade sorter bli nödvändiga, ju mera jorden genom rikare och ändamålsenligare gödsling o. s. v. tilltar i växtkraft. Litt.: Fruwirth, "Die züchtung der landwirtschaftlichen kulturpflanzen", bd 4 (1910), Th. Roemer, "Arbeiten der deutschen landwirtschaftsgesellschaft" (h. 266, 1914), H. Nilsson-Ehle, "Den modärna ärftlighetsläran" (1915) samt uppsatser i "Svensk tidskrift", 1917, sid. 33—45, och "Det Nya Sverige", s. å., sid. 168—181, H. Juhlin Dannfelt, "Landtbrukets bok", II (1916), E. Ljung, "Sorter och utsäde" (2:a uppl. 1917), N. Hj. Nilsson i "Sveriges utsädesförenings tidskrift", 1917, sid. 172—203, H. Tedin, "Växtförädling" (i "Den mindre jordbrukarens handbok", under tryckning). H. N—E. 
<b>Sädesgömme.</b> 1. <i>Bot.</i>, detsamma som antheridium (se d. o.). — 2. <i>Zool.</i> Se Insekter, sp. 714 med fig. 
<b>Sädesharpa,</b> <i>landtbr.</i> Se Sädesrensningsmaskin. 
page_number=48, index= - Sädesknäppare  - Sädeskärfve  - Sädeskörtel  - Sädesledare  - Sädeslöparen  - Sädesrensningsmaskin 
 <b>Sädesknäppare,</b> <i>Agriotes, zool.</i>, ett till fam. knäppare (<i>Elateridæ</i>) hörande släkte, hvars arter uppträda som skadedjur på sädesslag och rotfrukter. Den viktigaste arten är randiga Sädesknäpparen, <i>A. lineatus</i> (se Landtbrukets skadeinsekter, pl. I, fig. 1), till färgen gråbrun, med täckvingarna längsrandiga af brungula eller rödaktiga hårstrimmor. Längd 9—10 mm. Larven är cylindrisk med sista segmentet triangelformigt tillspetsadt. Längden uppgår till 25 mm. Denna insekt har lång lifstid, i det den tillbringar 3—4, ja ända till 5 år som larv. Denna lefver i jorden och angriper växtrötter. Ehuru synnerligen polyfag, tyckes den med förkärlek förtära rötter af sädesbrodd och plantor af rotfrukter. Sädesbrodden afbites vanligen vid rothalsen, hvarefter larven beger sig till nästa planta, därvid ofta följande de maskinsådda raderna. Då larven i regel uppehåller sig på några få cm. djup, kommer dess angrepp längre ned på roten och skadar mindre, i den mån säden är grundare sådd. Rotfrukternas groddplantor angripas på liknande sätt, medan larven i äldre rotfrukter gör hål och gångar. I trädgårdar angripas diverse växter, och äfven i plantskolor uppträda dessa larver ofta som svåra skadedjur. Andra närstående arter med liknande lefnadssätt äro mörka sädesknäpparen, <i>A. obscurus,</i> och mindre sädesknäpparen, <i>A. sputatæ.</i> Sädesknäpparna äro på grund af sitt undangömda lefnadssätt nere i jorden synnerligen svåra att utrota. Bästa medlet mot dem torde vara jordens intensiva bearbetning, ty härigenom komma massor af larver upp till ytan och bortplockas af fåglar. G. G. 
<b>Sädeskärfve.</b> Se Kärfve. 
<b>Sädeskörtel,</b> <i>anat.</i> Se Testikel. 
<b>Sädesledare.</b> Se Säd, <i>anat.</i> 
<b>Sädeslöparen,</b> <i>zool.</i> Se Jordlöparfamiljen. 
<b>Sädesrensningsmaskin,</b> <i>landtbr.</i> Sädes- och frövaror rengjordes förr för hand från främmande inblandningar och sorterades i strid och lätt vara dels genom kastning med skofvel, då de tyngre, strida kornen föllo längst bort och de lättare, agnarna och slösäden, närmare arbetaren, dels genom sållning, hvarvid uppdelningen skedde efter storleken. Numera utföras dessa arbeten mest med maskiner, hvaraf följande typer urskiljas: 1. Fläktvanna, i hvilken en luftström från den med en vef drifna fläkten blåser agnar, boss, slösäd och andra lätta delar ut ur maskinen och den strida säden efter sin tyngd uppdelas i de fack, hvari maskinens botten är delad. 2. Sädes- och frörensare (äfven kallade harpor eller kastmaskiner; fig. 1—2), som äro utrustade med både fläkt och såll; dråsen (den tröskade blandningen af säd, agnar och boss) matas på en skakande tratt och faller därifrån under blåsning från fläkten på den skakande sållställningen först på ett groft bossåll, hvarvid större 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Thermænius' sädesrensare (kastmaskin).</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Thermænius' sädesrensare i genomskärning.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Tidaholms sorterare (sexkantig prismamed väggar af järntrådsduk).</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Rainforths sorterare (sållcylindernsståltrådsspiral har ställbara vindlingar).</tr></table> 
page_number=49, index= - Sädesrensningsmaskin  - Sädesrost 
delen af boss och gröfre föroreningar aflägsnas, därifrån genom ytterligare 2—3 såll, af hvilka det understa med finaste nätet skiljer småfrön, som nedfalla i det under varande frörummet, från den strida säden. 3. Sädessorterare (fig. 3 o. 4) uppdela säden efter kornens tjocklek, i det att den får passera öfver såll eller genom en cylinder med sidor af en järntrådsspiral, hvarvid korn under en viss tjocklek falla ut genom öppningarna. 4. Triörer (fr. <i>trieur,</i> rensare; fig. 5) bestå af en liggande cylinder af plåt, på sin insida försedd med runda försänkningar. Då säden passerar genom den roterande cylindern, falla de korn, som äro kortare än fördjupningarna, ned i dessa, följa med vid cylinderns kringvridning och nedfalla i en skakande ränna, som aflägsnar dem. Därigenom aflägsnas alla småfrön och afbrutna korn, men äfven trindsäd kan därigenom skiljas från stråsäd. Af dessa maskiner användas kastmaskiner allmänt och ingå äfven som en del i sammansatta tröskverk. Tillverkning af sädesrensningsmaskiner eger rum vid ett stort antal verkstäder i Sverige och är särskildt koncentrerad vid Valla i Södermanland. Af sorterare är en enkel modell tillverkad vid Tidaholm, bestående af en cylinder med väggar af järntrådsduk, rätt mycket spridd, under det att de fullkomligare sorterna liksom triörerna, hvilka vanligen äro försedda med äfven sorterarcylinder, ej tillverkas inom landet och till följd af sitt höga pris användas blott vid större gårdar och af utsädeshandlare. H. J. Dft. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Triör.</tr></table> 
<b>Sädesrost,</b> en sjukdom på säd, som framkallas af vissa parasitsvampar, som lifnära sig af sädesplantan. Af dylika svampar känner man flera arter. 1. Svartrost (<i>Puccinia graminis;</i> se den till art. hörande färgplanschen, fig. 1) förekommer på samtliga våra sädesslag (råg, hvete, hafre och korn) i alla de länder, där dessa sädesslag odlas (dock ej i Indien på hafre), samt dessutom på ett stort antal andra gräsarter (kvickrot, hundäxing, ängskafle m. fl.). I Sverige bryter den ut i juli som långdragna, rödbruna sår (fig. <i>a</i>) på blad och strå, i synnerhet på bladens slidor. Dessa sår utgöra svampens sommarsporstadium (<i>uredo</i>). Såren äro fyllda af en brun stoftmassa (sommarsporer, <i>uredosporer</i>). Uredosporerna (<i>b</i>) äro aflånga, encelliga. Om de utsättas för fuktighet (regn eller dagg), gro de inom få timmar (<i>c</i>). Försiggår groningen på ett tjänligt underlag (t. ex. hafresporer på ett spädt hafreblad), tränga groddtrådarna in i detta och framkalla efter 8—10 dagar därpå en grupp af nya uredosår. Generation följer så efter generation, så länge späda skott finnas att tillgå. Någon vecka sedan de första uredosåren frambrutit, begynner svampens vintersporstadium (<i>Puccinia</i>) att framträda, i form af långdragna sårrispor (<i>d</i>), fyllda med en svart stoftmassa (vintersporer). Vintersporerna (<i>e</i>) äro aflånga, tvåcelliga, trubbiga. Efter öfvervintring ute i fria naturen bli dessa sporer grobara nästföljande vår (<i>f</i>). Försiggår groningen på blad af berberisbusken (<i>Berberis vulgaris</i>), uppstår på denna berberisfläckrost (<i>Aecidium Berberidis</i>) i form af cirkelrunda, ofvan röda, undertill gula, fläckar (<i>g</i>). Å fläckens undersida finnas tätt gyttrade skålformiga sporsamlingar. Om sporerna från en skålrostfläck, som uppstått genom smitta från ett rostigt hafrestrå, gro på ett hafreblad, uppstår efter 8—10 dagar en sårgrupp af svampens uredostadium. Svamparter med olika utvecklingsstadier på vidt skilda värdplantarter — här dels sädes- och gräsarter, dels berberis — sägas vara värdskiftande (<i>heteræciska</i>). Af svartrost förekomma flera specialiserade former (f. sp.), mer eller mindre skarpt fixerade till hvar sin eller sina sädes- och gräsarter. I Sverige har man 7 sådana former, hvaraf en på råg och korn samt ett 10-tal andra gräsarter (f. sp. <i>Secalis</i>), en på hafre och ett 20-tal andra gräsarter (f. sp. <i>Avenæ</i>) samt en på hvete (f. sp. <i>Tritici</i>). Då berberisbusken är bärare af ett bland svartrostens utvecklingsstadier, utgör denna buske ett farligt grannskap för sädesåkrarna, särskildt om samma sädesslag odlas flera år å rad i närheten af samma buske. Som skyddsåtgärd emot svartrost har därför förordats utrotning af berberisbusken. Inom olika länder har lagstiftats för sådant ändamål (redan 1775 i Massachusetts). I somliga länder anser man sig genom sträng tillämpning af sådan lag (införd i Danmark 1903) ha blifvit herre öfver fienden. I andra länder åter har man ej sett några afsevärda verkningar af berberisutrotningen, och i åter andra länder, såsom Australien, Indien och Uruguay, härjar rosten årligen på sädesgrödorna, särskildt på hvetet, oaktadt hvarken berberis eller någon dess ställföreträdare som skålrostbärare där förekommer. För att kunna förklara förekomsten af svartrost vid frånvaro af berberis i grannskapet har man tillgripit olika hypoteser: att svampen skulle kunna under mildare luftstreck fortlefva uti uredostadium (uredoöfvervintring); att svampens sporer skulle med vinden spridas på obegränsade afstånd (luftspridning); att svampen fortlefver från år till år inuti värdplantan som plasma, intimt bemängd med värdplantcellernas egen plasma — båda plasmakropparna tillsammans bildande en plasmasymbios (mykoplasma). Allenast med sistnämnda antagande kan man förklara alla i naturen gjorda iakttagelser rörande sjukdomens väsen och uppträdande 
page_number=50, index= - Sädesrost 
inom olika länder. — 2. Kronrost (<i>Puccinia coronifera;</i> fig. 2) angriper hafre och åtskilliga andra gräsarter (ängskafle, ängssvingel, rajgräs m. fl.). På hafre uppträder den ymnigare och kraftigare i mellersta än i norra Europa, saknas alldeles i Indien. Uredostadiet framträder i juli—aug. Det bildar långa, orangegula sår (<i>a</i>) på bladen. Uredosporerna äro klotrunda (<i>b</i>). De gro snabbt. Någon vecka senare framträder vintersporstadiet som ringformigt kring uredosåren ordnade svarta fläckar (<i>c</i>), täckta af bladets öfverhud. Vintersporerna bära i sin topp en krona af trubbiga utskott (<i>d</i>). De gro först efter öfvervintring nästa vår (<i>e</i>). Sker groningen på blad af vägtorn (<i>Rhamnus cathartica</i>), uppstår inom få dagar skålrost (<i>Aecidium Catharticæ; f</i>). Skålrostsporerna gro snabbt och ge i sin ordning upphof åt uredosår på hafre. Af denna rostart ges flera specialiserade former. Bland dessa märkas i Sverige en form på hafre (f. sp. <i>Avenæ</i>), en på rajgräs (f. sp. <i>Lolii</i>), en på ängskafle (f. sp. <i>Alopecuri</i>) o. s. v. En med denna art mycket närbesläktad kronrostart, <i>Puccinia coronata,</i> uppträder på vissa andra gräsarter, särskildt på rör- och hvenarter. Denna art utvecklar sin skålrostform (<i>Aecidium Frangulæ</i>) på brakved (<i>Rhamnus Frangula</i>). — 3. Brunrost på råg (<i>Puccinia dispersa;</i> fig. 3) förekommer endast på råg, i allmänhet sparsamt och mindre förstörande. Uredosåren framträda i juni. De bilda små, chokladbruna, utan ordning strödda fläckar på bladskifvan, mest öfversidan (<i>a</i>). Uredosporerna (<i>b</i>) gro snabbt (<i>c</i>). Någon vecka senare framträda på bladens undersida svarta, af bladets öfverhud täckta grupper af höstsporer (<i>d</i>). Dessa sporer äro tvåcelliga, i spetsen trubbiga (<i>e</i>). De öfvervintra ej, utan gro redan samma höst (<i>f</i>), så snart de nått full utveckling. Sker deras groning på blad af åkerrast (<i>Anchusa arvensis</i>) eller tungrast (<i>A. officinalis</i>), uppstår på dessa skålrost (<i>Aecidium Anchusæ; g</i>). Denna skålrostform träffar man i södra Sverige i aug.—sept. I mellersta och norra Sverige saknas den däremot, utan att därmed svampens utbildningsförmåga på rågen nedsättes. Skålrostsporerna gro snabbt. Sker groningen på blad af närstående späda rågplantor, uppstå inom få dagar på dem uredosår. Med vinterns inträde dö de skålrostbärande växtarternas alla ofvanjordiska delar — med undantag af frukterna — och därmed äfven skålroststadiet. Detta stadium kan följaktligen ej på något sätt bidraga till uppkomsten af rågbrunrost ett följande år. — 4. Brunrost på hvete (<i>Puccinia triticina</i>) angriper endast hvete och förekommer i alla hveteodlande länder, mångenstädes, såsom i Australien, Indien och Uruguay, mycket förstörande. I sommarspor- såväl som i höstsporstadiet liknar den brunrosten på råg, men höstsporerna bli grobara först nästa vår. Denna art är ej värdskiftande. — 5. Gulrost (<i>Puccinia glumarum;</i> fig. 4) hemsöker hvete, korn och råg. Mest förstörande uppträder den på hvete, särskildt vissa år ("gulrostår") i norra och mellersta Europa samt i Indien. I Australien, Syd-Afrika och Uruguay saknas den alldeles, och i Nord-Amerika är den först på de sista åren iakttagen på ett mindre område. Sommarsporstadiet framträder i juni som små, citrongula, i långa linjer radade uredosår på bladens öfversida (<i>a</i>). Svampen synes vandra plantan uppför, blad efter blad. I svåra fall kommer den äfven i axen. Uredosporerna äro klotrunda, encelliga (<i>c</i>). De gro i allmänhet dåligt. Någon vecka senare börjar höstsporstadiet framträda. Dess sporsamlingar bilda, särskildt på bladslidorna, långa rader af små, brunsvarta prickar, täckta af slidornas öfverhud (<i>e</i>). Båda sporstadierna kunna äfven uppträda i axen, på agnarnas insida (<i>b</i> och <i>f</i>) och uti kornskalet (<i>d</i>). I sådant fall bli kornen skrumpna ("rostkorn"; <i>h</i>). Höstsporerna äro tvåcelliga, i spetsen trubbiga. De gro på senhösten, vid den tid, då hösthvetet sås och spirar (<i>g</i>). Är efterhösten lång och mild, kan sjukdomsutbrott inträffa redan på höstbrodden, 4—6 veckor efter sådden. Denna rostart är ej värdskiftande. Af densamma finnas flera specialiserade former, hvaraf en på hvete (f. sp. <i>Tritici</i>), en på korn (f. sp. <i>Hordei</i>) och en på råg (f. sp. <i>Secalis</i>). Olika hvetesorter visa mycket olika mottaglighet gentemot denna rostart. — 6. Dvärgrost (<i>Puccinia simplex</i>) angriper endast korn och uppträder allmänt i norra och mellersta Europa. Sommarsporstadiet framträder i aug. som ytterligt små, strödda, ljusgula prickar på bladens öfversida, vintersporstadiet något senare som svarta, korta strimmor på bladens undersida samt slidor. Uredosporerna äro encelliga, klotrunda; vintersporerna äro äfven encelliga, aflånga. — 7. Majsrost (<i>Puccinia Maydis</i>) förekommer i alla majsodlande länder och framträder i sommarsporstadium som långa, bruna sår på båda bladsidorna och snart därpå i vintersporstadium som svarta strimmor. 
Sädesrosten vållar fruktansvärda förluster. Man torde utan öfverdrift kunna beräkna den årliga förlust, som den tillskyndar hela världen, till åtminstone 1 milliard kr. 
Skyddsåtgärder mot sädesrost bestå uti att afdika och bruka jorden väl, för åstadkommande af snabb utveckling och jämn mognad; att använda fosforsyrerika gödselmedel; att aflägsna från åkrarnas omedelbara grannskap sådana växtarter (Berberis, Anchusa, Rhamnus m. fl.), som kunna mottaga och öfverföra rost till säden; att välja till odling sådana sädessorter, som på orten befunnits vara motståndskraftiga; att ej så rostskadad säd. 
Äfven på olika gräsarter förekommer ett stort antal rostarter, s. k. gräsrost. Sådana arter äro: <i>Puccinia Phlei-pratensis</i> på timotej och ängssvingel; den är mycket lik svartrosten, men ej värdskiftande; särskildt uppmärksammad är den i Nord-Amerika. — <i>P. bromina</i> och <i>P. Symphytibromorum,</i> båda på lostaarter, den förra ej värdskiftande, den senare med skålroststadium på Symphytum officinale och Pulmonaria montana (i Schweiz). — <i>Uromyces dactylidis</i> på hundäxing samt <i>U. poæ</i> och <i>U. pratensis,</i> båda på gräsarter, alla tre med skålroststadier på Ranunculusarter. 
Litt.: J. Eriksson och E. Henning, "Die getreideroste" (1896), J. Eriksson, "Sur l'origine et la propagation de la rouille des céréales par la semence" (1900—01), "Über das vegetative leben der getreiderostpilze" (I—III, 1904; IV, 1905), "Ueber die spezialisierung des getreideschwarzrostes in Schweden und in anderen ländern" 
page_number=51, index= - Sädesrost 
<b>TILL ART. SÄDESROST.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Svartrost på hafre. (<i>Pucciniagraminis</i>). <i>a</i> hafrestrå med uredosår, <i>b</i> sommarsporer<i>c</i> en sådan groende, <i>d</i> hafrestrå med pucciniasår,<i>e</i> vintersporer, <i>f</i> en sådan groende, <i>g</i> berberisbladmed skålrost.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Kronrost på hafre (<i>Puccinia coronifera</i>). <i>a</i>hafreblad med uredosår, <i>b</i> sommarspor, <i>c</i> hafreblad medpucciniafläckar, <i>d</i> vinterspor, <i>e</i> groende sådan, <i>f</i> bladaf vägtorn med skålrost.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Brunrost på råg (<i>Puccinia dispersa</i>). <i>a</i>rågblad med uredosår, <i>b</i> sommarspor, <i>c</i> groende sådan,<i>d</i> rågblad med pucciniafläckar, <i>e</i> höstsporsamling,<i>f</i> groende höstspor, <i>g</i> blad af åkerrast med skålrost.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Gulrost på hvete (<i>Puccinia glumarum</i>). <i>a</i>hveteblad och <i>b</i> blomfjäll med uredosår, <i>c</i> sommarspor,<i>d</i> ungt hvetekorn med uredofläckar under kornskalet,<i>e</i> hvetestrå och <i>f</i> blomfjäll med pucciniaprickar,<i>g</i> höstspor, groende, <i>h</i> skrumpet, moget "rostkorn".</tr></table> 
page_number=52, index= - Sädesrost 
 
page_number=53, index= - Sädesrost  - Sädeskyl  - Sädessorterare  - Sädessträng  - Sädes-vallbruk  - Sädesväxter  - Sädesärla  - Sädgåsen  - Säf  - Säfferot  - Säffle  - Säffle kanal  - Säfsjö  - Säfsjö sanatorium 
(1902 och 1918) och ”Ueber die Mycoplasmatheorie,  ihre geschichte und ihren tagesstand” (1910 o. f.).       J. E—n. 
<b>Sädesskyl.</b>   Se Skylning. 
<b>Sädessorterare,</b> <i>landtbr.</i>   Se Sädesrensningsmaskin. 
<b>Sädessträng.</b>   Se Säd, <i>anat.</i> 
<b>Sädes-vallbruk,</b> <i>landtbr.</i>, växtföljd, enligt hvilken sädesodling omväxlar med fodervallar på åkern. Det innebär ett framsteg från enbart sädesbruk (se d. o.), men är ett mindre intensivt och lägre brukningssätt än växelbruk (se d. o.). I Sverige har det vanligaste varit, att man från sädesbruk öfvergick till sädes-vallbruk genom att i höstsäden inså gräs- och klöfverfrö (se Gräsvall), hvarefter vallen fick ligga i 2—4 eller än flera år, innan den upplöjdes för att följas af vårsäd. På detta sätt uppkom vanligen ett sjuskiftesbruk: 1. träde, 2. höstsäd. 3—5. vall, 6—7. vårsäd, men genom flera vall- eller vårsädesskiften uppkommo äfven längre växtföljder. Dessa ha ofta betecknats som koppelbruk (se d. o.). Då rotfruktsodling intagits i växtföljden, har denna förlagts än mot slutet af växtföljden, än, särskildt i södra Sverige, omedelbart efter höstsäden, i hvilket senare fall vallen insåtts i efter rotfrukterna följande vårsäd. Sädes-vallbruket bildar på detta sätt öfvergång till växelbruket. H. J. Dft. 
<b>Sädesväxter.</b> Se Spannmål. 
<b>Sädesärla,</b> <i>zool.</i> Se Ärlesläktet. 
<b>Sädgåsen,</b> <i>zool.</i>  Se Andfåglar, sp. 965. 
<b>Säf,</b> <i>bot.</i>  Se Scirpus. 
<b>Säfferot,</b> <i>bot.</i>  Se Libanotis. 
<b>Säffle,</b> köping i Värmlands län, på ömse sidor  om Byälfven, 4 km. från dess utlopp i Vänern,  och vid S. station på Bergslagernas järnväg. 182  har. 2,701 inv. (1917). Taxeringsvärdet af  bevillningsskyldig fast egendom 169,500 kr. (1916)  å jordbruksfastighet och 3.495,700 kr. å annan  fastighet, tax. inkomst af kapital och arbete  1,491,477 kr. Kommunalskatt kr. 3,<small>30</small> samt  kr. 1,<small>80</small> gemensamt med By (1915). Tillgångarna vid  1915 års slut kr. 460,481 samt kr. 135,421  gemensamt med By församling, skulderna resp. kr.  359,712 och 61,248. Kommunens inkomster 1915:  135,129 kr. (hvaraf 59,141 gemensamt med By),  dess utgifter: 209,030 kr. (hvaraf 62,761 gemens.  med By). S. by blef köping och särskild kommun  1882 enl. k. br. 7 mars 1879 och 25 nov. 1881 och  bildar enligt k. br. 20 jan. 1911 fr. o. m. 1 maj  s. å. en särskild kapellförsamling, men har fortfarande  gemensamt skolväsen och gemensam kyrklig  ekonomi med By församling. Genom sitt  gynnsamma läge vid ofvannämnda kommunikationsleder  (jämväl Säffle kanal, se nedan) har samhället  raskt blomstrat upp (det hade endast 1,008 inv.  1890), har postkontor, tingsställe (för Näs härad),  provinsialläkare, distriktsveterinär, apotek (Näs,  1863), afdelningskontor af Värmlands enskilda  bank, kommunal mellanskola med realskolexamensrätt  och statsbidrag fr. o. m. 1913 samt  2 tidningar: ”Säffletidningen” och ”Västra Värmland”  (båda 2 ggr i veckan) och äfven något industri,  bl. a. valskvarn, bryggeri och elektricitetsverk,  men de större industrierna ligga utanför köpingen  i By socken. 
<b>Säffle kanal,</b> en 1837 byggd, 1866—70  ombyggd, med endast 1 sluss försedd farled i  Byälfven, från Vänern upp till Arvika och norra  delen af Älgåfjärden. Farledens hela längd är  90,<small>9</small> km., hvaraf den bearbetade delen utgör 12,<small>8</small>  km. Djupet under vattenytan är 2,<small>08</small> m.,  bottenbredden 7,<small>7</small> m. Anläggningskostnaden utgjorde  371,000 kr., hvaraf 187,200 kr. statsanslag. Den  trafikerades 1915 af 922 farkoster om 71,990  nettoton (hvaraf 586 ång- och motorfartyg om  53,064 ton) och 90 timmerflottar, och i kanal- och  slussafgifter erlades 45,559 kr. 
<b>Säfsjö,</b> municipalsamhälle (jämlikt k. br. 29 sept. och 24 nov. 1882) i Jönköpings län, Vallsjö och N. Ljunga socknar, vid Södra stambanan och den därifrån utgående smalspåriga järnvägen S.—Hvetlanda—Målilla. 156 har, 1,481 inv. (1917), hvaraf 86 har och 1,035 inv. i Vallsjö socken. Tax.-v. å bevillningsskyldig fast egendom 1,608,900 kr. (1916), tax. inkomst af kapital och arbete 621,198 kr., municipalskatt (1915) kr. 2,00, tillgångar omkr. 72,000 kr. (1915) och skulder 68,956 kr. Platsen har ganska liflig rörelse, särskildt trä varuhandel, är tingsställe för Västra härad, har postkontor, järnvägs- och sanatorieläkare, distriktsveterinär, apotek (1912), S. sparbank (1874), afdelningskontor af Bank-a.-b. Södra Sverige, skjutsstation, hotell, elektricitetsverk (1909) samt åtskillig industri (kvarnstensfabrik, mejeri, skofabriker, möbelfabrik, takspånsfabrik och sågverk m. m.). ”Säfsjö nyheter” utges i Jönköping, 3 ggr i veckan. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Safsjö sanatoriebyggnad.</tr></table> <b>Safsjö sanatorium,</b> en enskild vårdanstalt för lungsjuka, belägen inom Jönköpings län på småländska höglandet, 248 m. ö. h., ung. 1 km. från Säfsjö järnvägsstation på Södra stambanan. Som kurort för bröstpatienter har platsen gamla anor, ty redan i början af 1870-talet började den besökas af lungsjuka. ”Anstalten” egdes än af bolag, än af privatpersoner, men förde i allmänhet ett tynande lif ända till 1905, då det nuv. sanatoriebolaget öfvertog skogsparken och de under årens lopp uppförda villorna samt beslöt uppföra ett nytt och fullt modernt utrustadt sanatorium. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> Denna byggnad (se fig.), som blef färdig i juli 1907, är belägen på en mot s. sluttande grushöjd, väl skyddad mot alla vindar. Huset är af trä — med undantag af bottenvåningen, som är af betong — i tre våningars höjd och med 80 m. fasad. Byggnadskomplexen består af tre ”armar”, af hvilka den mellersta, som från fasaden i s. löper ut mot n., innehåller sällskapsrum, matsal, kök m. m. samt läkarnas arbetsrum och några sjukrum. I södra ändan af denna arm befinner sig 
page_number=54, index= - Säfsjö sanatorium  - Säfsjöström  - Säfsjöström-Nässjö järnväg  - Säfslända  - Säfsnäs  - Säfsnäs järnväg 
hufvudentrén med ett musikrum på ena och ett läsrum på andra sidan. Rätt fram ligger en stor och ljus hall, genom hvilken man kommer direkt in i matsalen, där öfver 100 personer kunna bekvämt intaga sina måltider samtidigt vid sittande bord. Intill och bakom densamma finnes äfven en mindre matsal, där tillfälle ges för sanatoriets gäster att i mera slutet sällskap tillfälligtvis spisa. Bakom matsalen ligga dessutom kök, matrum för betjäningen, diskrum, erforderliga källare m. m. I samma midtpartis andra våning äro läkarnas mottagningsrum, mörkrum, laboratorium, ett större väntrum, några sjukrum äfvensom bostadsrum för ekonomibetjäningen belägna, öfversta våningen innehåller bostäder för underläkaren och kamreraren samt syrum m. m. Patientrummen upptaga hela västra sidopartiet och de båda öfre våningarna af det östra samt ligga med få undantag mot s. Östra bottenvåningen inrymmer kamrerarexpedition, bibliotek, badafdelning, desinfektionsanstalt m. m. Sammanlagdt finnas i den nya sanatoriebyggnaden 54 sjukrum med plats för 81 patienter, hvaraf 27 i enskildt rum och 54 i halfenskildt rum. För tillfälliga gäster finnas ytterligare 2 rum, hvartdera med 2 sängar. Sjukvårdsbetjäningen har sina rum på sjukvårdsafdelningarna. Hela byggnaden uppvärmes medelst lågtrycksånga; ångpannorna äro placerade i midtpartiets källare. Dessutom finnes i östra bottenvåningen en mindre ångpanna, som sommartiden används för uppvärmning af vattnet till badafdelningen m. m. Vatten ledes från en djupbrunn, belägen omkr. 110 m. ö. om sanatoriet. Badafdelningen inrymmer erforderliga badrum för patienterna, funktionärerna och betjäningen. Nordväst om sanatoriet är den 80 m. långa ligghallen uppförd, medelst mellanväggar med glaspartisr skild i 6 afdelningar. Den står i förbindelse med hufvudbyggnaden genom en 55 m. lång öfvertäckt gångbana. Omkr. 275 m. ö. om sanatoriet ligger maskinhuset, inrymmande elektricitetsverk och mekanisk tvättinrättning. Sjukvårdspersonalen utgöres af en öfverläkare, en underläkare, husmoder samt 3 afdelningssköterskor med erforderligt antal sköterskebiträden. R. W. 
<b>Säfsjöström,</b> bruks- och skogsegendom i Kronobergs län, Lenhofda och Åseda socknar, omfattande Säfsjö, 6 1/4 mtl frälse säteri, samt därunder lydande 5 7/16 mtl i Lenhofda socken samt 1/2 mtl i Åseda socken, med ett sammanlagdt taxeringsvärde af kr. 1,000,000 och en sammanlagd egovidd al omkr. 6,740 har, hvaraf omkr. 300 har åker, resten värdefull skogsmark. Det vid Alsteråns utlopp ur sjön Alstern och vid S. järnvägsstation vid Kalmar järnväg (förut Nybro—S. järnväg) belägna S. bruk har manufaktursmedja, gjuteri, snickerifabrik, kvarn och såg, tax.-v. 108,000 kr. (1917), drifna af fall i ån. — Säfsjö säteri med underlydande köptes och tillbyttes af öfversten Håkan Nilsson Skytte 1648 och af sonen öfversten Nils Skytte 1689. Den senare anlade det äldsta pappersbruket i Småland. Järnbrukets första privilegier utfärdades 1730 för Nils Skyttes son, majoren Håkan Skytte, och gällde en masugn, en stångjärnshammare med två härdar samt en knipp- och två spikhammare på Skahus egor nedanför de egentliga Säfsjöverken. 1755 öfvergick S. till amiralitetsfiskalen M. Brock, och 1774 såldes bruket med underlydande hemman på bankoauktion till Eksjö hofgårds bolagsintressenter, som innehade det till 1812, då bolaget upplöstes, hvarefter det till 1833 tillhörde brukspatron C. H. Barchæus, sedan grefve G. Hamilton på Barsebäck och efter 1863 dennes måg, ryttmästaren S. af Petersens, hvars son, v. häradshöfding G. H. af Petersens, 1913 sålde S. för 2,150,000 kr. till A.-b. Brusafors-Hällefors. 
<b>Säfsjöström—Nässjö järnväg</b> (sign. Sä. N. J.), normalspårig (1,435 m.), 94,2 km. lång, med 31,4 km. inom Kronobergs och 62,8 km. inom Jönköpings län belägen järnväg, som eges af Säfsjöström—Nässjö järnvägs-a.-b., men trafikeras af Kalmar nya järnvägs-a.-b. Järnvägen utgår från Nässjö station, är därefter framdragen v. om Gisshultssjön och ö. om sjön Nömmen samt vidare ö. om Ekenässjön till Hvetlanda. Därefter framgår järnvägen mellan sjön Grumlan och Bäckseda kyrka samt fortsätter förbi Korsberga till Smedhemmet och vidare i sydöstlig riktning till Åsheda station på Växjö—Virserums järnväg, hvarifrån den i nästan rakt sydlig riktning uppnår Säfsjöström, där anslutning sker till  Nybro—Säfsjöströms, Kalmar nya järnvägs-a.-b. tillhöriga, normalspåriga järnväg. I Nässjö står järnvägen i förbindelse med Statens, Halmstad—Nässjö och Nässjö—Oskarshamns järnvägar och i Hvetlanda med Hvetlanda—Säfsjö och Hvetlanda—Målilla järnvägar. Bandelen Säfsjöström—Åsheda öppnades för allmän trafik 16 jan. 1914 och bandelen Åsheda—Nässjö 12 dec. s. å. 
Vid 1917 års slut utgjorde bokförda byggnads- och förrådskostnaden 5,004,614 kr., hvaraf för rullande materiel 573,196 kr. och aktiekapitalet 2,581,900 kr. Järnvägsbolagets styrelse har sitt säte i Kalmar, som äfven är järnvägens postadress. A. d'A. 
<b>Säfslända,</b> <i>zool.</i> Se Sialidæ. 
<b>Säfsnäs,</b> socken i Kopparbergs län, Nås tingslag. 60,867 har. 3,020 inv. (1917), häri inräknade 46 pers., som 31 dec. 1917 eg. tillhörde Nås socken, men 1 maj 1918 öfverflyttats till S. S. utgör ett till egarna af Fredriksdals och Gravendals bruk patronellt pastorat i Västerås stift, Norrbärke kontrakt. 
<b>Säfsnäs järnväg</b> (sign. S. V. J., som betyder Säfsnäsverkens järnväg), smalspårig (0,802 m.), 47 km. lång, med 34,2 km. inom Kopparbergs och 12,8 km. inom Örebro län belägen järnväg, som eges och trafikeras af Säfsnäs järnvägs-a.-b. Järnvägen, som sträcker sig från stationen Hörken vid Bergslagernas järnvägar i hufvudsakligen västlig riktning öfver Strömsdal till Gravendal och vidare åt n. v. öfver Fredriksberg till Annefors station inom Säfsnäs socken, öppnades för trafik i aug. 1878. Från Annefors station är järnvägen visserligen vidare framdragen till Neva station vid statsbanelinjen Persberg—Vansbro (del af förutvarande Mora—Vänerns järnväg), men denna bandel används endast för bolagets egna transporter. Vid 1917 års slut utgjorde bokförda byggnadskostnaden 1,510,661 kr., hvaraf för rullande materiel 153,824 kr., och aktiekapitalet 1,200,000 kr. Järnvägsbolagets styrelse har sitt säte i Fredriksberg, som äfven är järnvägens postadress. A. d'A. 
<b>Säfsparfven,</b> <i>zool.</i> Se Emberiza. 
page_number=55, index= - Säfstaholm  - Säfstigen  - Säfstjälk  - Säfström, Anders  - Säfström, Ulrika Eleonora  - Säfström, Ture August 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Säfstaholms slott i sitt nutida skick.</tr></table> <b>Säfstaholm,</b> herresäte i V. Vingåkers socken, Södermanlands län, nära Vingåkersåns utlopp i Kolsnaren och nära Vingåkers järnvägsstation, omfattar 21 3/4 mtl med en egovidd af 4,241 har (781 har åker) samt är taxeradt till 597,100 kr. (1916). S. var någon tid hufvudgods i Sveriges största fideikommiss, det bondeska, då fideikommissrätten 1833 dit öfverflyttades från Björnö i Roslagen. Under detsamma lydde 1855 Björnö, Hörningsholm och Vibyholm inom länet, Bordsjö, Katrineholm, Askeryd och Herrestad i Jönköpings län, Toftaholm i Kronobergs och Jönköpings län och Trolleholm i Malmöhus län. Det förstnämnda och sistnämnda af dessa gods äro numera afsöndrade. — S. var urspr. en by, benämnd Säfsta, af hvilken 1454 en del skänktes af Måns Bengtsson Natt och Dag till Julita kloster, men den öfriga delen af Säfsta by — det nuv. godsets kärna — tillföll sonen Johan Månsson och ärfdes af dennes sonson Johan Åkesson, hvarefter den troligen som morgongåfva öfvergick till hans maka, Margareta Axelsdotter Bielke. Den ärfdes af dottern Ingeborg, g. m. Jöran Nilsson Posse (se Posse 3). Godset indrogs 1604 till kronan, men hans dotter Anna, g. m. öfversten Erik Soop, återfick genom konungens nåd sitt mödernearf. Dessa båda makar fingo genom byte med Axel Oxenstierna byns återstående del äfvensom säterifrihet och uppförde de första byggnaderna. Efter sin makes död bortbytte Anna godset 1633 till sin kusin riksrådet Åke Natt och Dag, hvars måg, riksrådet frih. G. Sparre, sedermera blef egare till detsamma. Han dog barnlös, men genom hans änkas dotter i ett föregående gifte kom godset genom gifte till frih. Lars Svantesson Sparre, hvars dotter 1697 blef gift med sedermera riksrådet, grefve Kl. Bonde af S. Genom hans sondotter öfvergick godset till grefliga ätten Bonde af Björnö. 1791—1855 innehades det af grefve Gustaf Trolle-Bonde, "blinde excellensen", hvilken genom storartade odlingar samt vidlyftiga park- och trädgårdsanläggningar förbättrade och förskönade den af kärr uppfyllda trakten. Han lät äfven efter af professor Gjörwell gjorda ritningar om- och tillbygga (se fig.) det urspr. 1666 uppförda och efter en eldsvåda 1762 restaurerade slottet, i hvars salar han inrymde rika samlingar af manuskript, permebref, böcker och konstverk, bl. a. skulpturer af Byström, Fogelberg, Molin m. fl. mästare, taflor af framstående italienare och holländare samt af Sandberg, Fahlcrantz,  Wallander, E. Bergh, E. Lundgren, M. Larson, Troil o. a. Efter honom har fideikommisset innehafts af brorsonen med samma namn (d. 1884), dennes son Gustaf Fredrik (hvilken, gift med en ofrälse, Trolleholm frånkändes, d. 1909) samt dennes äldste son, hofstallmästaren grefve K. G. Bonde, innehafvare af de ofvan nämnda fideikommissen i Södermanland och Småland samt egare af Tjolöholm i Halland. Jfr Looström, "Konstsamlingarna på Säfstaholm" (1882). 
<b>Säfstigen,</b> <i>zool.</i>, detsamma som säfsångaren. Se Kärrsångarsläktet. 
<b>Säfstjälk,</b> <i>bot.</i> Se Stam 2. 
<b>Säfström,</b> Anders, romanförfattare, f. i Uppsala (födelse- och dödsår ej kända), var e. o. kanslist sedan 1744 i Kanslikollegium och 1751—56 i amiralitetskommissariatet, måste därefter rymma för skuld och lär sedan ha blifvit dansk kommissionssekreterare vid något tyskt hof. Han är känd som en af våra få romanförfattare under 1700-talet i den pikareska genren. 1753—54 utgaf han arktals <i>En banqueroutespelares berättelse om en sin goda väns besynnerliga öden och lefverne,</i> som utgör ett slags kompilation ur olika utländska romaner, närmast efter Prévost d'Exiles förebild. Han bearbetade också Prévosts "Mémoires d'un honnête homme" med fortsättning af Mauvillon och tillägg ur andra arbeten under titeln <i>En frimurares lefvernesbeskrifning</i> (1754; ny uppl. 1783). Se Eichhorn, "Vår prosadikt under frihetstiden" (i "Svenska studier", I, 1869), och F. Böök, "Romanens och prosaberättelsens historia i Sverige intill 1809" (1907). K. W—g. 
<b>Säfström,</b> Ulrika Eleonora, skådespelerska och sångerska, f. 9 okt. 1770, d. 9 juni 1857, var anställd vid K. Stenbergs teater 1787—95 och vid K. teatern från 1796 till 1806, då en svår nervsjukdom nödgade henne att afgå. Hon höll sedermera småbarnsskola i Ystad. Under sin teaterbana blef hon tidigt publikens gunstling i synnerhet genom sin älskliga framställning af <i>Nina</i> och <i>Azemia</i> i d'Alayracs operetter. "Hon var äfven förträfflig älskarinna i dramer, bl. a. som <i>Eugenie, Minna von Barnhelm</i> och <i>Amalia</i> i "Världsförakt och ånger". 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Säfström,</b> Ture August, lustspelsförfattare, f. 1 okt. 1813 i Uppsala, d. 12 april 1888, blef student 1832 och aflade hofrättsexamen 1835. Efter att någon tid ha tjänstgjort i verken egnade han sig åt dramatiskt författarskap och försåg den stockholmska sekundscenen med inemot ett nittiotal stycken, i den dåtida vådevillstilen, af hvilka ett fyrtiotal föreligger i tryck. Hans egna arbeten äro, såsom han också stundom ärligt kallar dem, "bagateller" med enklaste handling, mycket ytlig karaktärsteckning och okvick dialog, men kupletterna äro sångbara, och detta, tillika med styckenas stockholmska lokalfärg, bidrog till, att S:s 
page_number=56, index= - Säfström, Ture August  - Säfsångaren  - Säfvar  - Säfvare  - Säfve  - Säfvedals härad  - Säfven  - Säfvenbom  - Säfvenbom, J.  - Säfvenfors  - Säfvenäs  - Säfveån 
hemslöjdsdramatik höll sig uppe ett par årtioden på Stockholmsscenen, bl. a. på Selinders elevteater, liksom han försåg sällskapsteatern med repertoar. Bland hans egna stycken vunno följande mest framgång: <i>Flickorna på Söder</i> (1849; 2:a uppl. 1858), <i>Amuletten eller ett paradis på vinden</i> (1852), <i>Malins korgar</i> (1853; 2:a uppl. 1861, efter en dansk idé, gifven ett hundratal gånger), <i>Midsommarvakan</i> (uppf. 1858), <i>På Hasselbacken</i> (1859; tr. 1860, 2:a uppl. 1880). Af hans öfversättningar och bearbetningar ha i synnerhet följande vunnit popularitet: <i>Lilla apan</i> (uppf. 1850; tr. 1852, 4:e uppl. 1911, efter fru J. L. Heibergs "Abekatten"), <i>De båda domestikerna</i> (1853), <i>Bark, Park och Stark</i> (1858; 2:a uppl. 1876), <i>Mumbo-Gumbo-Gongong den store</i> (efter Böghs bearb. af franska motiv, uppf. 1859; tr. 1860, spelad vida öfver 100 ggr), <i>Bror Jonathan eller oxhandlaren i Småland</i> (efter en tysk bearb. af ett franskt original, 1859; tr. 1860, 3:e uppl. 1910), ett stycke, som förut på andra scener getts i bearbetningar af Jolin och Frenckell, men vann på Södra teatern i S:s bearbetning af det tyska stycket en helt annan framgång och spelades i ett par säsonger omkr. 150 gånger. S. utgaf äfven en samling smärre dikter, kallad <i>Skymningsqvitter</i> (1853). Som tonsättare komponerade S. tills. med A. Randel operetten <i>Fiskarstugan</i> (1844), hvartill han skref libretten och som uppfördes på Operan, samt utgaf flera tonstycken dels för sång och piano, dels för piano ensamt. K. W—g. 
<b>Säfsångaren,</b> <i>zool.</i> Se Kärrsångarsläktet. 
<b>Säfvar,</b> socken i Västerbottens län, Umeå tingslag. 82,580 har. 3,858 inv. (1917). Häri ingår med 4,924 har, 422 inv. Holmö kapell, som tillhör S. kommun. S. bildar med Holmö kapell ett pastorat i Luleå stift, Västerbottens södra kontrakt. Strax s. om S. kyrka utkämpades 19 aug. 1809  en häftig strid mellan den svenska, i Ratan (se d. o.) landsatta expeditionsarmén under generalen grefve G. Wachtmeister (7,400 man) och ryska armén under general Kamenskij (5,000 man), hvilka från trakten s. om Umeå vändt om för att bryta sig väg norrut. Striden slutade med svenska arméns återtåg till Ratan, där den inskeppades på flottan. 1909 restes på Krutbrånet, platsen för stridens blodigaste moment, en minnesvård (se fig.) öfver de stupade svenskarna. Se Lindström, "Öfveramiralen frih. Pukes expedition till Vesterbotten år 1809" (1892), och A. Hammarskjöld, "Generalen grefve Gustaf Wachtmeister, hans släkt och hans fälttåg" (i "Hist. tidskr.", 1893—95, 1897). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Säfvarmonumentet. (Inskrift: "Fäderneslandetåt sina stupade söner. 1809—1909").</tr></table> 
<b>Säfvare</b> (Sävare), socken i Skaraborgs län, Kinnefjärdings härad. 2,864 har. 945 inv. (1917).  S. bildar med Lindärfva och Hasslösa ett pastorat  i Skara stift, Domprosteriet. 
<b>Säfve,</b> socken i Göteborgs och Bohus län, Västra Hisings härad. 5,115 har. 1,631 inv. (1917). S. bildar med Backa och Björlanda ett pastorat i Göteborgs stift, Älfsyssels södra kontrakt. 
<b>Säfvedals härad,</b> i Göteborgs och Bohus län,  ingår i Askims, Hisings och Säfvedals domsaga,  Askims, Västra och Östra Hisings samt Säfvedals  härads tingslag och Göteborgs fögderi samt omfattar  socknarna Örgryte, Landvetter, Partille, Härryda.  26,793 har. 29,247 inv. (1 jan. 1918). 
<b>Säfven,</b> sjö. Se Säfveån. 
<b>Säfvenbom</b> (förvrängning af <i>Sabina</i>), <i>bot.</i> Se  Juniperus. 
<b>Säfvenbom,</b> J. Se Sevenbom, J. 
<b>Säfvenfors,</b> masugn. Se Hällefors 2. 
<b>Säfvenäs.</b> 1. Industrianläggning i Örgryte socken, Göteborgs och Bohus län, vid Säfveån midtemot Gamlestaden i Göteborg, omfattande ångsåg och hyfleri, snickeri och lådfabrik, tillhör Säfveåns a.-b. (bildadt 1874; aktiekap. 2 mill. kr.), som äfven eger ångsåg (7 ramar, 3 kant- och 1 stafverk samt lådfabrik) i Karlstad. Bolagets fastigheter i Örgryte socken voro 1917 taxerade: jordbruksfastighet, 3 3/8 mtl, till 404,000 kr. och annan fastighet till 1,084,000 kr. Bolaget, hvars direktör är N. G. Sörensen, är en af Sveriges största exportörer af sågade och hyflade trävaror. — 2.  S. (Sävenäs) och Björnsholmen, ångsågar i Skellefteå socken, Västerbottens län, den förra med 12 ramar, 6 kant- och 3 stafverk samt 6 klyfsågar  och hyfleri med dubbel klyfsåg, belägen omkr. 2 km. från Ursvikens hamn i Skellefte älfs mynning, den senare med 4 ramar, 2 kant- och 4 klyfsågar samt 1 hyfvel, omkr. 1 km. från Ursviken. De tillhöra Sävenäs nya a.-b. (1914; aktiekap. 2 mill. kr.), som inom Skellefteå socken eger jordbruksfastighet om 185,400 kr. (1916) samt annan fastighet om 932,500 kr. värde. Antalet vid sågverken fast anställda arbetare är närmare 400. Årstillverkning omkr. 15,000 stds sågade varor, 17,000 kbm. pitprops  samt 7,000 läster sågkol. 1 o. 2. Wbg. 
<b>Säfveån,</b> vattendrag i Västergötland, har sin källa i den i Vedens härad belägna sjön Säfven, 10,7 kvkm., 155 m. ö. h., går därifrån mot n. v. och v., bildande flera fall, ett om 9 m. vid Prästekvarn och ett om 18 m. vid Kärrtared i Horla socken, gör där en tvär vändning mot n. ö. till Algutstorps kyrka, där Kullingsån från Ornungen (3,1 kvkm., 158 m. ö. h.) och Kvinnestadssjön förenar sig med S. Sedan S. vid Vårgårda gjort två fall, om tills. 9 m., öfvergår den i motsatt 
page_number=57, index= - Säfveån  - Säfö skans  - Säfösund  - Sägen  - Saeheim  - Saehlie, Andreas Olsen  - Säker bot mot ägghvitesjuka  - Säkerhetsakten 
riktning åt s. v., upptar Svartån från Långsjön och Tåsjön och bildar fyra fall, om tills. 23 m. I närheten af Alingsås förenar den sig med Lillån, från sjöarna Färgen (6,5 kvkm., 62 m. ö. h.) och Gärdsken, går genom sjöarna Mjörn (61,3 kvkm., 58 m. ö. h., som upptar sjön Antens (18,6 kvkm., 66 m. ö. h.) aflopp, Säfvelången, i hvilken sjön Ömmern (10 kvkm., 123 m. ö. h.), och andra inflyta, samt Aspen (5,2 kvkm., 13 m. ö. h.), och förenar sig i Gamlestaden vid Göteborg med Göta älf. Under åns sista sträcka, genom Göteborgs och Bohuslän, begagnas dess många fall för större industriella anläggningar, men i Älfsborgs län hufvudsakligen för kvarnverk (med undantag af Hedefors väfveri vid Hede). Längden är omkr. 85 km., flodområdet 1,480 kvkm. 
<b>Säfö skans,</b> på Säfön, ö. om fjärden Tvären i Södermanlands skärgård, hade byggts på 1600-talet och iståndsattes 1676 samt bestod då af ett timradt blockhus för 3 och en öppen "angulation" för 2 kanoner. Efter kriget förföll S., men 1720 iståndsattes (eller nybyggdes) "Säfö retranchement", af hvilket ännu synas några lämningar. L. W:son M. 
<b>Säfösund,</b> sund och ankarplats i inomskärsleden genom Södermanlands skärgård, Bälinge socken, mellan Säfön och Långön. Lotsuppassning och ledfyr (lanterna, fast fyr med hvitt och grönt sken). 
<b>Sägen,</b> en kortare berättelse af mer eller mindre fabelaktigt innehåll, men till rum, tid eller person bunden vid en bestämdt angifven verklighet och sålunda med anspråk på trovärdighet. Ehuru sägnen alltid är lokaliserad, kan den dock vara lika internationell som sagan (se d. o.) och är stundom af betydande ålder. Så förekommer en mycket spridd folksägen om mannen, som kallar sig "Ingen" och stöter en eldbrand i ögat på trollet, bearbetad redan i Odyssén. Sägnen kan ega mycket växlande innehåll. I synnerhet märkas sägner om historiska personer och händelser, om naturföremål, gårdar, kyrkor, sjöar och källor, om spöken och troll, jättar och dvärgar, näckar, älfvor m. m. Man kan urskilja två hufvudgrupper: historiska och mytiska. De historiska knyta ofta gamla anekdoter till nyare personligheter. Så utgöras sägnerna om Bellman som Gustaf III:s hofnarr af flera århundraden äldre Ulfspegelshistorier. De ge vanligen en psykologiskt förenklad framställning af vissa moment i händelseförloppet ("När budbäraren kom till Ulrika Eleonora med underrättelsen om Karl XII:s död, blef hon så glad, att hon skänkte honom det silfverfat, hvari hon just stod och tvättade sig"). De mytiska sägnerna söka icke sällan ge en förklaring öfver förekomsten af något visst föremål (sägnerna om klippblock, kastade af jättar mot kristna kyrkor, Ljungby horn och pipa). Större svenska samlingar äro A. A. Afzelius, "Svenska folkets sagohäfder" (1839—70), G. O. Hyltén-Cavallius, "Wärend och wirdarne" (1863—68), P. A. Säve, "Hafvets och fiskarnas sagor samt spridda drag ur Gotlands odlingshistoria" (1880) och H. Hofberg, "Svenska folksägner" (1882). Norska samlingar äro: A. Faye, "Norske sagn" (1833; ny uppl. 1844), P. Kr. Asbjörnsen, "Norske huldreeventyr og folkesagn" (1845—48; nya uppl. 1859—66 och 1870), L. Daae, "Norske bygdesagn" (1870; ny uppl. 1881) m. fl. Danska samlingar: J. M. Thiele, "Danske folkesagn" (1818—1823; ny uppl.: "Danmarks folkesagn", 1883), H. Bruun, "Gamle danske minder" (1869), E. T. Kristensen, "Jyske folkesagn" (1876), "Sagn fra Jylland" (1880). "Sagn og overtro fra Jylland" (1883, 1887, 1888; = "Jyske folkeminder" 3, 4, 6, 8, 9) m. fl. R. Stn. 
<b>Sæheim,</b> två norska medeltida kungsgårdar, den ena (fno. <i>Sæheimr</i>) belägen i Sem (se d. o.), den andra (äfven kallad <i>Sæim</i>) innerst i Lygrefjorden, i Sogn, där konung Håkan den gode (935—961) blef begrafven. K. V. H. 
<b>Sæhlie,</b> Andreas Olsen, norsk politiker, f. 1832 på Sælie, Hedemarken, d. 1896, stor jordegare och intressent i många industriföretag i Norge och Sverige, var 1868—79 liberal led. af stortinget, men närmade sig sedermera de konservative och erbjöds 1884 att inträda i Chr. H. Schweigaards kampministär, men afslog anbudet. Han var led. af grannelagsrätts- (1882) och maltskattekommittéerna (1884). K. V. H. 
<b>Säker bot mot ägghvitesjuka.</b> Se Hemliga medel. 
<b>Säkerhetsakten</b> ("Akt om personlig säkerhet samt säkerhet om eganderätten") kallas ett reformförslag, som utarbetades vid riksdagen 1769—70 af sekreta utskottet, sekreta deputationen och justitiedeputationen i syfte att råda bot på de svåraste bristerna i statsskicket. Den ursprungliga afsikten med reformförsökets igångsättande var att söka denna bot i en moderat ökning af konungamakten, och ledarna för de vid riksdagen härskande, med hvarandra förbundna hatt- och hofpartierna hade på förhand tillsammans med franske ambassadören öfverenskommit om ett dylikt grundlagsförslag. Det visade sig emellertid snart, att stämningen inom ständerna knappt var för saken, och inom de förenade utskotten fördes väl synnerligen lifliga debatter om statsskickets rätta väsen, men någon verklig ändring af författningen vågade man ej ens väcka på tal. Resultatet af öfverläggningarna blef väsentligen den ofvannämnda "säkerhetsakten", som förelades ständerna i ett betänkande af 20 okt. 1769. I detta märkliga aktstycke föreslogs först till den personliga rättssäkerhetens garanterande ett uttryckligt förbud att beröfva någon lif, ära, frihet, ämbete eller tjänst utan efter dom af laga domstol, eller att i brottmål använda annan bevisning, än lagen medgaf, såsom tortyr, delatoriska vittnen, enskilda bref och samtal mellan fyra ögon, eller att på något sätt frångå ord. process, hvarför alla extra domstolar, kommissioner och deputationer med domsrätt såväl under som mellan riksdagarna förklarades vara för eviga tider afskaffade. För att för framtiden betrygga denna rättssäkerhet borde vidare, enligt R. F:s påstådda ursprungliga afsikt, den lagskipande (= dömande och verkställande) och lagstiftande makten strängt åtskiljas och fördenskull ständerna, såsom lagstiftare, icke själfva döma i justitiesaker, utan blott efterse, huru lag och rätt i gemen blifvit vid justitierevisionen skipade, icke ingå i verkställigheten af de särskilda regeringsärendena, utan blott i allmänhet sörja för landets förkofran, dess hushållning, näringar och försvar, ej bortge tjänster, utdela pensioner och belöningar, 
page_number=58, index= - Säkerhetsakten  - Säkerhetsanordningar  - Säkerhetsapparater  - Säkerhetsfaktor  - Säkerhetsgräns  - Säkerhetshandlingar  - Säkerhetsinrättningar  - Säkerhetskopplingar 
meddela monopol eller ingå i enskilda personers angelägenheter. Förslaget vittnade om en klarnande uppfattning af statslifvets nödvändiga villkor, en tryggad personlig rättssäkerhet och en inom sin sfär starkare och mer själfständig regering, men någon annan garanti för att dessa förbättringar skulle bli beståndande än de allsmäktiga ständernas egen goda vilja gaf det icke. Trots sin moderata karaktär väckte reformförslaget mycken oro och förbittring hos anhängarna af det obegränsade ständerväldet. Icke blott mössorna, som under riksdagens lopp åter tillvuxit i styrka, utan äfven en stor del af hattarna voro emot detsamma, och säkerhetsakten föll i nov. 1769 i alla stånd utom prästeståndet, hos adeln dock efter en ytterst häftig strid och med knapp majoritet (457 röster mot 431). Därmed var tydligt, att hvarje försök att på laglig väg genom ständerna själfva bota författningens brister var omöjligt. Frihetstidens ständervälde hade dömt sig själf. — De förenade utskottens protokoll i reformfrågan jämte en mängd enskilda memorial och andra handlingar i ärendet utgåfvos i samtida tryck och utgöra en riklig källa för kunskapen om de politiska teorierna under den utgående frihetstiden. — Om en annan "säkerhetsakt" se Förenings- och säkerhetsakten. L. S. 
<b>Säkerhetsanordningar,</b> <i>järnv.</i> Se Säkerhetsinrättningar. 
<b>Säkerhetsapparater.</b> Se Elektriska säkerhetsapparater. 
<b>Säkerhetsfaktor,</b> <i>tekn.</i>, är vid beräkningar af hållfastheten (se d. o.) hos byggnads- eller maskindelar det tal, som anger förhållandet mellan brotthållfastheten hos det använda materialet och den tillåtna påkänningen i materialet. Om exempelvis en järnstång brister vid sträckning med en kraft af 4,000 kg. pr kvcm. af stångens tvärsektionsyta, belastar man en sådan i en byggnad ingående stång med högst 1,000 kg. pr kvcm. Säkerheten mot brott är då 4-faldig och säkerhetsfaktorn = 4. Säkerhetsfaktorns storlek är beroende af materialets likformighet, tillförlitlighet och den grad af kännedom om detsamma, som finnes, men bör göras beroende äfven af noggrannheten i beräkningen af de yttre krafterna och de inre spänningarna samt af dessa krafters lugna eller stötvis försiggående uppträdande, äfvensom af byggnadens mera varaktiga eller tillfälliga natur. 
Säkerhetsfaktorn antas sålunda i allmänhet till: <table> <tr><td style="text-align: center;">för</td><td style="text-align: center;">järn </td><td>i </td><td>husbyggnader </td><td>omkr. </td><td style="text-align: left;">3,5</td></tr> <tr><td style="text-align: center;">»</td><td style="text-align: center;">» </td><td>» </td><td>broar </td><td>» </td><td style="text-align: left;">4</td></tr> <tr><td style="text-align: center;">»</td><td style="text-align: center;">» </td><td>» </td><td>maskiner </td><td>» </td><td style="text-align: left;">5</td></tr> <tr><td style="text-align: center;">»</td><td>betong </td><td> </td><td> </td><td>» </td><td style="text-align: left;">5</td></tr> <tr><td style="text-align: center;">»</td><td>trä i byggnader </td><td> </td><td> </td><td>» </td><td style="text-align: left;">6</td></tr> <tr><td style="text-align: center;">»</td><td>murverk </td><td> </td><td> </td><td>» </td><td style="text-align: left;">8</td></tr> </table> För tillfälliga byggnader minskas säkerhetsfaktorn ofta med 25 proc. Fr. E. 
<b>Säkerhetsgräns,</b> <i>skpsb.</i> Linjen för säkerhetsgränsen kallas i k. förordn. 23 dec. 1915 ang. fartygs byggnad och utrustning en linje, belägen 76 mm. under skärningen mellan skottdäckets (se d. o.) öfverkant och bordläggningen. Jfr Skott, skpsb. C. K. S. 
<b>Säkerhetshandlingar,</b> värdepapper, som en gäldenär lämnat borgenären, jämte sitt skuldebref, såsom säkerhet för fullgörandet af de åtagna förpliktelserna. Borgenären åtnjuter då panträtt (se Pant och Panträtt) i dessa värdepapper. Som säkerhetshandlingar användas företrädesvis aktier, banklotter och obligationer äfvensom intecknade eller med borgen försedda skuldebref, s. k. hypoteksreverser (jfr Hypotek). C. G. Bj. 
<b>Säkerhetsinrättningar</b> (Säkerhetsanordningar), <i>järnv.</i>, alla sådana anläggningar i förbindelse med vederbörliga signaler (se d. o.), som afse att trygga tågs riktiga framförande öfver bangårdar, växelgrupper och bankorsningar. Se Ställverk. H. L. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Pikopplingen.</tr></table> <b>Säkerhetskopplingar,</b> <i>maskinb.</i>, i transmissioner inom verkstäder och med dem jämförliga lokaler använda förbindningar mellan transmissionsdelar, med ändamål att i händelse af fara möjliggöra hastig frånslagning och afstannande af i gång varande farliga maskindelar eller maskinerier. Remskifvor med tillhörande remledningar samt kugghjulsutväxlingar ge ofta anledning till olyckshändelser, i det att arbetare, som ha att sköta transmissionerna, fastna i från dem framspringande delar, indragas af dessa och bli lemlästade eller ihjälslagna. Gifvet är, att faran är större, i den mån transmissionerna gå med en mera betydande hastighet. Säkerhetskopplingarna utgöras ofta af i hvarandra gripande friktionsskifvor, hvilkas frånslagningsorgan äro så anordnade, att de från lätt tillgängliga och från fara fria platser kunna hastigt skilja skifvorna från hvarandra och på så sätt bringa de farliga delarna att stanna. Som exempel på en sådan anordning må pikopplingen (se fig.) anföras. (Benämningen pikoppling är i förbigående sagdt endast en merkantil beteckning och har icke någon rationell innebörd.) I det väsentliga består konstruktionen af en på transmissionsaxeln <i>a</i> fastkilad konisk friktionsskifva <i>d,</i> som å ena sidan är inpassad i en på axeln löst uppstucken friktions- och spärrskifva <i>e,</i> tryckt mot <i>d</i> af en fjäder, och å den 
page_number=59, index= - Säkerhetskopplingar  - Säkerhetskätting  - Säkerhetsköl  - Säkerhetslampa  - Säkerhetslås  - Säkerhetsmotstånd  - Säkerhetsnål  - Säkerhetspapper  - Säkerhetsplatser  - Säkerhetspropp  - Säkerhetsrättigheter  - Säkerhetssprängämnen  - Säkerhetsspår  - Säkerhetständstickor 
andra ansluter sig till nafvet <i>b</i> af en på axeln anbragt remskifva, som antingen själf är att anse som den farliga delen af transmissionen eller som leder arbete till någon annan farlig mekanisk inrättning. Remskifvan är vridbar på axeln, när utlösning från <i>d</i> har skett, och kan också då förbli i hvila, ehuru axeln fortfar att rotera, men bringas att deltaga i rotationen, då de i remskifnafvet sittande, i ett diametralplan vridbara klorna <i>cc</i> infalla i på <i>d</i>:s omkrets inskurna hak; af fjädrar kvarhållas sedan klorna i haken, intill dess att utlösning eger rum. Skifvan <i>e</i> är vid omkretsen försedd med sneda tänder af den form, som plägar förekomma i spärrhjul och vissa slag af spärrinrättningar (se d. o.), och dess uppgift är endast att vid utlösningen utspärra klorna <i>cc,</i> så att remskifvan blir fri och kan stanna. Invid <i>e</i> nedhänger en upptill vridbar stång <i>i,</i> hvilken tjänar som spärrklinka vid utlösningstillfället; eljest nedhänger <i>i</i> vid sidan af <i>e,</i> och någon inverkan af densamma eger då ej rum. Genom dragning af från linan <i>k</i> här och där i lokalen nedhängande handtag kan spärrklinkan slås in mot tänderna i <i>e; e</i> stannar då till följd af detta ingrepp, men de i remskifnafvet sittande klorna <i>cc</i> lyftas ur de hak, i hvilka de ingripit, och de lyftas af den yttre, afrundade delen af spärrtänderna, under det att remskifvan fortsätter att rotera; remskifvan stannar sedan efter en kort tids förlopp. Som allmän regel gäller ur säkerhetssynpunkt, att gående maskindelar böra vara så mycket som möjligt fria från utspringande och framför allt skarpa delar, i hvilka i närheten kommande kunna fastna och bli skadade. Själfklart är, att detta gäller alldeles särskildt om säkerhetsanordningarna; ty är vid dem detta väsentliga villkor icke i nöjaktig grad uppfylldt, kunna desamma lätt nog ge anledning till olyckor i st. f. att förebygga dem. En blick på fig. visar, att pikopplingen icke utmärker sig fördelaktigt i detta hänseende. Denna olägenhet är emellertid utan betydelse, om mekanismens läge är sådant, att folk icke kan komma i dess närhet. Ett annat slag af säkerhetskopplingar förekommer som förbindning mellan järnvägsvagnar. I vissa fall uppstå i dessa vagnars gång sådana oregelbundenheter, att hufvudkopplingarna mellan vagnarna afslitas eller förstöras på annat sätt. I sådana händelser komma säkerhetskopplingarna till användning; dessa äro nämligen reservkopplingar, som finnas mellan vagnarna, men som under normala förhållanden icke tas i anspråk. O. E. W. 
<b>Säkerhetskätting,</b> <i>vattenb.</i>, kallas vid slussar en kätting, hvilken med hjälp af spel och motvikt kan uppspännas framför slussportarna för att hejda fartyg, som närma sig slussen med så stark fart, att törn mot portarna kan riskeras. Den öfversta af de fyra slussarna i den nyanlagda slussleden förbi Trollhättan är utrustad med säkerhetskätting. Sådana användas äfven bl. a. vid Panamakanalen. Fmn. 
<b>Säkerhetsköl,</b> <i>skpsb.</i>, kallas en af engelsmannen Lang uppfunnen kölkonstruktion, afsedd att användas i tätförtimrade träfartyg för att i händelse af grundstötning hindra svårare läcka. Säkerhetskölen låg högre upp i fartyget än den vanliga kölen, så att den räckte endast obetydligt nedanför bordläggningen. För att erhålla lagom yttre djup af kölen sattes under densamma en s. k. additionell köl och därunder lösköl på vanligt vis. De närmast säkerhetskölen liggande bordläggningsgångarna voro betydligt tjockare än vid vanlig kölkonstruktion. Jfr Köl. C. K. S. 
<b>Säkerhetslampa.</b> Se Davys säkerhetslampa. 
<b>Säkerhetslås.</b> Se Lås, sp. 156. 
<b>Säkerhetsmotstånd,</b> <i>elektrot.</i>, ett passande motstånd, t. ex. en elektrisk glödlampa, som inkopplas i en elektrisk strömkrets för att skydda ledningar eller ackumulatorer för alltför stark ström, särskildt i fall "kortslutning" (se d. o.) uppkommer. 
<b>Säkerhetsnål.</b> Se Nål, sp. 306. 
<b>Säkerhetspapper.</b> Se Papper, sp. 1501. 
<b>Säkerhetsplatser</b> (fr. <i>places de sûreté</i>). Se Nantesiska ediktet. 
<b>Säkerhetspropp,</b> <i>elektrot.</i> Se Elektriska säkerhetsapparater. 
<b>Säkerhetsrättigheter,</b> <i>jur.</i>, kallas de sakrätter, enligt svensk lag panträtten och retentionsrätten (se dessa ord), hvilkas syfte egentligen är att tjäna en borgenär till säkerhet för utbekommande af hans fordran, men af hvilka panträtten äfven kan innebära själfständig rätt att ur densammas föremål, panten, d. v. s. dennas genom försäljning realiserade värde, utfå visst belopp (se Panträtt, sp. 1472). C. G. Bj. 
<b>Säkerhetssprängämnen,</b> sprängämnen med mindre känslighet för mekanisk åverkan (stöt, rifning o. d.) eller eld. I de flesta länders sprängämneslagstiftning medges åt dem vissa lättnader med afseende på tillverkning, transport och handel. En stor grupp (ty. <i>schlagwettersichere sprengstoffe,</i> eng. <i>permitted explosives,</i> fr. <i>explosifs de sûreté</i>) har dessutom egenskaper, som göra, att de utan fara för grufgasexplosioner kunna användas i kolgrufvor, där explosiva gaser förekomma. De faktorer, som anses vara afgörande för ett sprängämnes egenskap att icke antända explosiva gasblandningar eller blandningar af koldamm och luft, äro hufvudsakligen låg explosionstemperatur och låg detonationshastighet samt liten och kortvarig explosionslåga. Vår nuv. kännedom om hithörande frågor grundar sig framför allt på arbeten af Will, Bichel och Mettegang, Watteyne, Dautriche m. fl. De senare årens experimentella undersökningar i de tyska, franska, belgiska, engelska och amerikanska försöksstationerna, där stora tunnlar (ty. <i>versuchsstrecke,</i> fr. <i>galerie d'essais,</i> eng. <i>testing gallery</i>) anlagts för försök med olika gasblandningar, ha medfört stora framsteg med afseende på säkerhetssprängämnenas utveckling. De flesta af dessa sprängämnen äro baserade på ammoniumnitrat, exempelvis ammonkarbonit, dorfit, grisoutine, monobel powder m. fl. Andra åter, exempelvis wetterdynamit, nobelit, saxonite, kynite, äro af dynamittyp, men ha låg nitroglycerinhalt och i allmänhet tillsatser af koksalt, oxalater o. d. för att sänka explosionstemperaturen. Slutligen ha äfven vissa klorat- och perkloratsprängämnen kommit till användning i kolgrufvor, exempelvis halalit, silesiapulver m. fl. S. Nff. 
<b>Säkerhetsspår,</b> <i>järnv.</i> Se Säkerhetsväxel. 
<b>Säkerhetständstickor.</b> Se Tändstickor. 
page_number=60, index= - Säkerhetsventil  - Säkerhetsväxel  - Saekkedale  - Säkkijärvi  - Säkring  - Säkylä  - Säl  - Saeland, Sem  - Sälbrunnar  - Säldjur 
<b>Säkerhetsventil.</b> Se Ventil. 
<b>Säkerhetsväxel,</b> <i>järnv.</i>, en i ett till hufvudspår anslutande sidospår å en bangård inlagd växel, som afser att förhindra vagn eller annat järnvägsfordon att från sidospåret inkomma i hufvudspårets tågväg. Det spår, till hvilket säkerhetsväxeln leder, benämnes säkerhetsspår, och denna växel skall därför alltid, då tåg framgår på hufvudspåret, vara förseglad i läge till säkerhetsspåret, hvilket endast har till ändamål att mottaga i drift varande vagn eller fordon, som kan hota tåg på hufvudspåret. H. L. 
<b>Sækkedale,</b> no., säckdalar, <i>geol.</i>, inom nuv. och forna glaciärområden förekommande, i fast berg delvis nedskurna dalar, som med jämförelsevis jämn stigning uppåt plötsligt upphöra och där halfcirkelformigt begränsas af branta, ofta ända till flera hundra m. höga klippväggar. Denna säckdalens slutända kallas "botten" och upptas oftast af en glaciär (isbræ) eller en liten sjö med framförliggande morän eller täckes af stora lossprängda klippblock. Bottnar (<i>botner</i>) förekomma äfven själfständigt för sig utan att bilda afslutning på dalar. Båda slagen äro allmänna flerstädes i Norge, exempelvis i Jostedalsbræens omgifningar, där uppmärksamheten på dem under 1860-talet fästes af norske officeren K. T. Lorange (se Lorange 1 och där angifven litteratur). Liknande former äro iakttagna äfven i Alperna, på Himalaya och Spetsbergen. E. E. 
<b>Säkkijärvi,</b> kustsocken i Viborgs län, Finland, Kymmene domsaga och härad, utgör ett imperiellt pastorat af 1:sta kl., afskildt 1572 från Viborgs socken. Hör under Nyslotts stift, Fredrikshamns kontrakt. 873 kvkm. 13,394 inv. (1914), finsktalande. A. G. F. 
<b>Säkring,</b> Säkringsanordning, <i>jaktv.</i>, anordning å hammerlessgevär och andra gevär med automatisk spänning af hanen eller slagstiftet, afsedd att förhindra oafsiktlig skottlossning. På en hammerless sker säkring och afsäkring vanligen genom förskjutning af en knapp på kolfhalsens öfversida. Vid andra gevärsmodeller finnas andra anordningar. G. G. 
<b>Säkylä,</b> konsistoriellt pastorat af 3:e kl. i Åbo och Björneborgs län, Finland, Eura domsaga, Loimijoki härad, lyder under Åbo ärkestift, Björneborgs öfre kontrakt. 157 kvkm. 2,733 inv. (1914), finsktalande. En af landskapet Satakuntas äldsta socknar. S. omnämnes redan 1392. A. G. F. 
<b>Säl,</b> <i>zool.</i> Se Säldjur. 
<b>Sæland,</b> Sem, norsk fysiker, f. 17 april 1874 i Time, Jæderen, var 1900—09 amanuens vid universitetets fysiska institut samt deltog därunder i Kr. Birkelands polarskensexpeditioner och studerade i Potsdam och Heidelberg. 1909 utnämndes han till professor i fysik vid den 15 sept. 1910 öppnade tekniska högskolan i Trondhjem och inlade som dess förste rektor 1910—14 stor förtjänst om dess organisation. Han representerade 1915—18 Trondhjems 3:e valkrets i stortinget, där han var ensam "vilde". S. har publicerat en rad afhandlingar rörande jordmagnetism och fosforescerande fenomen. Sedan 1912 är han led. af direktionen för Videnskapsselskapet i Trondhjem. — Hans broder Jon S., f. 26 sept. 1876 i Time, landtbrukslärare på Modum och på Aas 1900—08, föreståndare för landtbruksskolan i Alvdal (Lille-Elvedalen) sedan 1908, åtnjuter stort anseende som landtbruksvetenskaplig förf. och har utgett <i>Nordre Gudbrandsdalen</i> (1910), <i>Hallingdal og Numedal</i> (1911), <i>Vort beste kjötdyr paa fjeldet er sauen</i> (1916; belönt med konungens medalj) och <i>Lærebok i sauealing</i> (på landsmål, 1918). K. V. H. 
<b>Sälbrunnar,</b> <i>jaktv.</i>, benämning på de hål i isen, hvarigenom sälen går upp och ned. Jfr Nosbliser. G. G. 
<b>Säldjur</b> (Själdjur, "sjöhundar"), <i>Pinnipedia, zool.</i>, en underordning af rofdjuren (<i>Carnivora</i>), skiljas från de öfriga rofdjuren företrädesvis genom benens bildning, hvilken, liksom den spolformiga bålen med sina platta, tätt åtliggande hår, ådagalägger, att de fullständigt ha afpassat sin organisation efter vattenlifvets fordringar. Benen äro mer eller mindre fenlika; öfverarm- och lårben äro korta, hvaremot tårna äro förlängda och omslutna af simhud. Vid simning begagna säldjuren bakfötterna, hvilka ega mycket stor rörlighet, som simfenor, medan framfötterna vanligtvis ligga tryckta intill kroppen. Nyckelben saknas. Äfven tänderna afvika från de öfriga rofdjurens, enär kindtänderna äro af en likartad, vanligen mycket enkel form samt mjölktänderna äro mycket små och försvinna stundom redan före födseln. Ytteröron saknas utom hos en familj. Näsborrarna slutas, när de dyka. Endast en unge födes åt gången. De flesta säldjur äro försedda med tjockt späcklager under huden, hvilket lager bidrar till deras förmåga att hålla konstant kroppstemperatur. Af detta späck smältes den bästa tran, som utgör en begärlig handelsvara. Säldjuren utgöra för grönländarna och andra polarfolk ett af de viktigaste existensvillkoren. Dessa djurs näring består af fisk, hos somliga ock af lägre hafsdjur, såsom blöt- och kräftdjur. På land eller på isen, där de hvila, rör sig flertalet med svårighet. — Underordningen omfattar följande familjer: 
1. <i>Otarioidæ,</i> öronsälar, ha i flertalet organ aflägsnat sig mindre från de egentliga rofdjuren, från hvilka säldjuren härstamma, än de öfriga. Dithörande djur skiljas lätt från öfriga säldjur genom förhandenvaro af yttre öron. När de röra sig på land, böjas bakbenen under kroppen liksom hos andra däggdjur. Baktårna äro ungefär lika långa. Dessa säldjur ha i mellankäken 6, i underkäken 4 framtänder; kindtänderna, 5—6 på hvardera sidan i öfver- och 5 i underkäken, äro enkla, koniska. Dithörande former, som man hänfört till flera, hvarandra dock mycket närstående släkten, ha vidsträckt utbredning hufvudsakligen i de tempererade zonerna; dock saknas de i de nordliga delarna af Atlantiska hafvet. Som man redan kan sluta af benens byggnad, vistas de mycket mera på land än de öfriga salarna; sålunda lefva de under fortplantningstiden på land. De äro polygama och lefva i flockar, vanligen en hanne och ett större antal honor. Hannen är vanligtvis betydligt större än honan. Släktet <i>Arctocephalus</i> utmärkes genom relativt långa öron och sin förlängda hårda gom. Den ofta i Europas zoologiska trädgårdar förevisade <i>A. californianus</i> fångas vid Kaliforniens kuster. Sjöbjörnen, <i>A. ursinus</i> (se pl. till art. Polarländer), som lefver i norra delen af Stilla hafvet från 
page_number=61, index= - Säldjur 
Kamtjatka till Kalifornien, är på grund af den fina, täta bottenullen, som utmärker dess fäll, föremål för ifrig jakt. Vid Stilla hafvets amerikanska kuster samt Japan lefver sjölejonet l. mansälen, <i>Otaria Stelleri</i> l. <i>jubata,</i> den största af denna familjs medlemmar; hannen kan uppnå en längd af 4 m. Nosen är kortare, öronen mindre; hannen är försedd med man. 
2. <i>Trichechidæ,</i> hvalrossdjur. Liksom hos medlemmarna af den föregående familjen kunna bakbenen böjas framåt under kroppen, när djuret rör sig på land. Hvalrossdjuren sakna yttre öron. Hufvudet har mycket bred, trubbig nos. De öfre hörntänderna äro mycket långa, nedåt riktade och ha öppen rot. Kindtänderna äro små, kägelformiga, genom nötning snedt afstympade; vanligen blott <i>en</i> öfre framtand, inga framtänder i underkäken. Till familjen hör endast ett släkte: hvalross-släktet (<i>Trichechus</i> l. <i>Rosmarus</i>) med två arter (se Hvalross-släktet med fig.). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Grönlandssäl, hanne.</tr></table> 3. <i>Phocidæ,</i> egentliga sälar, äro de, som af hela gruppen fullständigast äro lämpade för att lefva i vatten. Då djuret rör sig på land, sträckas bakbenen bakåt och deltaga ej i ställflyttningen, hvilken sker på det sätt, att sälen lyfter upp framdelen af kroppen och kastar den framåt, hvarvid den slår framfötterna mot marken; därefter stödjer den på dem och bröstet samt framdrager kroppens bakdel, så att ryggen blir krökt, hvarefter den åter kastar fram kroppens framdel o. s. v. Yttre öron saknas. Första och femte tån på bakfötterna äro längre än de tre mellersta. Framtänderna växla till antalet, äro högst sex ofvan och fyra nedan. Kindtänderna äro vanligen flerspetsade. — Till underfamiljen <i>Phocinæ,</i> hvars medlemmar äro försedda med det nyssnämnda antalet framtänder och med väl utvecklade klor, hör fjärdsälsläktet. <i>Phoca,</i> som räknar följande nordiska arter: <i>Ph. groenlandica,</i> grönlandssälen (fig. 1). Den gamle hannen är ofvan hvitaktig med stor, aflång, svartaktig eller brunaktig fläck på hvardera sidan af ryggen och svart ansikte; honan är ljust gråaktig med eller utan glesa, svartaktiga fläckar; under hvitaktig. Den nyfödda ungen är beklädd med mjuk, gulhvit ull. Gombenen äro baktill förenade med plogbenet och tvära i den fria, bakre kanten. Kindtänderna äro små, rätt och glest sittande. Hannen uppnår en längd af 1,8 m.; honan är mindre. Grönlandssälen förekommer icke vid Sveriges kuster, ehuru den under istiden lefvat där, men besöker årligen Norges nordvästra kuster. Arten är f. ö. pelagisk och tillhör företrädesvis Norra Ishafvet och norra Atlanten. Vid tiden för ynglandet träffas den talrikt på sådana ställen af hafvet, där massor af drifis förefinnas, på hvilka ungarna framfödas och däggas. Sälens föda är fisk. Denna art ynglar i mars—april, och omkr. tre veckor efter ungens födelse försiggår parningen på isen. Grönlandssälen är föremål för en storartad fångst, och särskildt en mängd ungar dödas, hvarför också dess antal starkt minskats. För eskimåernas existens är den af sådan vikt, att de tro, att den måste förekomma äfven i lifvet efter detta. — <i>Ph. vitulina,</i> knubbsälen, är ofvan gråhvit eller grågul med mörkare fläckar, som ofta sammanflyta. Gombenen baktill äro urringade och ej förenade med plogbenet, kindtänderna tjocka och snedt ställda i förhållande till käkens längsriktning. Kroppslängden stiger ända till 1,8 m. Knubbsälen är en kustform, som förekommer fr. o. m. Södermanlands skärgård rundt om södra Sverige ända till norska gränsen, sparsammare i Östersjön, men allmännare vid västra kusten; f. ö. träffas den i Nordsjön, norra Atlanten (äfven på amerikanska sidan) och Norra Ishafvet; äfven i Stilla hafvet förekommer denna eller en densamma mycket närstående art. Den går upp från hafvet i floder och insjöar. Endast under fortplantningstiden, som infaller i sept., lefver den i större flockar; ungen, som födes vid midsommartiden, är något mörkare till färgen än modern, enär den före födelsen (eller under födelsen) fällt sin första ulliga, hvitgula dräkt. Denna säl blir synnerligen skadlig därigenom, att den förtär stora massor af för människan nyttig fisk. Dels af detta skäl, dels för späckets och hudens, men äfven för köttets skull jagas den liksom de andra nordiska sälarterna. — <i>Ph. hispida,</i> småvikaren l. hafsvikaren 1. ringlade sälen, är ofvan svartaktig med hvita eller gula ringar; undersidan är ljusare med eller utan fläckar. Denna, den minsta af Nordens säldjur, hvars längd i allmänhet är omkr. 1 m., är arktiskt cirkumpolär. Vid Skandinavien förekommer den ensam eller parvis från Östergötland till Bottniska vikens nordligaste delar; längre söderut, vid vår västkust och vid Danmark är den sällsynt; den går nordligast af alla sälar och är icke funnen sydligare än i Engelska kanalen; dessutom är den funnen i Saima, Ladoga- och Baikalsjöarna samt Kaspiska hafvet; i sagda sjöar liksom i Östersjön är småvikaren att anse som reliktform. Den lefver på fisk och kräftdjur och ynglar i febr.—mars; ulldräkten är gråhvit. Såväl skinn som späck äro mycket eftersökta. — <i>Ph. barbata,</i> storkobben l. storsälen, skiljer sig så pass mycket från de föregående, att den hänförts till ett särskildt släkte (<i>Erignathus</i>), hvars särmärken äro: morrhåren glatta (hos de förra vågiga); 3:e fingret längst, 1:a och 5:e kortare än 2:a—4:e (hos de föregående äro 1:a och 2:a fingrarna längre än de andra); pannan mellan ögonen bredare än hos de föregående. Häraf framgår, att storkobben i dessa afseenden är ursprungligare, mindre afvikande från de på land lefvande rofdjuren än de förut omnämnda Phoca-arterna. Storkobbens hårbeklädnad är gråaktig, nästan enfärgad; han är näst hvalrossen den 
page_number=62, index= - Säldjur  - Sälg  - Sälglöfbaggen  - Säljarmonopol  - Sällberg, Karl Ture  - Sällskapet 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Gråsäl.</tr></table> största af de nordiska sälformerna (hannens kroppslängd uppgår till omkr. 3 m.). Den är arktiskt cirkumpolär, förekommer vid Norges nordliga kuster och är i Sverige anträffad endast subfossil. Den lefver mest af ryggradslösa djur. Ungen födes på isen i april—maj med mörk, gråbrun ulldräkt. — Till ifrågavarande underfamilj hör ock <i>Halichærus grypus,</i> gråsälen, haf-ert-sälen l. hafssälen (fig. 2). Den skiljer sig från Phocasläktet genom mycket längre nos och genom sina koniska kindtänder, medan dessa hos Phoca äro flerspetsade. Den är ofvan mörkt grå, med silfverglans och smärre, spridda, svarta fläckar; hufvudet är enfärgadt, smutsigt gulhvitt, hvilken färg finnes äfven på undre kroppsdelarna, undantagandes halsen och bringan, som äro grå, med smutsigt gulhvita fläckar. Honan är ljusare än hannen. Den nyfödda ungen har en tämligen yfvig hårbeklädnad af hvitgulaktig färg. Hannen blir öfver 2 m. lång. — Gråsälen förekommer vid Skandinaviens alla kuster, vid England och Irland, i ö. till Novaja Zemlja och i v. till Grönland och östra Nord-Amerika. Den är sällskaplig, håller sig gärna vid eller på isen. Den ynglar i Östersjön i febr.—mars, i Nordsjön i sept.—okt. På vissa ställen, t. ex. i Östersjön och Bottniska viken, företar den vandringar. Gråsälen följer med drifisen och kan till följd däraf mot slutet af vintern komma massvis till ställen, långt aflägsna från dem, där den vistats förut under vintern. Den lefver af fisk och är ett glupskt rofdjur. Under hösten och förvintern fetmar den, men magrar efter jul. En fullvuxen gråsäl väger ända till 170 kg. och har en riklig mängd späck. De gamle hannarna äro modiga och ilskna, och då flera djur samlats vid samma klippa eller skär, slåss de ofta om liggplatserna, hvarvid de tjuta och vråla, så att det höres på långt afstånd. Gråsälen är föremål för indräktig fångst; den antingen skjutes eller klubbas ihjäl på isen eller hugges med säljärn. Köttet ätes, ehuru det är groft, späcket och huden användas och stå i rätt högt pris. Fångsten är vintertiden förbunden med icke ringa möda och besvärligheter, icke sällan äfven med faror, om isen råkar i drift och för med sig de därpå befintliga fångstmännen. — Underfamiljen <i>Monachinæ</i> utmärkes därigenom, att den har endast 4 öfre framtänder och att de bakre extremiteternas klor äro rudimentära eller saknas. De flesta dithörande former tillhöra de antarktiska hafven; en: <i>Monachus albiventer,</i> lefver i Medelhafvet. — Om underfamiljen <i>Cystophorinæ</i> se Klappmytsen (Blåssälen). Dit hör sjöelefanten, <i>Macrorhinus leoninus</i> (fig. 3), hos hvilken form hannarna ha nosen utvidgad och förlängd till en snabel; hannen uppnår en längd af 9 m. och är det största af alla säldjur. Den var förr allmänt förekommande i de antarktiska hafven; en närbesläktad art lefver vid Kaliforniens kust. — De äldsta säldjuren äro funna i miocenlagren. L—e. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Sjöelefant.</tr></table> 
<b>Sälg,</b> <i>bot.</i> Se Salix. 
<b>Sälglöfbaggen,</b> <i>Lochmæa capreæ,</i> <i>zool.</i> Se Löfbaggar. 
<b>Säljarmonopol,</b> <i>polit. ekon.</i> Se Monopol, sp. 936. 
<b>Sällberg,</b> Karl Ture, folklifsskildrare, f. 14 nov. 1854 i Nydala, Småland, d. 27 jan. 1908, aflade 1874 mogenhetsexamen, var 1888—1900 lärare vid Värnamo folkhögskola och tidningsman, lämnade sedan 1894 under titeln <i>Bygdekrönika</i> småländska berättelser af harmlös skämtan och besatta äfventyr till ett stort antal tidningar, vanligen under märket Thure S. Urval af dessa utkommo i bokform (1894 ff.) under växlande namn och ega en stor läsekrets; <i>Samlade bygdehistorier</i> utkommo i 2 bd 1899—1900. 
<b>Sällskapet</b> (vanligen kalladt 
page_number=63, index= - Sällskapet  - Sällskapet Barnavård  - Sällskapet D.B.V.  - Sällskapet De fattiges vänner  - Sällskapet De gamlas vänner 
Stora sällskapet), Stockholms största klubb, stiftades 1 dec. 1800; stiftarna voro i hufvudsak grosshandlare och fabriksidkare. Lokaler fann klubben i Kirsteinska (f. d. Nymanska) huset vid Nedre Munkbron, hvari dessförinnan K. Stenborgs teater varit inrymd. 1849 fick S. trefligare lokaler i Bergstrahlska huset vid Riddarhustorget och Stora Nygatan, 1857 ännu bättre sådana i Hotell Rydberg vid Gustaf Adolfstorg, och 1870 inflyttade S. i ett för sällskapet af byggmästaren J. Andersson uppfördt hus i hörnet af Blasieholmstorg och Arsenalsgatan (nu n:r 7 Arsenalsgatan), som af S. inköptes 1877. Klubben bereder sina medlemmar tillfälle till otvungen sällskaplig samvaro och till att intaga sina måltider för moderat pris. Utom matsal finnas rökrum, konversationsrum, bibliotek (15,000 bd), tidningsrum, biljardsal, brädspels- och kortspelsrum (alltifrån början ha dock hasardspel inom S. varit förbjudna). Från 1807 räknade S. äfven statsämbetsmän, militärer och diplomater bland sina ledamöter. Under de första 60 åren hade sällskapet stundom baler och musiksoaréer, då damer voro inbjudna. Antalet ord. ledamöter får utgöra högst 700 (antalet f. n. fylldt), och de inväljas af direktionen, som består af 15 ledamöter. Inträdesafgiften, som tidigast var 5 kr., har efter hand stigit till 150 kr., och årsafgiften likaså från urspr. 12 kr. till 100 kr. och höjes fr. o. m. 1919 till 150. 1892 tillsatte S. en aflönad verkställande direktör, och s. å. öfvertog klubben själf sin restaurangrörelse. Till 100-årsdagen 1900 utgafs festskriften "Sällskapet 1800—1900", förf. af Klas Lundin. 
<b>Sällskapet Barnavård,</b> konstitueradt i Stockholm 5 febr. 1900, har till ändamål att sprida intresse för och kunskap om barns vård och uppfostran, hvilken uppgift sällskapet söker förverkliga genom att i hufvudstaden underhålla en anstalt för utbildning af för familjer lämpliga barnavårdarinnor. 15 nov. 1901 öppnade sällskapet sin första utbildningsanstalt i en lägenhet på 4 rum och kök i n:r 93 Folkungagatan, där barnen emellertid vårdades endast under dagen för att af mödrarna återhämtas på aftnarna. Men redan 1902 hyrde styrelsen en ny, större lokal i n:r 88 Brännkyrkagatan, i hvilken bostad redan från början kunde beredas plats för 7 elever och 10 barn. Då äfven denna lokal, ehuru småningom utvidgad, snart blef för trång, flyttade sällskapet anstalten till huset n:r 50 Hornsgatan, där den slutligen disponerade 28 rum och 7 kök. Men äfven denna lokal led af åtskilliga brister. Och 1 okt. 1916 invigdes en för anstalten uppförd egen byggnad på en tomt i Stadshagen (Kungsholmen), som disponeras mot en årshyra af 10 kr. till Stockholms stad. Denna byggnad, som dragit en totalkostnad af omkr. 200,000 kr., insamlade genom bidrag från intresserade personer, är uppförd af sten och innehåller 4 våningar förutom källare och vind. Den lämnar rum för sammanlagdt 77 personer (föreståndarinnan, 2 afdelningssköterskor, undersköterska, 4 ammor, 24 elever, 40 barn m. fl.). Sällskapet står under beskydd af hertiginnan af Västergötland, och dess angelägenheter förvaltas af en styrelse på 9 personer, hufvudsakligen damer. Till elever vid anstalten mottagas kvinnor från 17 års ålder till så stort antal, som styrelsen finner lämpligt. Elev erlägger för sin kurs en årligen fastställd afgift, som på senaste tiden fått höjas till 100 kr. i månaden, men som för mindre bemedlade kan väsentligt reduceras. Tiden för en fullständig utbildningskurs är f. n. 4 månader. Utom de ord. eleverna mottagas äfven extra elever, vanligtvis unga förlofvade flickor, som söka skaffa sig kunskap i barnavård, innan de ingå äktenskap. Extra elev, som intar första och andra frukost, men ej bor inom anstalten, betalar 75 kr. pr månad, med middag 90 kr. Under 1917 afslutade 77 ord. elever fullständig kurs, hvarjämte 52 extra elever tillegnade sig större eller mindre kunskap i barns vård. R. W. 
<b>Sällskapet D. B. V.</b> i Visby. Se Visby. 
<b>Sällskapet De fattiges vänner</b> i Göteborg, stiftadt 29 juni 1819 och med stadgar fastställda af K. M:t 29 okt. s. å., har till ändamål att lämna understöd åt vissa kategorier s. k. pauvres honteux af bägge könen och åt ålderstigna ogifta tjänare, som innehaft tjänst oafbrutet på samma ställe i Göteborg minst 12 år och därunder uppfyllt vissa villkor. Sällskapets led. eller hans änka och barn i torftig belägenhet skola företrädesvis njuta sällskapets omvårdnad. I början utdelades understödet dels i form af lifsmedel, dels som hyreshjälp, dels som betalning för skolgång. I st. f. understöd i form af skolgångsafgift lämnades 1831—59 ersättning af 450 rdr åt två lärarinnor vid en flickskola mot skyldighet att till undervisning mottaga 24 flickor. Sedermera anskaffade sällskapet skollokal samt aflönade lärare och lärarinnor. Vid 1917 års slut voro tillgångarna 457,754 kr. 75 öre, hvartill komma Emelie och Charlotte Jungbergs donation, som förvaltas af drätselkammaren och som uppgår till 114,000 kr. och Henrika Barks minnes donation 30,000 kr., hvarjämte sällskapet uppbär en tillf. å 840 kr. af räntan på en J. E. Leos donation. 1917 utdelades <table> <tr><td>genom anvisningar å bröd, ved och koks till 653 personer  </td><td style="text-align: right;">13,670:44 </td><td>kr.</td></tr> <tr><td>för 6 barn betalades skolgångsafgifter med                </td><td style="text-align: right;">595:-     </td><td style="text-align: center;">»</td></tr> <tr><td>kontant understöd lämnades till 842 personer med          </td><td style="text-align: right;">33,660:-  </td><td style="text-align: center;">»</td></tr> <tr><td>i följd af donationsbestämmelser utbetalades till 12 pers.</td><td style="text-align: right;">3,452:22  </td><td style="text-align: center;">»</td></tr> <tr><td>                                                          </td><td style="text-align: right;">51,377:66 </td><td>kr.</td></tr> </table> På grund af ett styrelsens upprop till allmänheten inflöto 1917 för sällskapets verksamhet 24,240 kr. K. H—n. 
<b>Sällskapet De gamlas vänner,</b> stiftadt 1895 i Stockholm, åsyftar att i ett ålderdomshem mot ringa eller ingen afgift bereda underhåll och vård åt obemedlade eller mindre bemedlade kvinnor af den s. k. bildade klassen. Styrelsen består af 6 pers. (jämte suppl.), hvaraf 1 ordf. och 1 kassaförvaltare. Hemmet ("Hemmet för gamla" i Enskede, invigdt 1911), rymmer 93 pers. i 2 grupper: hel- och halfpensionärer. Alla pensionärer skola medföra egna, snygga möbler och linne samt själfva bekosta sin tvätt. Stiftelsens inkomster utgjorde 1917 101,078 kr. 43 öre, utgifterna s. å. 61,840 kr. 30 öre. Tillgångarna (donationer och fonderadt kapital) uppgingo 31 dec. 1917 till 635,155 kr. 88 öre. 
page_number=64, index= - Sällskapet De nödlidandes vänner  - Sällskapet för bildande af småbarnsskolor i Göteborg  - Sällskapet för Finlands geografi  - Sällskapet för folkundervisningens befrämjande 
<b>Sällskapet De nödlidandes vänner,</b> med stadgar fastställda af K. M:t 3 april 1816, stiftades egentligen af språkmästaren Louis Paban (f. 1777 i Provence, d. 1823), som genom skrifter om välgörenhet och outtröttligt personligt arbete lyckades samla 333 rdr b:ko till grundplåt för sällskapet. Snart tillkommo större och mindre donationer af en mängd framstående personer, i främsta rummet konung Karl XIV Johan, sällskapets beskyddare, som skänkte 15,000 rdr. Sällskapet räknade inom kort öfver 500 medlemmar. Behöfvande ståndspersoner af bägge könen, yngre eller äldre, hvilkas nöd är för allmänheten mindre uppenbar, skola enligt stadgarna egentligen bispringas. Således bör välgärningen snarare uppsöka den olycklige än denne själf visa sig för att därom anhålla. Den på lifsbärgning blottställde samt af ålder och bräcklighet till arbete oförmögne och orklöse, som värdigt gått sin lefnadsbana och hvilken, under själfförsakelsen, i enslighet lider, skall främst och ovillkorligen vara berättigad till stiftelsens vårdnad. Sällskapet var bland de första, som började bispringa s. k. pauvres honteux. Dess fonder uppgå till 214,760 kr. (1917). Genom direktionen, hvari redan från början kvinnor haft plats, utdelades 1917 till 186 personer tillsammans 8,455 kr. Understöden utgå i allmänhet med 40 kr. om året. O. G. Rehn. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Annedalsskolan.</tr></table> <b>Sällskapet för bildande af småbarnsskolor i Göteborg,</b> konstitueradt 1839, inrättade s. å. den första småbarnsskolan. Ändamålet med denna stiftelse är att i möjligaste mån ersätta bristande föräldravård i hemmen. Barn mottagas från tre års ålder och få kvarstanna i småbarnsskolan intill sju år. Det är i allmänhet fattiga barn, som mottagas, men äfven barn från hem i bättre ekonomisk ställning, om skolans hjälp behöfves. Småbarnsskolorna äro f. n. 5 och ha egna skolhus (jfr fig.). Det dagliga sammanlagda barnantalet är 600—700. I hvarje skolhus finnas två stora salar och en matsal, i det senast byggda dessutom en arbetssal. Skolhusen äro försedda med rymlig lekplan, omgifven af plantering. Barnen sysselsättas med lekar, sång, teckning, modellering samt handarbeten af åtskilliga slag. Undervisning i läsning förekommer ej, däremot korta samtal om åskådningsföremål, några lättfattliga bibliska berättelser; emellanåt berättas äfven sagor, om det finnes en illustration till sagan, en plansch på väggen. Vården omfattar äfven bespisning, eftersom barnen äro i skolan under större delen af dagen. Bespisningen består af 1/2 l. mjölk, 10 gr. margarin och minst 175 gr. rågbröd pr barn och dag. Härtill komma hafregryn och risgryn till välling, som barnen få tre dagar i veckan. Numera ingå äfven, till omväxling, fruktsoppor och rotfrukter i bespisningen. Sällskapets angelägenheter handhas af en styrelse af minst 24 pers. 1917 utgjorde dess utgifter 44,108 kr., hvilka bestredos dels af ledamotsafgifter (5 kr. årligen eller 50 kr. på en gång), dels ränta på sällskapets fonder, barnens veckoafgifter (20 öre) och öfriga medel, dels af anslag, 30,500 kr., af Göteborgs stad. Sällskapets tillgångar, däri inberäknadt värdet af fasta egendomar, utgjorde 1917 358,750 kr. Jfr minnesskriften "Göteborgs småbarnsskolor 1839—1914" (1914). J. A—s. 
<b>Sällskapet för Finlands geografi</b> stiftades 1888 för att åstadkomma beröring och samverkan mellan de sakkunnige, som på skilda områden sysselsätta sig med geografiska spörsmål rörande Finland af vare sig vetenskaplig eller rent praktisk natur. Till ledamöter i sällskapet inväljas personer, "hvilka genom insikter, arbeten eller på annat sätt kunna befordra sällskapets syften". Sällskapet sammanträder en gång i månaden eller hvarannan månad, med undantag af sommarmånaderna. Dess publikationer, som utges under den gemensamma titeln "Fennia", omfattade vid utgången af 1914 37 bd. Med statsunderstöd har det genom en redaktionskommitté utgett en "Atlas öfver Finland", med åtföljande svenska, finska och franska textböcker. 1:a uppl. (1899) omfattade 32 kartblad jämte text i 1 bd, 2:a uppl. (1910) innehöll 55 kartblad och 2 bd text. Detta arbete erbjuder en allsidig och korrekt bild af Finlands naturförhållanden samt af resultaten af dess folks arbete för sin materiella och intellektuella förkofran. Sällskapet har äfven genom reseunderstöd sökt verka för sitt ändamål. Sekreterare har ända sedan sällskapets stiftande varit professor J. A. Palmén. M. G. S. 
<b>Sällskapet för folkundervisningens befrämjande</b> utgör en fortsättning eller rättare en ombildning af det på sin tid betydande, i Stockholm arbetande Sällskapet för växelundervisningens befrämjande (se härom Växelundervisning). Ombildningen försiggick 1866, sedan det under sistnämnda sällskaps direktion stående folkskollärarseminariet indragits och till följd däraf ej mindre det därtill utgående statsanslaget upphört än ock den åt sällskapet upplåtna, för skolan och seminariet använda, lägenheten måst återställas till staten. För sitt syftemål, hvilket antyddes i namnet, skulle det nya sällskapet verka dels genom den af växelundervisningssällskapet underhållna skolans fortsatta verksamhet som profskola, dels ock genom att bereda tillfälle till undervisning och öfning åt sådana unga män, som antingen önskade inträda vid statens seminarier, men saknade därtill nödiga förkunskaper, eller ämnade egna sig åt lärarkallet vid de mindre skolor, där examinerade lärare icke erfordrades, dels slutligen genom att fortsätta utgifningen af tjänliga läroböcker och annan undervisningsmateriel. 1873 ombildades profskolan och 
page_number=65, index= - Sällskapet för folkundervisningens befrämjande  - Sällskapet för främjande af kyrklig själavård 
delades på två särskilda afdelningar: den ena en egentlig folkskola, den andra en fortsättningsskola, hvarmed åsyftades dels att visa, hur undervisningen i en högre folkskola lämpligen borde ordnas, dels att bereda tillfälle för de ynglingar, som inträdt i yrkena, att vinna ökad bildning. Sedan fortsättningsskolan emellertid fyllt sin uppgift, då andra dylika skolor uppstått, upprättades i dess ställe 1883 en s. k. preparand-anstalt för unga kvinnor, som önskade inträda vid statens seminarier. Med den s. k. preparand-anstalten förenades 1885 ett småskollärarinneseminarium. 1896 beslöt emellertid sällskapet att omorganisera hela sin läroanstalt till en högre folkskola, som trädde i verksamhet höstterminen 1897. Dess uppgift är att åt flickor, som genomgått folkskolan, meddela dels en fortsatt undervisning, dels en fullständigare utbildning för kvinnans praktiska lifsuppgifter. Fr. o. m. 1912 omfattar skolan tre enåriga klasser. Undervisningen i tredje klassen afser att bibringa lärjungarna verklig yrkesutbildning i vissa viktigare kvinnliga yrkesgrenar, särskildt hemsysslor, barnavård och klädsömnad. — Enligt de 1896 af K. M:t stadfästa stadgarna har sällskapet till uppgift att främja en ändamålsenlig folkundervisning. Ledningen af sällskapets angelägenheter utöfvas af en direktion af 12 personer, valda af sällskapet bland dess ledamöter, en tredjedel hvarje år. Sällskapet, som har eget hus i Stockholm, har sedan början åtnjutit i statsanslag 4,500 kr. årligen samt fr. o. m. 1908 ett särskildt statsbidrag å 200 kr. till undervisningen i huslig ekonomi. Sedan 1912 har sällskapet erhållit årliga anslag af växlande storlek från Stockholms stad (8,000 kr. 1918). Sällskapets tillgångar utgjorde vid 1914 års slut 107,186 kr. A. J. 
<b>Sällskapet för främjande af kyrklig själavård</b> (signatur S. K. S.) bildades i Stockholm 1893 på initiativ af numera rotemannen Karl Alm med syfte att på frivillig väg deltaga i arbetet för att afhjälpa den stora kyrkliga nöden i hufvudstaden, särskildt i dess utkanter. Dels ville sällskapet genom att anordna föredrag och diskussioner påverka opinionen för nödvändigheten af att tillgodose berättigade kyrkliga kraf, såsom byggandet af nya kyrkor, helst ett flertal mindre, delandet af massförsamlingarna och anställandet af flera prästerliga krafter, särskildt sådana, som kunde lösgöras från expeditionsarbete för att helt egna sig åt personlig själavård, besök hos fattiga och sjuka och tillvaratagande af i andligt hänseende förkomna. Dels ville sällskapet efter förmåga insamla medel till att aflöna dylika präster och upptaga sådant arbete i Stockholms utkantsförsamlingar. I enlighet härmed har sällskapet upptagit arbete inom Maria (vid Ansgariekyrkan och Hornstull), Katarina, Brännkyrka (Liljeholmen och Enskede), Kungsholms, Johannes, Engelbrekts (Hjorthagen), Oskars (Djurgården), Solna (Hagalund), Spånga (Dufbo) och Ösmo (Nynäshamn) församlingar. Vid Liljeholmen och Helgalunden (Katarina förs.; se fig.) samt i Dufbo, Hagalund och Enskede har sällskapet uppfört kyrkor, de två förstnämnda af trä, de öfriga af sten och rymmande jämte församlingssal omkr. 400 pers. I Katarina församling (vid Helgalunden) ha dessutom i en fastighet (tax.-v. 315,000 kr.) inredts för arbetet erforderliga lokaler (församlingssal, bibliotek, läsrum, barnkrubba m. m.). Sällskapets arbete har på de senaste åren i allt högre grad börjat inorganiseras i det ord. församlingsarbetet, hvadan sällskapet f. n. (1918) har kvar i sin tjänst endast 2 präster (vid Hornstull och Helgalunden) och 1 diakon (i Hagalund). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Helgalundens kyrka (af trä, flyttbar).</tr></table> 
Genom anordnandet af två större konferenser (1901 och 1902) och några mindre (1904, 1907 och 1913) och de väckelser dessa gåfvo har sällskapet förutom genom sitt öfriga arbete blifvit af stor betydelse för den nya kyrkliga "församlingsrörelsen" icke endast i hufvudstaden, utan i hela svenska kyrkan, den rörelse, som 1910 fick sitt yttre organ i Diakonistyrelsen. En stor insats har sällskapet likaledes gjort genom att uppsätta (1904) tidningen "Församlingsbladet", som 1912 öfvertogs af Diakonistyrelsen. På sällskapets initiativ bildades 1907 den s. k. "Församlingsbyrån"; äfven denna öfverlämnades jämte den af densamma och af sällskapet förut bedrifna bokförlagsverksamheten till Diakonistyrelsen, då denna började sitt arbete. 1914 träffade sällskapet en öfverenskommelse med Diakonistyrelsen om samarbete för att åstadkomma kyrkor, kapell och församlingshus företrädesvis i uppväxande arbetar-, stations- och industrisamhällen; i detta arbete har sällskapet hufvudsakligen verkat för insamlande af medel till och byggande af <i>flyttbara kyrkor,</i> d. v. s. kyrkor, så konstruerade och byggda af sådant material, att de lätt kunna nedtagas och ånyo uppföras på annat håll. På detta sätt kan upptagandet af kyrkligt arbete möjliggöras i dylika samhällen, redan innan de hunnit bli i religiöst och sedligt hänseende förvildade. När sedan vederbörande samhälle eller församling befinnes villig att på officiell eller frivillig väg bygga sig egen kyrka, kan då den flyttbara kyrkan lätt uppföras i ett annat liknande samhälle. Den 1918 i Helgalunden uppförda kyrkan är den första af flyttbar typ. Sällskapet omfattar f. n. 8 församlingskretsar med ett medlemsantal af omkr. 1,000. Styrelsen består af en representant från hvar och en af kretsarna, 
page_number=66, index= - Sällskapet för främjande af kyrklig själavård  - Sällskapet för inhemsk silkesodling  - Sällskapet för nyttiga kunskapers spridande  - Sällskapet för räddning af skeppsbrutna  - Sällskapet för svenska kvartettsångens befrämjande  - Sällskapet för utgifvande af bidrag till Åbo stads historia  - Sällskapet Hortikulturens vänner  - Sällskapet Idun  - Sällskapet M[usis] A[mici]  - Sällskapet M. M.  - Sällskapet Nya Idun  - Sällskapet pro fauna et flora fennica  - Sällskapet Pro fide et christianismo  - Sällskapet Pro Patria  - Sällskapet till arbetsflitens befrämjande  - Sällskapet till befrämjande af Stockholms (stads) borgarskola  - Sällskapet till dygdigt och troget tjänstefolks belönande 
och dessa sålunda för hvarje år valda komplettera sig själfva till lämpligt antal, f. n. intill 15. Sällskapets årliga inkomster och utgifter balansera (1917) på 92,000 kr. Den sammanlagda kassabehållningen utgjorde 31 dec. 1917 58,000 kr. Se den af sällskapet genom Anna Alm till 25-årsjubileet utg. skriften "På storstadens gränsmarker, frivilligt kyrkligt arbete 1893—1918" (1918). S—m. 
<b>Sällskapet för inhemsk silkesodling.</b> Se Silkesodling, sp. 519. 
<b>Sällskapet för nyttiga kunskapers spridande</b> stiftades 19 dec. 1833 med syfte "att verka för arbetsklassens höjande i intellektuellt afseende". Enligt nu gällande, 1906 antagna stadgar har sällskapet till mål att medelst en tidskrift äfvensom, därest tillgångarna det medge, medelst andra åtgärder befästa och utvidga en allmän och fosterländsk bildning bland svenska folket. Sällskapets angelägenheter besörjas genom en direktion, hvars medlemmars antal, alla valda för ett år, icke må öfverstiga tjugu. Inkomsterna utgöras af ledamotsafgifter (3 kr. årligen eller 30 kr. en gång för alla) och räntan af donerade medel. Redan 1834 utgaf sällskapet första häftet af sin tidskrift, Läsning för folket (se d. o.), hvars utgifning ännu fortgår, dock under den 1899 förändrade benämningen Läsning för svenska folket. 1873—79 utkom på sällskapets föranstaltande tillika tidskr. "Land och folk", som hufvudsakligen innehöll rese- och folklifsskildringar, samt 1874—79 en tredje tidskr., "Ur folkens häfder", afsedd för populära historiska framställningar. Första uppslaget till sällskapets bildande gafs af dåv. förste expeditionssekreteraren, sedermera generalkonsuln F. A. Ewerlöf. Ordförande ha varit statsrådet G. Poppius (1833—56), generallöjtnanten frih. F. Wrede (1856—83), riksarkivarien K. G. Malmström (1883—92), presidenten H. Forssell (1892—1901), generaldirektör A. Anderson (1901—17) och riksbibliotekarien E. V. Dahlgren (sedan 1917). Sekreterare och tidskriftsredaktörer ha varit L. A. Ekmarck (1835—69), H. Forssell (1869—75), H. Hofberg (1875—83), frih. G. O. R. Lagerbring (1883—87), J. R. Spilhammar (1887—1915) och T. Holmberg (sedan 1915). 
<b>Sällskapet för räddning af skeppsbrutna,</b> Svenska. Se Lifräddningsväsende, sp. 450. 
<b>Sällskapet för svenska kvartettsångens befrämjande</b> stiftades i Stockholm 2 nov. 1883, på initiativ främst af revisorn M. Rystedt, och har till ändamål att vidmakthålla och främja intresset för svensk kvartettsång samt genom utdelning af lämpliga belöningar eller på annat sätt uppmuntra och understödja dennas konstnärliga utveckling. Sällskapet skall gynna kvartettkomposition företrädesvis genom att anordna pristäflingar och till allmänheten sprida de prisbelönta kompositionerna. Sedan 1885 har sällskapet årligen anordnat pristäflan för nya flerstämmiga manskörkompositioner, som alltid skola ha svensk text; de granskas af en prisnämnd utaf tre sakkunniga, och utom de prisbelönta sångerna förvärfvar sällskapet genom inköp andra, som befunnits värdiga, för att införas i det årligen utgifna kvartetthäftet. Vid S:s allmänna årsmöte på våren i Stockholm sjungas de nya kvartetterna. S. har låtit trycka inalles 324 sånger af 82 tonsättare, däribland flera namnkunniga; af dessa ha endast 2 belönats med första pris (båda till Aug. Körling), men 12 med andra och 48 med tredje priset. Mot en ringa årsafgift får led. kostnadsfritt årets kvartetthäfte. Led., spridda öfver hela Sverige (samt ett ringa antal i Amerika, Finland, Norge, Frankrike och Ryssland), äro omkr. 2,000. Styrelsen har sitt säte i Stockholm och består af 7 personer. Som ställföreträdare har den på en mängd platser utom Stockholm särskilda ombud. E. F—t. 
<b>Sällskapet för utgifvande af bidrag till Åbo stads historia</b> saknar egentlig organisation. Dess medlemmar inbetala antingen en gång för alla 50 mark eller i årsafgift 5 mark samt erhålla de utgifna skrifterna. Dessa föranstaltas af styrelsen för Åbo stads historiska museum. Skrifterna utkomma i två serier "Bidrag": den första upptar urkundssamlingar och aktstycken, den andra originalafhandlingar och bearbetningar af källorna. Sedan 1884 ha af första serien hittills (1918) utgetts inalles 14 och af andra serien 12 hftn. T. C. 
<b>Sällskapet Hortikulturens vänner.</b> Se Trädgårdsföreningar. 
<b>Sällskapet Idun.</b> Se Idun. 
<b>Sällskapet M</b>[usis] <b>A</b>[mici]. Se Auroraförbundet. 
<b>Sällskapet M. M.</b> Se Muntra musikanter. 
<b>Sällskapet Nya Idun.</b> Se Nya Idun. 
<b>Sällskapet pro fauna et flora fennica.</b> Se Societas. 
<b>Sällskapet Pro fide et christianismo.</b> Se Pro fide et christianismo. 
<b>Sällskapet Pro patria.</b> Se Pro patria. 
<b>Sällskapet till arbetsflitens befrämjande.</b> Se Bikupa 2. 
<b>Sällskapet till befrämjande af Stockholms (stads) borgarskola.</b> Se Borgarskola. 
<b>Sällskapet till dygdigt och troget tjänstefolks belönande</b> har enligt de af K. M:t 27 febr. 1829 fastställda, med få ändringar ännu gällande stadgarna till ändamål att genom uppmuntran och belöningar underhålla dygd, sedlighet, ordning, omtänksamhet och arbetsflit hos tjänstfolket i hufvudstaden. Detta ändamål söker sällskapet förverkliga genom att till i enskild tjänst anställda personer i Stockholm, hvilka tjänat minst 15 år i samma familj, utdela belöningar. Sällskapet bildades 1828 för att hugfästa minnet af konung Karl XV:s födelse 3 maj 1826. Dess första sammanträde egde rum 3 nov. 1828, och belöningar till tjänare utdelades första gången 4 maj 1829. Sällskapets kapitaltillgångar, hvartill grundplåten skänktes af konung Karl XIV Johan m. fl. medlemmar af kungl. huset, uppgingo vid sammankomsten 1828 till 5,220 rdr b:ko och 142 rdr 16 sk. b:ko i utlofvade årsbidrag. Enligt 1917 års bokslut uppgingo de till 158,670 kr. 19 öre, däri inbegripet särskilda, under sällskapets förvaltning stående fonder å 22,500 kr. Från fonderna utgå pensioner till gamla tjänare med belopp, växlande mellan 120 kr. och 30 kr. 1917 utgjorde inkomsterna 8,681 kr. 40 öre och utgifterna 7,775 kr. 67 öre. S. å. utdelades belöningar och understöd till 360 tjänare med 5,295 kr. och i pensioner eller lifräntor till 17 personer 1,710 kr. Sällskapets ledamöter äro dels ständiga, dels 
page_number=67, index= - Sällskapet till dygdigt och troget tjänstefolks belönande  - Sällskapet till uppmuntran af öm och sedlig modersvård  - Sällskapet Vitterlek  - Sällskapet Vänner till Pauvres honteux  - Sällskapsdans  - Sällskapshundar  - Sällskapspapegojor  - Sällskapsspektakel  - Sällskapsöarna 
årsbetalande. De senare uppgingo 1917 till 151. Sällskapets angelägenheter handhafvas af en direktion af 9 led., valda för 3 år i sänder. Hos sällskapet finnes anställd en af direktionen antagen sekreterare, som tillika är kassaförvaltare. F—g. 
<b>Sällskapet till uppmuntran af öm  och sedlig modersvård,</b> stiftadt 3 maj 1827 af dåv. kronprinsessan Josefina jämte ett antal i hufvudstaden bosatta fruar, åsyftar enl. de sista, 12 nov. 1907 utfärdade stadgarna att "genom utdelande af belöningar hjälpa och uppmuntra Stockholms kommun tillhörande mödrar — hustrur eller änkor —, hvilka egna sina barn eller styfbarn en öm och sedlig modersvård och äro stadda i behöfvande omständigheter". I maj 1917 utdelades 4,680 kr. till 159 mödrar med 739 hemmavarande minderåriga barn. Sällskapet, som sammanträder till ord. årsmöte 3 maj, står under beskydd och ordförandeskap af drottningen. Antalet medlemmar är något öfver 100 (1918). Vid 1917 års slut uppgingo sällskapets tillgångar till 132,553 kr. 80 öre; inkomsterna under årets lopp utgjorde 6,707 kr. 44 öre, utgifterna 4,975 kr. 56 öre. 
<b>Sällskapet Vitterlek.</b> Se Vitterlek. 
<b>Sällskapet Vänner till pauvres honteux.</b> Se Pauvres honteux. 
<b>Sällskapsdans.</b> Se Dans, sp. 1316. 
<b>Sällskapshundar,</b> <i>zool.</i> Se Hunden, sp. 1314—15. 
<b>Sällskapspapegojor,</b> <i>zool.</i>, benämnas i handeln en del smärre papegojor, hvilka endast parvis kunna hållas i fångenskap, därför att ena makan sällan eller aldrig öfverlefver den andra (däraf benämningen <i>inséparables,</i> oskiljaktiga). Den mest bekanta är sparfpapegojan (<i>Psittacula passerina</i>), som är den minsta af Brasiliens papegojor, ungefär af en kanariefågels storlek. Färgen är lifligt grön, men skuldrorna och gumpen blå. Sparfpapegojan lefver i stora skaror i trädgårdar i Brasilien. I fångenskap blir den snart tam. L—c. 
<b>Sällskapsspektakel</b> (Societetsspektakel), enskild teaterföreställning med idel amatörer som rollinnehafvare. Den naturliga teaterhåg, som ger upphof till dylika sällskapsnöjen, kan spåras redan i de småpjäser, som barn sätta ihop och uppföra. I hela Sverige rådde under Gustaf III:s tid en vurm för sällskapsspektakel (se Stockholms teatrar, sp. 72), och sådana tillställdes under förra delen af 1800-talet rätt ofta på herrgårdar o. s. v. samt i Stockholm af Aurora-orden (se d. o.) och i seklets senare del af sällskapet Litteraturvännerna (se d. o.), af badortskretsar, af studenter i deras parodiska spex (se d. o.), för att ta endast några exempel. Icke så få sceniska konstnärer ha vid sällskapsspektakel tagit sina första fjät på tiljan och där fått sina anlag upptäckta. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Ön Raiatea, en af Sällskapsöarna.</tr></table> <b>Sällskapsöarna</b> (fr. <i>Iles de la Société</i>) 1. Tahitiarkipelagen, polynesisk ögrupp i Stilla hafvet, belägen v. om Paumotuöarna mellan 16° och 18° s. br. samt 148° och 155° v. lgd. Ögruppen, 1,650 kvkm., sträcker sig från n. v. till s. ö. samt består af 14 öar, genom ett 130 km. bredt vatten delade i två grupper: en nordvästlig (eng. <i>Leeward islands,</i> fr. <i>Iles sous le vent</i>) och en sydöstlig (eng. <i>Windward islands,</i> fr. <i>Iles au vent</i>). Till den förra gruppen, 471 kvkm., höra Tapamanu l. Maiauiti (34 kvkm.) i luckan mellan de båda grupperna, Tubai l. Motuiti (12 kvkm.), Marua l. Maupiti (12 kvkm.), Bora-Bora (24 kvkm.), Huahine (73 kvkm.), två genom ett näs förenade berg fårade af trånga, djupa dalar med rik vegetation, Raiatea l. Ulietea (194 kvkm.; se fig. 1) och Tahaa (82 kvkm.), omslutna af ett gemensamt korallref, samt de västligast liggande små Mopiha l. Lord Howe (15 kvkm.), Ura l. Scilly (15 kvkm.) och Bellinghausen (10 kvkm.), upptäckt först 1824 af O. v. Kotzebue. Till den senare l. Windwardöarna (1,179 kvkm.) höra Eimeo l. Moorea (af Wallis kallad Duke of York), 132 kvkm., Tahiti (Cooks Otaheiti och sannolikt Queiros' Sagittaria, Bougainvilles Nouvelle Cythère), den mest betydande ön i arkipelagen, 1,042 kvkm., Tetuaroa (Bougainvilles Umaitia), 2 kvkm., och Maitea l. Matia (3 kvkm.), den 
page_number=68, index= - Sällskapsöarna  - Sällstorp  - Sällström, Peter Mikael 
sydöstligaste. Med undantag af 4 låga korallöar (Mopiha, Bellinghausen och Scilly inom den förra gruppen och Tetuaroa bland Windwardöarna) äro de af stora korallref skyddade och med goda hamnar försedda öarna tvärbranta och bergiga. Högsta toppen är Orohena på Tahiti (2,236 m.); på de öfriga öarna öfverstiga bergen i allmänhet ej 900 m. Ehuru numera inga vulkaniska krafter äro märkbara, finner man dock af de i ögruppens byggnad ingående bergarterna: trakyt, dolerit och basalt, att sådana fordom varit mycket verksamma. Vegetationen är på grund af jordens bördighet och det milda, jämna klimatet ytterst rik. Bergen äro ända till topparna bevuxna af tät skog, och på de af bergbäckar rikt vattnade kustslätterna frodas brödfruktträdet, kokospalmen, vanilj, jams, arum och pisang, ett slags sockerrör och flera fruktträd samt de af européerna införda bomulls- och kaffebuskarna, tobaksplantan m. fl. växter. De flesta husdjur äro importerade af européer; endast den australiska hunden och svinet äro inhemska. Ur mineralriket hämtas järn, lera, svafvel och salt. Skeppsbyggen idkas i ej obetydlig skala. Invånarna tillhöra en af de vackraste bland Polynesiens stammar (se pl. II till art. Oceanien och Polynesierna). Deras kroppsbyggnad är ovanligt symmetrisk; hudfärgen växlar från ljus oliv till mörkbrunt; håret är vågigt eller lockigt och munnen bred, men välformad. I synnerhet kvinnorna äro berömda för sin skönhet, af hvilken dock resande fordom gett öfverdrifna skildringar (jfr fig. 2). Vid européernas ankomst utmärkte öborna sig framför de öfriga Söderhafsfolken genom ett mildt och vänligt sinnelag samt stor mottaglighet för civilisation. Det europeiska inflytandet har emellertid visat sig i högsta grad olycksdigert, enär den fordom mycket talrika befolkningen alltmer decimeras genom de laster och sjukdomar, som sjöfarande infört bland densamma. Öarna ha nu omkr. 19,000 inv., hvaraf Tahiti (se d. o.) omkr. 11,700, Moorea omkr. 1,600, Huahine 1,230, Raiatea jämte Tahaa omkr. 3,350 och Bora-Bora—Maupiti 1,300. — Ögruppen upptäcktes till en del 1606 af portugisen Queiros samt besöktes 1767 af Wallis och 1768 af Bougainville. Närmare känd blef den dock först genom de undersökningar, som 1769, 1773, 1774 och 1777 företogos af Cook, som uppkallade öarna efter Royal society i London. 1797 grundlades af engelsmän på Tahiti den första protestantiska missionsstationen i Stilla hafvet. Efter någon tid fördrifna, återkommo missionärerna 1812, då Pomare II (Pomare var titeln på ögruppens härskare), konung 1805—24, öfvergick till kristendomen. 1836 gjorde franska katoliker ett försök att grundlägga en missionsstation på Tahiti, men förvisades på befallning af drottning Pomare IV (1824—77). För att hämnas denna skymf intog franske amiralen Dupetit-Thouars Tahiti 1843, och efter åtskilliga förhandlingar måste drottning Pomare ställa Windward Islands (Tahiti och underlydande öar) under franskt beskydd. 1887 togo fransmännen med Englands medgifvande äfven Leeward islands i besittning. 1880 abdikerade den siste infödde konungen, Pomare V (d. 1891), och ögruppen förvandlades därefter till en fransk koloni. S. ingå nu i kolonien Oceaniska besittningar (se Frankrike, sp. 1136) med gemensam guvernör i Papeete på Tahiti, biträdd af ett "conseil privé". Där samlas ock ett "conseil général", 18 genom allmän omröstning valda ombud. (J. F. N.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Ungmö på Tahiti, 1760-talet. (Efter J. Cook.)</tr></table> 
<b>Sällstorp,</b> socken i Hallands län, Viske härad. 2,377 har. 396 inv. (1917). Annex till Veddige, Göteborgs stift, Fjäre och Viske kontrakt. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Sällström,</b> Peter Mikael, operasångare, f. 18 okt. 1802 i Helsingfors (eller Petersburg) af svenska föräldrar, d. 18 dec. 1839 i Stockholm, blef 1820 elev vid K. teatern i Stockholm, fick Du Puy till lärare och måste redan 1822, efter dennes död s. å., ännu som outbildad öfvertaga sin lärares partier, såsom <i>Joconde, Adolf</i> i "Den lille matrosen" och t. o. m. <i>Don Juan,</i> för hvilken roll han befanns vara något för späd. S:s tenorröst var mjuk och böjlig, med synnerligen behaglig klangfärg. Ehuru han ej ens kunde läsa noter, glänste han dock genom röstens och personlighetens romantiska förtrollning under tio år som publikens gunstling och sångscenens främsta manliga prydnad, tills hans röst 1833 började brytas genom en bröstsjukdom, väl äfven genom oregelbundet lefnadssätt. Hans glansroller voro <i>Max</i> i "Friskytten" och <i>Fra Diavolo;</i> dessa kreerade han på svensk scen, liksom ock <i>George</i> i "Hvita frun", <i>Almaviva</i> i "Barberaren i Sevilla", <i>Florestan</i> i "Fidelio" m. fl. Utan att ega stor scenisk 
page_number=69, index= - Sällström, Peter Mikael  - Sällsynta jordartmetaller  - Sällträ  - Sällvin, Herman Andreas  - Sälohus  - Sälting  - Sältran  - Säm  - Sämjedelning  - Sämjehemman  - Sämje- och stadgehemman  - Sämjerätt  - Sämpsä  - Sämsjön  - Sämskgarfning  - Sämskskinn  - Sämund (Saemund) Sigfusson  - Sämunds edda  - Säng  - Sänger, Max  - Sänger  - Sänglägesbehandlingen  - Säng och säte  - Sängvärmare  - Sänkbrunn  - Sänke  - Sänkfaskiner  - Sänkfräs  - Sänkhammare 
förmåga, utvecklade han verklig sanning och liffullhet i roller, som lågo hans naturell mera nära. A. L. (E. F—t.) 
<b>Sällsynta jordartmetaller,</b> <i>kem.</i> Se Jordartmetaller. 
<b>Sällträ,</b> dets. som bollträ. Se Bollspel, sp. 1016. 
<b>Sällvin,</b> Herman Andreas, tidningsman, f. 27 april 1864 i Hudiksvall, aflade 1883 mogenhetsexamen i Östersund, egnade sig sedan åt tidningsmannayrket, vardt 1887 redaktör och utgifvare af "Jämtlands tidning", ingick 1888 som redaktionssekreterare i "Sundsvallspostens" redaktion, förestod 1894—97 Svenska telegrambyråns filial i Sundsvall och blef 1898 redaktör af "Sundsvallsposten". S. har tagit liflig del i Allmänna valmansförbundets verksamhet och är led. af dess öfverstyrelse och likaledes beklädt ledande poster inom tidningsmannavärlden. 
<b>Sälohus,</b> dets. som själahus. Se Själagård. 
<b>Sälting,</b> <i>bot.</i> Se Triglochin. 
<b>Sältran.</b> Se Späck. 
<b>Säm,</b> socknar. Se Norra Säm och Södra Säm. 
<b>Sämjedelning,</b> en utan iakttagande af de i skifteslagstiftningen bestämda formerna enligt delegarnas öfverenskommelse verkställd delning af jord. 
<b>Sämjehemman,</b> <i>kam.</i>, vissa hemman, som i äldre tider uppodlats inom samma rågång med andra hemman, vanligen på någon allmänning, hvarför de i allmänhet blefvo införda i jordeboken som kronohemman. En persons eller inrättnings besittningsrätt till ett sämjehemman kallades sämjerätt. I Småland var benämningen sämje- och stadgehemman. Genom skatteköp ha dessa hemman förvandlats till skattehemman. Kbg. 
<b>Sämje- och stadgehemman,</b> <i>kam.</i> Se Sämjehemman. 
<b>Sämjerätt,</b> <i>kam.</i> Se Sämjehemman. 
<b>Sämpsä</b> l. Sampsa, <i>finsk myt.</i>, eg. "skogssäf", uppfattad som fruktbarhetsgudomlighet och förmodligen härstammande från den skandinaviska fruktbarhetsguden Frej. Äfven själfva ordet torde vara germanskt lån (jfr ty. <i>simse,</i> "Juncus"). Ett vanligt binamn är Pellervo, "lin", eller Pellervoinen. K. B. W. 
<b>Sämsjön.</b> 1. Sjö i Kinds härad, Älfsborgs län, s. om Ulricehamn och strax s. ö. om sjön Asunden, men ej stående i samband med den, utan afrinnande söderut genom Månstadsån till Lillån l. Asman till Ätran. Sjön ligger 164 m. ö. h., har en längd i n.—s. af omkr. 7 km., men vida mindre bredd och en areal af 9 kvkm. — 2. Sjö i Gäsene härad, Älfsborgs län, 185 m. ö. h., 5,9 kvkm., afrinner jämte Sandsken, 191,5 m. ö. h., 2,2 kvkm., till Nossan. Wbg. 
<b>Sämskgarfning.</b> Se Läder, sp. 167, 171—172. 
<b>Sämskskinn.</b> Se Läder, sp. 172. — Sämskskinnshandskar. Se Handske, sp. 1362. 
<b>Sämund</b> (Sæmund) Sigfusson, med tillnamnet hin frode (d. v. s. den vise), isländsk lärd, f. 1054, 1056 eller 1057, d. 1133, tillhörde en af Islands förnämsta släkter. Han reste tidigt utomlands för att förkofra sig i konster och vetenskaper samt besökte Danmark, Frankrike och möjligen Italien. Man berättar, att han så fördjupat sig i den tidens hemliga konster, astrologi, alkemi, magi o. d., att han glömt sitt eget namn. En annan lärd isländare, Jon Ågmundsson, träffade honom och förmådde honom att bege sig hem. Efter återkomsten till Island nedsatte han sig på sin fädernegård Odde och lät viga sig till präst. Han vann mycket anseende för sina lärda och medborgerliga förtjänster. Den isländska folktraditionen har haft många underbara ting att förtälja om S.; i den lärda världen har han fordom varit ansedd som samlare af den äldre Eddan och som skald, men sannolikt med orätt (se Edda 1). Däremot författade han en tyvärr förlorad kortare skrift på latin om de norske konungarnas historia åtminstone till Magnus den gode; denna åberopas både af Odd Snorresson och Nóregs konungatal. — Litt.: Finnur Jónsson, "Den oldnorske og den oldislandske litteraturs historie" II. Th. W. (R. N—g.) 
<b>Sämunds edda.</b> Se Edda. 
<b>Säng.</b> Se Bädd. 
<b>Sänger,</b> Max. Se Saenger och Kejsarsnitt. 
<b>Sänger,</b> rysk statsman och filolog. Se Zenger. 
<b>Sänglägesbehandlingen.</b> Se Sinnessjukvård, sp. 648. 
<b>Säng och säte,</b> Skillnad till. Se Skilsmässa, sp. 1008. 
<b>Sängvärmare,</b> en förr, då det var illa beställdt med rummens uppvärmning, mycket nödvändig apparat för att värma säng och sängkläder. Detta kunde ske med uppvärmda stenar, med värmebäcken, med varmvattenskärl och fyrpannor (fig. 1) o. s. v. Bilderna visa ett par slag af de sängvärmare, som fransmännen kalla <i>moine</i> ("munk"). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>1. Sängvärmare med fyrpanna.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Sängvärmare: upphettadt järn ibleckbeklädd träcylinder.</tr></table> 
<b>Sänkbrunn,</b> <i>bygnk.</i> Se Grundläggning, sp. 413. 
<b>Sänke.</b> 1. <i>Fisk.</i> Se Metspö. — 2. <i>Tekn.</i> Se Sänksmide. — 3. <i>Väg- o. vattenb.</i> Vertikalt bergschakt, utsprängdt uppifrån, ofta för att möjliggöra "påslag" till en horisontal eller nära horisontal tunnel. Jfr Tunnel. 
<b>Sänkfaskiner,</b> <i>befästningsk.</i> Se Faskin. 
<b>Sänkfräs,</b> <i>mek. tekn.</i> Se Fräs, sp. 44. 
<b>Sänkhammare,</b> <i>tekn.</i> Se Sänksmide. 
page_number=70, index= - Sänkkista  - Sänklod  - Sänkning  - Sänkningsabscess  - Sänkningshyperemi  - Sänkningstecken  - Sänksmide 
<b>Sänkkista,</b> <i>vattenb.</i>, detsamma som kassun (se d. o.). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Sänklod,</b> <i>tekn.</i>, verktyg, bestående af en vanligen spolformig kropp af mässing, bly eller järn, fäst vid ett snöre. Genom att låta sänklodet fritt hänga i snöret ger man åt detta vertikalt l. lodrätt läge, och man kan genom att hålla det af lodet spända snöret mellan ögat och t. ex. en stakkäpp, ett murhörn e. d. kontrollera, i hvad mån dessa afvika från det vertikalplan, som bestämmes af lodsnöret och ögat. Genom ytterligare liknande kontroll i ett annat vertikalplan, som bildar en vinkel, helst omkr. 90°, med det första, kan konstateras, om stakkäppen, murhörnet o. s. v. har fullt vertikalt läge. Man kan använda sänklod äfven för att direkt utfinna läget af en punkt vertikalt öfver eller under en annan punkt. Därvid används ett sänke af noggrant svarfvad form, nedtill slutande i en spets, som kan inställas öfver den kända, resp. utmärka den sökta punkten. Af vikt är att i sådant fall snöret är infäst i lodets axellinje. Fmn. 
<b>Sänkning.</b> 1. <i>Bergsv.</i>, ett arbete, som i en grufva drifves nedåt. — 2. <i>Geol.</i> Se Höjning 1. 
<b>Sänkningsabscess,</b> <i>med.</i>, en bulnad, som oftast utvecklar sig långsamt utan svåra inflammatoriska förändringar och som från inre delar söker sig ut till kroppsytan. Själfva bulnaden kan framkallas af olika varbildande bakterier. Oftast finner man tuberkelbaciller i innehållet, men äfven andra sjukdomsalstrande bakterier: kocker, colibaciller, syfilisbakterier o. s. v., ge upphof till abscesser med sänkningskaraktär. De sjukdomar, som mestadels åstadkomma sänkningsabscesser, ha sitt säte i benen, antingen så, att en tuberkulos caries fräter sönder kotor i ryggraden eller de långa rörformiga benens ändar, eller så, att midtstyckena af dessa senare förstöras genom benröta. I ena eller andra fallet uppstår en djupliggande böld, som småningom förstoras och söker sig väg, där minsta motståndet möter från omgifvande väfnaders sida. Då patienten merendels går uppe, verkar också tyngdlagen, hvarför vätskan (varet) slutligen gör sig bemärkt på en lägre plats å ytan än den, som motsvarar den inre källan för densamma. Om t. ex. halskotorna äro angripna, kan varet sjunka ner längs ryggradens framsida och märkas som en ansvällning på baksidan af svalget eller fortsätta ner i mediastinum ända ner till mellangärdet. Sitter ursprunget för abscessen i ryggkotorna, kan varet följa riktningen af de muskler, som gå därifrån ner till lårets framsida. Då så är förhållandet, ger bulnaden sig till känna i eller nedanför ljumskvecket. Äfven de bulnader, som bero på sjukdomar i extremiteternas ben eller ledgångar, kunna följa de långsträckta muskler, som förekomma där, och en bulnad från t. ex. höftleden framträda i knävecket. Om den sjuke är sängliggande, inträffar stundom och kanske oftare, än då han går uppe, att abscesser från ryggraden sänka sig bakåt och framkomma mellan skulderbladen eller nedom dessa, stundom ända nere vid sätet. För att igenkänna dylika sänkningsabscesser fordras god anatomisk kunskap och kirurgisk erfarenhet. Själfva källan kan nu lättare och säkrare än förr bestämmas medelst röntgenundersökning — framför allt då en benförändring finns. Ty det bör anmärkas, att äfven sjukdomar i inre organ — lefver, gallblåsa, njurar, tarmkanal o. s. v. — kunna i sällsynta fall åstadkomma en begränsad varansamling, som förhåller sig som en sänkningsabscess. Denna är sålunda under alla omständigheter tecken på en allvarsam åkomma. Möjligheten och betingelserna att bota den sjuke bero närmast på (källans) benaffektionens mer eller mindre djupa och svår-, resp. otillgängliga läge. Kan härden bortskaffas eller öppnas och utrensas — lösa benbitar framdragas —, äro utsikterna ganska goda; men om så icke är händelsen eller om åkomman alltjämt breder ut sig, trotsa varbildningen och sänkningen års, stundom ett lifs långa försök. Dock ser man ibland, att enbart utskaffandet af varet — utan åtgärder mot själfva källan — kan ge långvarig, t. o. m. definitiv hälsa. För behandlingen är det viktigt att skilja mellan tuberkulösa och icke tuberkulösa sänkningsabscesser. De senare böra öppnas så fullständigt, att varet icke kan stanna kvar, och hållas öppna genom inläggning af gummirör (drainrör) eller gasremsor, så länge sekretionen fortfar. De förra böra punkteras och varet utsugas. Stundom kan sköljning med svag antiseptisk lösning underlätta utskaffandet af abscessens innehåll. Många kirurger inspruta därefter en lösning af jodoform eller naftolkamfer i glycerin eller olja. Endast sällan är en eller ett par punktioner tillräckliga att aflägsna innehållet, som gärna förnyas. Dessa åtgärder gå ut på att skydda den tuberkulösa abscessen för inträngandet af varbakterier. Ty om så sker, hjälpas tuberkel- och varbakterierna åt för att öka det lokala och allmänna onda. Har redan sådan blandningsinfektion (af tuberkelbaciller och varbakterier) inträdt, skall sänkningsabscessen behandlas med incision och drainage. — I ung. samma bemärkelse som sänkningsabscess användes förr och används fortfarande, ehuru mindre ofta, ordet kongestionsabscess. J. Å. 
<b>Sänkningshyperemi,</b> <i>med.</i> Se Hypostas 2. 
<b>Sänkningstecken,</b> <i>mus.</i>, kallas tecknen ♭ och ♭♭ ("be" och "dubbelbe"), som sänka en not med resp. en och två halftoner. A. L.* 
<b>Sänksmide</b> l. Stanssmide, <i>tekn.</i>, utsmidning af metallföremål i sänkformar, s. k. <i>sänken.</i> Detta arbetssätt antas ha uppkommit i Frankrike under Ludvig XIV:s krig, på grund af nödvändigheten att anskaffa reservdelar till skjutvapnen. Det är numera den moderna smidesteknikens viktigaste hjälpmedel samt ligger jämte fräsning och slipning till grund för våra dagars massproduktion inom metallmanufakturerna. Idén till sänksmidet är hämtad från gjuteritekniken, i det att gjutformarna där motsvaras af sänkena. Dessa utgöras alltså af formar, "dynor" (fig. 1), försedda med urtagningar, hvilkas inre ytor noga svara mot formen af det föremål, som skall framställas. Alltefter föremålets form erfordras antingen blott <i>ett</i> sänke, i hvilket den upphettade metallen inpressas, s. k. enkelt l. <i>öppet</i> sänke, eller också användas två sänken, <i>sluten</i> sänkform, med urtagningar i båda, vanligen så anordnade, att föremålet bildas till 
page_number=71, index= - Sänksmide 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Dyna med sänkform, visande olika anordningar,näml. <i>A</i> och <i>B</i> för uträckning och profilering förearbetsstyckets inläggande i själfva sänket, <i>D</i>"tånghållet", <i>E</i> "insticket" och <i>F</i> urtagningen förskägget (se nedan).</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Olika prof på sänksmide före skäggningen.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Färdigarbetade delar.</tr></table> hälften i hvartdera sänket, <i>öfver-</i> och <i>undersänke.</i> I detta senare fall är undersänket fäst vid städet, hvaremot öfversänket, benämndt <i>fallsänke,</i> är fäst vid hammarvikten/ med hvilken det faller mot undersänket, därvid inpressande metallen i båda sänkena. I vissa fall lägges öfversänket (då benämndt <i>sättsänke</i>) på undersänket, sedan arbetsstycket inlagts emellan dem båda, hvarefter hammarvikten nedfaller och inpressar metallen i sänkena. Inom handsmidet benämnas motsvarande verktyg <i>sänkhammare</i> och <i>sänkstäd,</i> hvarjämte förekommer den s. k. <i>sänkstocken,</i> ett numera tämligen sällsynt, af gjutjärn eller gjutstål tillverkadt, tungt, städliknande verktyg, försedt med en mängd olikformade profiler och urtagningar för arbetsstyckets utsmidning till olika fasoner. Vid sänksmide i maskin används nästan uteslutande hejaren eller friktionshammaren (se Hammare, sp. 1241—42). Sänken äro dyrbara verktyg. Ämnet, vanligen af degelgjutstål med kolhalt 0,60 proc., hyflas med slät öfveryta, på hvilken göres en uppritsning efter schablon, skuren i enlighet med det färdiga föremålet, med tillägg för metallens krympning vid afsvalnandet, "släppning", att hindra fastnande i formen, samt putsning. Därpå följer utskärningen af formen genom svarf, fräs, kipphyfvel eller borrmaskin samt gravering för hand. Man afprofvar och kontrollerar formen genom att hälla in smält bly eller svafvel, hvarigenom ett aftryck erhålles. Sänket härdas slutligen efter upphettning i muffelugn, bly- eller saltbadsugn samt anlöpes i olja. Sänksmide i maskinhammare sker antingen i sänkspår, nämligen för utsmidning af långsträckta föremål med likformigt tvärsnitt, t. ex. bultar, knifskaft, söm, grepklor etc., hvarvid maskinen har flera, ända till 3 à 4 sänkpar, eller också i sluten sänkform med hejare ("hejning"), den vanligaste arten af sänksmide. Arbetsstycket, som vanligen upphettas i flamässja, måste till form och tvärsnitt väl afpassas efter sänkformen, så att denna väl utfylles af metallen. I många fall måste det därför undergå en förberedande bearbetning för att passa till sänket, såsom böjning, profilhejning eller dylikt. Därefter sker den egentliga bearbetningen vid öfversänkets nedfallande, hvarvid metallen kraftigt inpressas i sänkenas fördjupningar och den öfverskjutande metallmängden utdrifves i fogen emellan dem båda, bildande en tunn hinna, "skägget" (se fig. 2), som i varmt eller kallt tillstånd bortklippes (se fig. 3) i en excenterpress ("varm- eller kallskäggning") med användning af två stål, <i>stans</i> och <i>dyna,</i> af en form, svarande mot det hejade föremålet. — Äfven ihåliga och andra, mer eller mindre komplicerade former kunna hejas, hvarvid två eller flera med hvarandra kombinerade sänkformar användas med inlagda kolfvar af stål (motsvarande kärnor i gjutformar) för håligheternas bildande, hvarigenom dessa invändigt få en noggrann form, t. ex. för tillverkning af stigbyglar, mellanband för gevärspipor m. m. Man beräknar, att i ett sänke bör kunna tillverkas från 4,000 ända till 40,000 arbetsstycken, beroende på antalet 
page_number=72, index= - Sänksmide  - Sänkstock  - Sänkstäd  - Sänkverk  - Sänkvåg  - Sänt  - Säntis  - Särdal  - Särestad  - Särf  - Särffjället  - Särfred  - Särimner  - Särkilaks (Särkilax), Peder 
slag, metallens hårdhet m. m., innan det behöfver omgraveras. Hejarsmiden tillverkas af järn, stål, koppar och brons, från ett par gr. till 50 kg. i vikt. Metodens fördelar framför annat smide äro ekonomi i tillverkning, stor styrka, ringa efterbearbetning samt, kanske viktigast, utbytbarhet, d. v. s. att de i samma sänkform tillverkade föremålen äro hvarandra fullkomligt lika. Den har mycket stor användning inom de mekaniska specialindustrierna, såsom för tillverkning af automobiler, motorcyklar, velocipeder, symaskiner, skjutvapen m. m. Jfr art. Knif och fig. 1 däri. G. S—n. 
<b>Sänkstock,</b> <i>tekn.</i> Se Sänksmide. 
<b>Sänkstäd,</b> <i>tekn.</i> Se Sänksmide. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Sänkverk.</b> 1. <i>Bergsv.</i>, anordning för tillgodogörande af bergsaltaflagringar (jfr Bergsalt), när saltet är så förorenadt af lera, anhydrit, polyhalit m. m., att vanlig grufbrytning ej är lämplig. Vid anläggning af ett sänkverk utspränges i det saltförande lagret ett cirkelrundt grufrum (<i>G</i> å fig.), 2 m. högt och af 20—50 m. diameter. Detta rum står i förbindelse med en högre belägen ort <i>a,</i> dels medelst ett lodrätt, smalt schakt, <i>p,</i> dels genom den lutande och med trappsteg försedda orten <i>s.</i> När sänkverket skall sättas i gång, fylles grufrummet genom orten <i>s</i> h. o. h. med vatten, som ur rummets väggar och tak utlöser bergsalt o. a. salter, medan inblandad lera faller till bottnen, hvilken därigenom skyddas mot vattnets lösande inverkan. Efter någon tid blir härigenom grufrummet fylldt med en nära mättad saltlösning (hållande omkr. 28 proc. salt); denna aftappas då genom en rörledning <i>k,</i> till den vid sidan och på något lägre nivå anlagda orten <i>b,</i> hvarifrån den pumpas upp till saltverket för att afdunstas, hvarefter nytt vatten omedelbart insläppes i grufrummet, och utlakningen fortsattes. Denna utlakningsprocess måste mycket noggrant öfvervakas, så att man å ena sidan får så mycket salt som möjligt, men å andra sidan icke gör grufvan osäker. Med tiden växer sänkverkets omfång uppåt och mot sidorna, på samma gång som dess form blir mera oregelbunden. Det måste öfverges, så snart taket ej längre kan uppbära sig själft utan hotar att störta in. I hvarje saltberg är ett större antal sänkverk samtidigt i gång, vid Ischl t. ex. ej mindre än 12, det ena öfver det andra. — 2. <i>Krigsv.</i>, förr brukadt namn på försänkning. Se Stängselanordningar. — 3. <i>Maskint.</i> Se Lyftverk. 1. K. A. V—g. 
<b>Sänkvåg,</b> <i>fys.</i> Se Areometer. 
<b>Sänt,</b> <i>skpsb.</i>, redskap, som används vid pågående fartygsbyggnad för att hålla spanten väl inriktade på sina bestämda ställen. De äro af två slag: <i>tvärsänt</i> och <i>långsänt.</i> Tvärsänten bestå af furuplankor med rätstrukna kanter; de fastsättas tvärs öfver spanten, på de ställen, där märkena för vattenlinjen och relingslinjen äro angifna, samt nedtagas ej, förrän däcksbalkarna äro insatta. Långsänten uppsättas utanpå spanten, så att de följa de på spanten angifna märkena för diagonaler och språnglinjer (relingslinjen m. fl.). De utgöras af fururibbor af kvadratisk sektion. I fig. visas några på förtimringens yttersida uppsatta långsänt. J. G. B. (C. K. S.) <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Långsänt.</tr></table> 
<b>Säntis,</b> bergstopp. Se Sentis. 
<b>Särdal,</b> på Hallands kust, Harplinge socken, mellan Falkenberg och Halmstad, lifräddningsstation, anlagd 1908 af Svenska sällskapet för räddning af skeppsbrutna och försedd med lifbåt och raketapparat. 
<b>Särestad,</b> socken i Skaraborgs län, Åse härad. 2,242 har. 730 inv. (1917). S. bildar med Bjärby, Täng, Håle och Flakeberg ett pastorat i Skara stift, Väne kontrakt. 
<b>Särf,</b> <i>bot.</i>, namn på arter af släktena <i>Ceratophyllum</i> och <i>Najas.</i> 
<b>Särffjället,</b> fjällparti i Härjedalen, s. om Ljungans Storsjö, dit den på S. upprinnande Henån flyter, och ö. om Särfån, som genom Öfre och Nedre Särfsjön rinner till Ljusnan. Ehuru ej mer än 1,171 m. högt, erbjuder berget genom sitt fristående läge en mycket vidsträckt utsikt, vid klart väder ända till Sylarna samt hela den väldiga Storsjöfjällkedjan med Lundorren. Wbg. 
<b>Särfred,</b> detsamma som separatfred. Se Fredsfördrag. 
<b>Särimner</b> (isl. <i>Sæhrímnir</i>), <i>nord. myt.</i>, en galt, som hvarje dag kokas och uppätes af einherjarna (se d. o.) i Valhall, men dock är åter hel hvarje afton. Andrimner (se d. o.) heter stekaren och Eldrimner (se d. o.) kitteln. 
<b>Särkilaks.</b> 1. (Särkilax) Peder S., af ätten Stiernkors, den evangeliska lärans förste förkunnare i Finland, erhöll troligen sin första skolundervisning i Åbo och fortsatte sina studier vid universitetet i Wittenberg, där han blef ifrig anhängare af reformationen. Efter erhållen magistergrad återvände han till hemlandet omkr. 1524 och blef kanik vid Åbo domkyrka, ehuru han var gift. I sina predikningar började han snart yrka på kristna lärans rensning från påflig villfarelse och bilddyrkan. Som medhjälpare i reformationsverket torde han ha haft en Peder Silta, hvilken sedermera blef ärkediakon vid domkyrkan. Hos Gustaf Vasa tyckes han ha varit väl anskrifven. Förutom särskildt understöd erhöll han på anhållan 1526 hälften af Tammisto gods i Töfsala 
page_number=73, index= - Särkilaks (Särkilax), Peder  - Särkilax  - Särkland  - Särklassystem  - Särna  - Särna och Idre tingslag  - Särskild föredragande  - Särskildt utskott  - Särskillnadsfrågan  - Särskolor  - Särslöf  - Särtan  - Särtryck  - Säräisniemi  - Särö  - Säsong 
socken, hvilket blifvit skänkt till Nådendals kloster, då hans moster ingick som nunna därstädes. S. nämnes sista gången 1529. — 2. Peder S., pseudonym för skriftställaren Emil von Qvanten. 1. A. G. F. 
<b>Särkilax.</b> Se Särkilaks 1. 
<b>Särkland</b> ("sarasenernas land") betecknar i de fornnordiska sagorna i allmänhet alla vid Medelhafvet belägna asiatiska och afrikanska länder, på de fornsvenska runstenarna det muhammedanska landet vid Kaspiska hafvet. 
<b>Särklassystem,</b> <i>skpsb.</i>, innebär, att i en eller flera klasser, skilda från de efter viss mätningsregel (se  d. o.) i och för kappsegling uppmätta och indelade jakterna, indela båtar med särskilda mätnings- och byggnadsbestämmelser, afsedda att med frihet inom vissa gränser bibehålla eller framkalla önskvärda former eller dimensioner. Särklassystem användes för första gången i Sverige 1904, då inom Segelsällskapet Æolus i Göteborg två särklasser med resp. 45 och 30 kvm. segelarea inrättades. Särklassbåtarna blefvo fort populära (flera hundra dylika byggdes), men deras popularitet och betydelse ha gått tillbaka. Våra kända nuv. skärgårdskryssare, hvilka äro att anse som en modern form af särklassbåtar, äro för kappsegling uppdelade i 9 klasser med segelarea från 15 till 150 kvm., med utrymmes- och byggnadsbestämmelser samt deplacement svarande mot segelarean. Skärgårdskryssarregeln antogs inom Kungl. Svenska segelsällskapet i Stockholm 1908, och enligt denna byggda båtar finnas numera i hela Sverige i mycket stort antal samt äfven i grannländerna. Den mest kända särklass i världen är dock den tyska "Sonderklasse", urspr. instiftad på initiativ af kejsar Vilhelm II. Dit hänförda båtar äro uteslutande kappseglingsbåtar. R. L—m. 
<b>Särna,</b> socken i Kopparbergs län, Särna och Idre tingslag. 2,244 kvkm. 1,727 inv. (1917). S. bildar sedan 1 maj 1918, då Idre frånskildes till eget pastorat, ett pastorat i Västerås stift, Mora kontrakt. — Socknen intogs i mars 1644 af en flock dalkarlar under anförande af kapellanen i Älfdalen, D. Buskovius (se denne), men någon afträdelse af S. från dansk sida omnämnes ej i Brömsebrofreden (1645). Först genom 1751 års gränstraktat kan trakten sägas ha blifvit formligt tillerkänd svenska kronan. 
<b>Särna och Idre tingslag,</b> i Kopparbergs län, ingår i Ofvansiljans domsaga och fögderi samt omfattar socknarna Särna och Idre. 4,497 kvkm. 2,859 inv. (1917). 
<b>Särskild föredragande,</b> <i>förv.</i>, sakkunnig, som sköter eller medverkar vid föredragningen i statsrådsberedningen (se Statsråd, sp. 1102). S. B. 
<b>Särskildt utskott.</b> Se Utskott. 
<b>Särskillnadsfrågan.</b> Se Sveriges socialdemokratiska arbetareparti. 
<b>Särskolor.</b> Se Samundervisning, sp. 613. 
<b>Särslöf,</b> socken i Malmöhus län, Oxie härad. 515 har. 185 inv. (1917). Annex till Görslöf, Lunds stift, Bara kontrakt. 
<b>Särtan,</b> <i>zool.</i> Se Vimba. 
<b>Särtryck.</b> Se Separat-tryck (under art. Separat). 
<b>Säräisniemi,</b> imperiellt pastorat af 3:e kl., Kajana kontrakt, Kuopio stift, Uleåborgs län, Kajana härad och domsaga, Finland. 1,091 kvkm. 3,554 inv. (1914), finsktalande. A. G. F. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Särö, Sandviken med badhusen.</tr></table> <b>Särö,</b> sommarvistelseort och hafsbadanstalt i Släps socken, Hallands län, på en vacker, rikt skogbeväxt ö eller snarare halfö, omkr. 150 har, i öppna hafvet, fordom genom ett smalt sund skild från fastlandet. Det tillhör 1 mtl frälse S. S., "västkustens pärla", är vida kändt för sin härliga yppiga växtlighet, desto mera framträdande, som omgifningarna bestå af kala klippor. Ön är bevuxen hufvudsakligen med lind, vinterek och furu. Den sällsynta idegranen bildar ett af norra Europas rikligaste bestånd, och en del af S., Västerskog, är också ämnad att bevaras som naturpark. Särskildt östra delen af S. är tätt bebyggd med smakfulla sommarvillor. Ön står sedan 1904 medelst den 24 km. långa Göteborg—S. järnväg i liflig förbindelse med Göteborg. S. har både varm- och kallvattenkuranstalt, alla medicinska badformer serveras, synnerligen berömda äro tångbaden. S. har varit badort sedan början af 1870-talet och besökes årligen af omkr. 500 badgäster. Hemmanet, som omfattade själfva ön med därå belägen herrgårdsbyggnad samt på fastlandet belägna jordegendomar, blef frälse 1651 och fick säterifrihet genom burggrefven G. Leijoncrantz. Hemmanet eges f. n. af arfvingarna efter H. L. Ygberg, under det att ön med badanstalt inköpts 1917 för 800,000 kr. af ett bolag i Göteborg. Se uppsats i "Sveriges natur" (1914). G. E—d. 
<b>Säsong</b> [-å'ȵ; fr. <i>saison</i>], årstid; termin, t. ex. 
page_number=74, index= - Säsong  - Säsongarbete  - Säsongbiljett  - Säsongdimorfism  - Säsongindustri  - Säte  - Säter  - Säter 
badtermin (vid en badort), speltermin (om teatrar), tiden för vinternöjena (konserter, baler o. s. v.) i en större stad, jakttid, årstid för turistfärder o. s. v. — Saison morte [säṡå̃ må'rt], fr., den döda (d. v. s. den stilla) årstiden, då inga förlustelser vankas. 
<b>Säsongarbete,</b> Säsongindustri, arbete, som på grund af klimatiska och andra förhållanden kan utöfvas endast under en viss tid (säsong) på året, t. ex. skördearbete och yrken, som äro beroende af vind eller oregelbunden vattenkraft. Jfr Söndagshvila. — Säsongarbetare, person, som utför säsongarbete. 
<b>Säsongbiljett,</b> biljett, som gäller för den del af året (säsong), då en anstalt (t. ex. badanstalt) är öppen. 
<b>Säsongdimorfism.</b> 1. <i>Bot.</i>, uppdelning af en art i två, närstående former, af hvilka den ena är en föga förgrenad, hastigt utvecklad vårform, den andra en rikt förgrenad höstblommande form. Wettstein anser denna differentiering vara en direkt anpassning, beroende på ängarnas och betesmarkernas under lång tid regelbundet återkommande afmejande och afbetande. Säsongdimorfa arter äro kända t. ex. inom fam. <i>Gentianaceæ</i> och <i>Scrophulariaceæ</i> (<i>Euphrasia</i> och andra till <i>Rhinanthus-</i>gruppen hörande släkten). — 2. <i>Zool.</i> Se Dimorfism, sp. 441. 1. G. L—m. 
<b>Säsongindustri.</b> Se Säsongarbete och Söndagshvila. 
<b>Säte,</b> <i>jaktv.</i> Om jägaren upptäcker den sittande haren och skjuter densamma, innan den springer upp, kallas detta att skjuta haren "på sätet". Detta sätt begagnas ofta af vår allmoge vid harjakt på spårsnö utan hund; idrottsjägaren skjuter haren "i uppsprånget" eller släpper stöfvare på den uppspårade och uppstötta haren. G. G. 
<b>Säter.</b> 1. Socken i Skaraborgs län, Vadsbo härad, Binnebergs och Valla tingslag. 2,591 har. 469 inv. (1917). Annex till Horn, Skara stift, Mariestads kontrakt. — 2. Socken (S:s landsförsamling) i Kopparbergs län, Hedemora tingslag. 11,469 har. 1,773 inv. (1917). Annex till Säters stad, Västerås stift, Stora Tuna kontrakt. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Säters vapen.</tr></table> <b>Säter,</b> uppstad i Dalarna, belägen på nordvästra sluttningen af bergshöjden Åsen, nedanför hvilken Ljusterån flyter till Dalälfven från sjön Ljustern, strax s. v. om staden. Området utgör 1,244 har, hvaraf 970 har land, satt till 4 mtl. Staden består dels af en gammal stadsdel, dels af den s. k. nya stadsplanen (fastställd 1907), dels af jord och skog, alltsammans sannolikt af kronodonations natur. I den gamla stadsdelen äro hufvudgatorna Västra långgatan, Storgatan och Östra långgatan. Mellan de båda förra ligger intill Södra Dalarnas järnväg Järnvägstorget, längre in i gamla staden Rådhustorget och i fortsättningen af Storgatan, där den och V. långgatan mötas, en öppen plan, den s. k. sockenstugan, där S:s socken plär ha sina offentliga sammankomster. Vid denna öppna plan ligger stads- och landsförsamlingens kyrka (se fig. 3), byggd omkr. 1780, efter en äldre från 1635—37 och till det inre föga inbjudande. Vid Ö. långgatan ligger salutorget, intill den s. k. Nya stadsplanen. Rådhuset är en vacker gammal byggnad från 1739—40, likaså stadshotellet. F. ö. har staden inga anmärkningsvärda byggnader. Invånarnas antal var 627 1900 och 1,495 vid 1918 års början. Taxeringsvärdet af fast egendom var 1917 4,840,900 kr., hvaraf 2,686,400 kr. å bevillningsfri (2,530,000 kr. å statens) och 109,000 kr. å jordbruksfastighet. Den taxerade inkomsten af kapital och arbete var s. å. 863,570 kr. Hela den beskattningsbara inkomsten var 590,000 kr., och i kommunalutskylder utdebiterades kr. 6,50 per 100 kr. af denna. Stadens inkomster upptogos för 1915 till 79,501 kr., dess utgifter till 70,047 kr., dess tillgångar till 250,500 kr. och dess skulder till 71,129 kr. (dessa belopp omfatta vissa med landskommunen gemensamma finanser). Näringar äro jordbruk, handtverk och bodhandel. Antalet handlande var 1915 29 med en taxerad <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan af Säter. <i>1.</i> Kyrka. —<i>2.</i> Rådhus. — <i>3.</i> Kungsgård. — <i>4.</i> Järnvägsstation. —<i>5.</i> Kraftstation. — <i>6.</i> Stadshotell. —<i>7.</i> Rådhustorget. — <i>8.</i> Salutorg. —<i>9.</i> Begrafningsplats. — <i>10.</i> Säterdalen.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Parti af Säter med kyrkan.</tr></table> 
page_number=75, index= - Säter  - Säter  - Saeter, Ivar Johnsen  - Säterbo (Setterbo)  - Säterdalen  - Säterholms skans  - Säteri 
inkomst af 40,260 kr. Handtverkarna äro omkr. 50. Industrien, som blomstrade på 1600- och 1700-talen, tynade sedan af, men har nu fått en ny uppblomstring. Den sysselsatte 1915 på 7 arbetsställen 144 arb. och hade ett salutillverkningsvärde af 588,254 kr.; bl. a. Dala väfveri för bomullstyger, Dala mek. spisbrödsbageri (det första i Sverige, där hela bakningsproceduren sker med maskin), en yxfabrik och ett elektricitetsverk vid Ljusterån, som förser staden med yttre och inre belysning och några fabriker med kraft. I staden finnas sparbankskontor, filialkontor af A.-b. Stockholms handelsbank, stadsläkare, apotek, postkontor, telegraf- och rikstelefonstation, och staden står genom S. Dalarnas järnväg i förbindelse med svenska järnvägsnätet. "Säters tidning" (tr. i Falun) utkommer 2 ggr i veckan. S. hade förr en 1-klassig pedagogi, senare en samskola, nu blott folkskola. Utanför staden på Kungsgårdens mark ligger Säters hospital (1906—12), byggdt efter kolonisystem med skilda byggnader, 36 st., hvaraf 17 äro afsedda för administrationen och 19 större och mindre paviljonger för olika kategorier af sjuka (830 patienter). I kyrkligt hänseende bildar S. med sin landsförsamling ett pastorat inom Stora Tuna kontrakt af Västerås stift. — Genom k. br. 9 juni 1626 förklarade Gustaf II Adolf som sin vilja att på Säters kungsgård, säte för fogden i Öfre bergslagen, fundera och bygga en stad, och genom k. br. 8 maj 1642 fick S. stadsprivilegier samt stora donationsjordar, 359 13/16 tld åker, 104 5/8 tld äng och l,255 3/16 tld betesmark och skog. 1619 anlades där den första inhemska garhyttan för rening af koppar från Falu grufva, och med den förenades 1624 det första kopparmyntverket i Sverige, med Gillis Coyet som myntmästare. Sedan myntverket 1642 flyttats till Avesta, drefvos flera industrier af Ljusteråns vatten, bl. a. ett betydande plåt- och harneskmakeri. — Säterdalen, känd och omtalad för sin fägring och sin yppiga vegetation, är omkr. 6 km. lång och nedskuren af Ljusterån, som bildar en del större och mindre fall. Ån har i den lösa moränsanden nedskurit en egendomlig, ända till 50 m. djup och på sina ställen mer än 100 m. bred dalgång (se fig. 4), som med sina många grenar och bidalar är en förtjusande idyll, fagrast under våren och försommaren, då till "Slätten" samlas stora människoskaror till fester, möten och till åseende af friluftsskådespel (redan 1908, de första i Sverige), som stundom lockat ända till 20,000 åskådare. Om dalens bildning se A. G. Högbom, "Exkursioner i Säterdalen och dess omgifningar" (i Sv. turistfören:s årsskrift 1901). Vid den omkr. 4 km. v. om S. belägna fäbodstugan Lodstöparbo restes 16 juni 1907 en 4 m. hög sten till minne af Barbro Stigsdotter (se denna), som uppges ha varit född där. Wbg. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Parti af Säterdalen.</tr></table> 
<b>Säter,</b> Säterstuga. Se Fäbod. 
<b>Sæter,</b> Ivar Johnsen, norsk författare, f. 20 nov. 1864 i Tolgen, Österdalen, tog 1885 afgångsexamen från seminariet i Tromsö och var flera år amanuens vid Deichmanska biblioteket i Kristiania. S. har författat berättelser (<i>Tungsind</i> 1896, <i>Ideelle krav</i> 1898, <i>En mand</i> 1902, <i>Udenfor samfundet</i> 1906), dikter (<i>Livet</i> 1898, <i>Livets sange</i> 1909), skådespelet <i>Hans Nilsen Hauge</i> (1904) och bygdeskildringarna <i>Storelvedalen</i> (1908) och <i>Tolgen</i> (1909). Efter att ha blifvit katolik skref han <i>Ignatius Loyola</i> (1911) och <i>Domkirkens bygmester</i> (1912, om ärkebiskop Eystein). S. är en själfständig, idealistisk författare. K. V. H. 
<b>Säterbo</b> (Setterbo), socken i Västmanlands län, Åkerbo härad. 5,144 har. 879 inv. (1917). Annex till Arboga stad, Västerås stift, Arboga kontrakt. 
<b>Säterdalen.</b> Se Säter. 
<b>Säterholms skans.</b> Se Sätersundet. 
<b>Säteri,</b> <i>kam.</i>, landtgods, som till följd af egarens privilegierade ställning som frälseman befriats från större delen af de allmänna utskylder, hvilka i allmänhet intill 1900-talet hvilat på svensk jord. Denna s. k. säterifrihet, som under loppet af flera årh. utvecklat sig i samma mån, som adeln blifvit mäktig, vann stadga vid Erik XIV:s kröning. Adelsmannen erhöll då skattefrihet för en gård, friherren för två och grefven för tre. Vid samma tillfälle grundlades en s. k. ladugårdsfrihet genom stadgandet, att den frälsemannen tillhöriga, närmast säteriet belägna landbogården skulle njuta liknande friheter som säteriet (se Ladugårdshemman samt Rå- och rörshemman). Själfva säteriet skulle afses för åkerbruk och vara väl bebyggdt med en "sätesbyggnad", värdig egarens ställning. Skattefriheten äfventyrades, om byggnaden ej ordentligt underhölls och om jorden ej väl häfdades. Landbogården däremot skulle afses till afvel eller ladugårdsskötsel. Då antalet säterier blef för stort, förklarades i resolutionen på ridderskapets och adelns besvär 1686 (§ 39), att det icke tilläts vidare att "bygga" — inrätta — nya säterier. Genom 1723 års adliga privilegier bestämdes, att säterifriheten skulle innefatta frihet från rusttjänst, utskrifning, rotering, kronotionde, kronokörslor, skjutsning, durktågs- och andra gärder, inkvartering, prästgårds-, tingshus- och gästgifvargårdsbyggnad, kontributioner m. m. Försöken att slippa från tionde (se d. o.) till prästen misslyckades. Genom en på rikets ständers beslut grundad k. kung. afskaffades 1810 adelns rätt att uteslutande besitta säterier. Konsekvenserna af denna viktiga reform ha gett sig till känna i den nyare lagstiftningen, t. ex. i fråga om prästgårds- och tingshusbyggnad. Säteriernas gamla privilegier att 
page_number=76, index= - Säteri  - Säterifrihet  - Säteriladugårdar  - Saetermoen  - Saeatersdalen  - Sätersta (Settersta)  - Säterstuga  - Sätersundet  - Sätesbjuding  - Saetesdalen  - Sätesgård  - Sätherberg, Karl Herman 
slippa deltaga i kostnaderna för sådana byggnader ha af statsmakterna ansetts vara upphäfda genom 1810 års reform, som lämnar öppet för hvarje svensk medborgare att förvärfva säteriegendom. Genom förändringar i våra skatteförhållanden ha efter hand jämväl de flesta andra säteriprivilegier bortfallit. Bland den mängd frälsesäterier, som genom reduktion eller af annan anledning i slutet af 1500-talet och under 1600-talet tillföllo kronan, användes större delen till rusthållsindelningens förstärkande. Den af reduktionen hemsökte adelsmannen fick ofta sitta kvar på sitt f. d. frälsesäteri, som dock ändrade namn och blef ett berustadt säteri. Detta slags kronoegendom fick skatteköpas och kallades efter skatteköpet skattesäteri. De säterier kronan själf disponerar kallas kronosäterier (se d. o.). Jfr Frälse och Frälsehemman. Kbg. 
<b>Säterifrihet.</b> Se Säteri. 
<b>Säteriladugårdar,</b> <i>kam.</i> Se Ladugårdshemman. 
<b>Sætermoen,</b> exercisplats för Tromsö infanteriregemente i södra delen af Tromsö amt, i Bardudalen, 20 km. ö. om Salangen, Norge. 
<b>Sætersdalen.</b> Se Setesdalen. 
<b>Sätersta</b> (Settersta), socken i Södermanlands län, Rönö härad. 3,006 har. 483 inv. (1917). S. bildar med Bogsta ett pastorat i Strängnäs stift, Nyköpings östra kontrakt. 
<b>Säterstuga.</b> Se Fäbod. 
<b>Sätersundet</b> kallas den hopträngning af Bråviken, som ligger mellan Säter i n. och Skenäs i s. Till försvar af segelleden genom detta sund uppbyggdes 1720—21 Skenäs skans, sexhörnig stjärnskans med 3 utanverk, på södra stranden och Säterholms skans, ett retranchement, på en holme invid den norra, hvarjämte 2 på ett grund uppförda batterier tjänade som förbindelselänk mellan de båda skansarna. 1742—43 ombyggdes dessa, men förföllo sedan. De iståndsattes först 1788, då de äfven fingo ny bestyckning, och 1808 utfördes också en del reparationsarbeten. Ännu synas lämningar af båda Sätersundsskansarna. L. W:son M. 
<b>Sätesbjudning,</b> <i>obstetr.</i> Se Förlossning. 
<b>Sætesdalen.</b> Se Setesdalen. 
<b>Sätesgård</b> har, sedan hvar svensk kan besitta frälsejord och grundskatterna afskaffats, fått betydelsen af gammal välbyggd jordegendom i allmänhet. Jfr Säteri. Kbg. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Sätherberg</b>, Karl Herman, läkare, skald, f. 19 juni 1812 vid Tumba, Södermanland, d. 9 jan. 1897 i Stockholm. Han inskrefs 1820 i Strängnäs skola och 1828 i Uppsala lyceum. I Uppsala undergick S. 1830 studentexamen och 1835 medikofilosofie kandidatexamen. Efter att s. å. ha blifvit anställd som underläkare vid Garnisonssjukhuset i Stockholm studerade han under de följande bägge åren vid Karolinska institutet, under A. Retzius' ledning, men fortsatte därefter sina studier i Lund och vardt där 1843 med. doktor. Under en mellantid, 1841—42, hade han i Stockholm varit anställd som biträdande läkare vid professor Nils Åkermans (se denne) ortopediska institut. Dessutom hade han 1842 ingått i Fältläkarkåren som stipendiat. Som uppbördsläkare tjänstgjorde han på korvetten "Karlskrona" vid dess expedition till Medelhafvet 1844—45. 1847 aflade han vid Karolinska institutet kirurgie magisterexamen samt öfvertog s. å. föreståndarskapet för Ortopediska institutet. Detta stod då undergången nära, men S. lyckades under åratals strider med dess vedersakare rädda det;, han införde en på medicinska grunder fotad sjukgymnastik och ombildade det, hvarefter det benämndes Gymnastiskt-ortopediska institutet (se d. o.). Riksdagen 1848—49 gaf institutet statsanslag, och detta anslag, som därefter ökades, uppfördes fr. o. m. 1868 års riksdag på ord. stat. S. gjorde åtskilliga resor (bl. a. 1851 med offentligt understöd) för att taga kännedom om ortopediens utöfning i Frankrike, Tyskland och England, bl. a. förvärfvande en värdefull samling af gipsafbildningar jämte modeller för ortopediens mekaniska detalj. Det anseende han alltmer vann som skicklig sjukgymnast och ortoped spred sig äfven till utlandet genom de af honom utställda apparaterna. Vid världsexpositionen i Paris 1855 fick S. pris för modeller till en fullständig sjukgymnastikapparelj jämte taflor öfver gymnastikrörelser, vid utställningen i Bruxelles 1876 fick han silfvermedalj för exposition af ortopediska appareljer och fotografier. Äfven andra utmärkelser kommo honom till del på grund af hans arbete för den sunda fysiska utvecklingen: 1861 var han led af kommittén för att bilda Stockholms skarpskyttekår och 1862 led. af kommittén för att utarbeta förslag till ordnande af den gymnastiska undervisningen i riket. 1879 afgick han från institutets ledning. Han utgaf åtskilliga afhandlingar i gymnastik och ortopedi. <i>Berättelse till Kongl. Sundhetskollegium om en, 1851, till Tyskland och Frankrike företagen vetenskaplig resa, Anmärkningar vid gymnastikens terminologi samt utkast till system för kroppsställningarnas benämnande</i> (1853), <i>Om några väsendtliga fel i barnauppfostran</i> (1856), <i>Om senaste försöket att vanställa ortopedien och hos allmänheten inplanta fördomar mot gymnastiskt-ortopediska institutet</i> (1858), <i>Gymnastik och ortopedi</i> (1862), <i>Om Gymnastisk-ortopediska institutet, dess ställning och verksamhet</i> (1866), <i>Om de tvenne olika gymnastikmetoderna, den manuella och den mekaniska</i> (1872) samt i "Hygiea" införda årsberättelser från Gymnastiskt-ortopediska institutet. 
Vid sidan af sin lifsuppgift egnade sig S. åt författarskap. Redan som med. studerande skördade han bifall för en anonym poetisk kalender, <i>Skogsharpan</i> (1836), som röjde klart och fint natursinne samt egde framstående formella förtjänster. Samma egenskaper återfunnos i hans följande samlingar: <i>Jägarens hvila</i> (1838) och <i>Blommorna vid vägen</i> (4 bd, 1841—46, innehållande lyriska stycken, den berättande dikten "Alfhilda" och "Utflykter på hafvet", en samling anteckningar). Mindre betydande äro två lustspel: <i>Bellman</i> (1846, med 
page_number=77, index= - Sätherberg, Karl Herman  - Sätherstens, Erik, nödhjälpsfond för verkligt behöfvande arbetare i Stockholm  - Sätila  - Sätra  - Saetren, Gunnar 
sång) och <i>Hvita frun på Drottningholm</i> (uppfördt 1847, med musik af prins Gustaf och I. Hallström, otryckt). Efter en tids tystnad framträdde S. med reseskildringen <i>Alprosor. Minnen från en sommarfärd i Schweitz</i> (1855), efterföljd af två samlingar <i>Dikter, äldre och nyare</i> (1862 och 1863, däribland "Bellman"). Sina största diktverk utgaf S. på äldre dagar: den dramatiska dikten <i>Naima</i> (1870), diktcykeln <i>Blomsterkonungen, bilder ur Linnés lif</i> (1879, 25 sånger), det historiska skådespelet <i>Ur förtryckets natt</i> (uppf. 1882, tr. 1886) och diktcykeln <i>Khalifens äfventyr</i> 1888). — Det bästa i S:s diktning, som hade svårt att bli frigjord från mångordighet och enformighet, äro jägarsångerna, i hvilka S. länge var nästan ensam, och naturbilderna, älskvärda och svärmiska poem, af hvilka några, tack vare tonsättning, höra till de mest kända svenska dikterna: <i>Längtan till landet, Glad såsom fågeln,</i> den romantiska <i>Astralia</i> och <i>Sjung om studentens lyckliga dag.</i> Jämte Talis Qualis var han under studentåren den kanske mest anlitade af de unge skalder, som gåfvo Otto Lindblad texter till tonsättningar. Någon utveckling af S:s melodiska och friska lyrik egde emellertid ej rum; han stannade i upprepning och tämligen konventionell rutin. S. erhöll 1870 utom täflan den mindre guldmedaljen af Svenska akad. och 1879 samma akademis kungliga pris (för "Blomsterkonungen"). 1896 utgaf han sina <i>Lefnadsminnen</i>. (R—n B.) 
<b>Sätherstens, Erik, nödhjälpsfond för verkligt behöfvande arbetare i Stockholm</b> stiftades genom vinhandlaren och destillatorn i Staden inom broarna (i von der Lindeska huset) Ernst Erik Sätherstens (f. 1815 i ett mycket fattigt hem, d. 1872) och hans hustru Amalia Matilda Sätherstens, född Hultman (f. 1813, d. 1905), testamente af 12 sept. 1860 och öfverlämnades i april 1906 med ett belopp af 449,093 kr. från stärbhuset till en testamentsenligt utsedd styrelse, som består af 7 personer med pastor primarius i Stockholm som själfskrifven ordf. Vid uppkommen ledighet efter annan ledamot än ordf. kompletterar styrelsen sig själf. Reglemente fastställdes af K. M:t 24 aug. 1906. Styrelsens förvaltning granskas årligen af 2 revisorer, utsedda af öfverståthållaren. Stiftelsen afser att årligen utdela 100 nödhjälpsbidrag på minst 50 kr. till midsommar och 100 till jul, åt behöfvande personer med hemortsrätt i Stockholm, särskildt inom arbetsklassen, samt att i mån af tillgång verka äfven för andra välgörande ändamål, synnerligast för fattiga barns vård, uppfostran och skolgång. Stiftelsens tillgångar 1 jan. 1918 utgjorde i kapital 481,000 kr. samt i besparade räntemedel 1,048,25 kr. A. G—m. 
<b>Sätila,</b> socken i Älfsborgs län, Marks härad. 14,585 har. 2,672 inv. (1917). S. bildar med Hyssna ett pastorat i Göteborgs stift, Marks och Bollebygds kontrakt. 
<b>Sätra</b> (Sätra brunn), en Uppsala akademi tillhörig hälsobrunn och badanstalt i Kila socken, Öfvertjurbo härad, Västmanlands län. S. har brunnshus, två badhus, gymnastik- och societetsbyggnader, sjukhus och kyrka samt mycket stora parkanläggningar. Af hälsokällorna är Trefaldighetskällan den största: den har vissa år gett ända till 390 liter vatten i minuten. Enligt en 1879 af Almén gjord undersökning innehöllo 608 gr. vatten 0,101 gr. fasta ämnen, och 5,591 gr. vatten innehöllo 0,39 järnmonokarbonat. Källorna såväl som andra vattensamlingar ha sitt aflopp i den s. k. Solinge myr. Brunnen besökes årligen af 900—1,200 pers., mest allmoge från mellersta och norra Sverige. — Förste egaren af S. var doktor Samuel Skragge, som 1700 företog en undersökning af källorna, förnyad 1701 af Urban Hiärne. Brunnens förste intendent var med. doktor K. F. Below 1701. 1702—04 var Skragge själf intendent. Efter Skragges död ärfdes Sätra brunn af hans syster änkeprostinnan Holstenia, hvars sons arfvingar 1739 sålde den till regementsfältskären Wolff. 1744 förvärfvades S. för 24,000 dal. kmt af biskop Kalsenius, som vidtog stora förbättringar samt 1748 skänkte brunnen jämte två hemman och räntan af 20,000 dal. kmt till Uppsala akademis medicinska fakultet. Från 1753 ha endast lärare af denna fakultet varit intendenter vid S. Bland dem märkas särskildt P. von Afzelius (intendent 1796—1825), som företog stora reparationer och försköningar, O. Glas (intendent 1852—67), som byggde nytt badhus, lasarett och kyrka och under hvars tid brunnen var mycket besökt, Fr. Björnström (intendent 1867—78), hvilken införde kallvattenkuranstalt äfvensom elektricitetsbehandling i stor skala, samt S. E. Henschen (1886—1900), som förbättrade bostäder, nyanlade park och som vid behandlingen lade stor vikt vid massage. Från 1878 styrs S. af en direktion, bestående af intendenten och två af akademien valda ledamöter. Se f. ö. P. Tersmeden, "Sätra brunns krönika, 1700—1915" (1916). R. Fbgr. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Societetshuset vid Sätra brunn.</tr></table> 
<b>Sætren,</b> Gunnar, norsk ingenjör, f. 7 sept. 1843 i Elverum, genomgick polyteknikum i Zürich (1865), var sedan 1887 arbetsledare vid anläggningen af Bandak-Norsjökanalen och 1891—1907 kanaldirektör samt har därefter varit verksam som privat hydrotekniker i Kristiania. Han framlade 1913 en storartad plan till kanal från Eidsvold till Öieren och därifrån till Kristiania. Skrifter: <i>Vasdrag vestenfor Skienselven til og med Sireaaen</i> (1883; bd 8 af norska kanalväsendets historia), <i>Haandbog i norsk flödningsvæsen</i> (tills. med A. Borchgrevink och H. Nysom, 1889), <i>Beskrivelse af norske vasdrag. I. Glommen</i> (1904), <i>II. Skiens vasdrag</i> (1907). Han har ock utgett hydrotekniska 
page_number=78, index= - Saetren, Gunnar  - Sätta  - Sätta p för  - Sätta på grund  - Sättare  - Saettargjerd  - Sättbräde  - Sättbräde  - Sättböcker  - Sättgarn  - Sättgarnsfiske  - Sätthona  - Sätting  - Sättkast  - Sättkvist  - Sättlinje  - Sättlök  - Sättmaskin 
kartor öfver Norges älfvar och vattenfall. 1883—86 redigerade han "Norsk teknisk tidsskrift". K. V. H. 
<b>Sätt.</b> 1. (Sättport) <i>Sjöv.</i> Se Damm, sp. 1225, och Docka 5 I. — 2. (Sättstamp) <i>Tekn.</i>, verktyg, som används af stenhuggare för tillformning af stenblock, särskildt för uppriktning af dess kanter. Sätten har utseende af en mindre, med träskaft försedd slägga, hvars slagyta har en smal, rektangulär form och vanligen är något konkav. I allmänhet slår man dock ej direkt med sätten, utan denna placeras i önskadt läge vid stenkanten, hvarefter slag med slägga anbringas på sättens hufvud. Två man erfordras därför vid detta arbete. — 3. <i>Jaktv.</i>, en kull harungar. Honan (sätthonan) sätter vanligen tre kullar l. sätt årligen. 2. Fmn. 3. G. G. 
<b>Sätta,</b> <i>sjöv.</i>, varsamt ge efter (fira) på ett styft "fall" eller annat hårdt anhaladt tåg, tills frestningen minskats så mycket, att man utan risk kan låta fallet "löpa" eller losskasta tåget. — Sätta, i sjögång dyka djupt ned (drefva) ömsom med för-, ömsom med akterskeppet. Jfr Stampa. — Sätta an. Se Ansätta. — Sätta kant. Se Kantsätta. — Sätta segel, lossgöra, skota och hissa seglen. R. N.* 
<b>Sätta p för.</b> Se P., sp. 1205. 
<b>Sätta på grund,</b> <i>sjöv.</i> Se Grundstötning. 
<b>Sättare.</b> 1. <i>Bergsv.</i> Se Sättning. — 2. <i>Boktr.</i>, typograf, som utför sättningen (se Boktryckarkonst, sp. 976 och 983), vare sig för hand eller medelst sättmaskin. I senare fallet kallas han maskinsättare. — 3. <i>Krigsv.</i> Se Ansätta. 
<b>Sættargjerd.</b> Se Norge, sp. 1422. 
<b>Sättbräde,</b> <i>boktr.</i>, ett vanligen 50 × 70 cm. stort bräde, hvarå de satta kolumnerna ordnas till formar. Sättbrädet är oftast på hvardera ändan försedt med en fotlist (midtpå urholkad som handtag), för att flera bräden med kolumner må kunna ställas ofvanpå hvarandra, utan att skada stilen. 
<b>Sättböcker,</b> en samling från 1912 på A. Bonniers förlag utgifna små böcker om olika sätt att tillaga vissa födoämnen, såsom strömming, svamp, "61 sätt att tillaga kanin" m. m., "97 sätt att uttaga fläckar" o. d. De flesta af dessa "sättböcker" äro redigerade af D(ea) F(orsberg). 
<b>Sätteri,</b> <i>boktr.</i>, den afdelning af ett boktryckeri, i hvilken sättningen försiggår. 
<b>Sättgarn,</b> <i>fisk.</i> Se Fiske, sp. 425. 
<b>Sättgarnsfiske.</b> Se Sillfiske. 
<b>Sätthona,</b> <i>jaktv.</i> Se Sätt 3. 
<b>Sätting,</b> Sättung (Setting, Sjätting), d. v. s. en sjättedel, <i>kam.</i>, förekommer i 1500-talets jordeböcker ("årliga räntor") som ett kameralt mått på skatteböndernas fullsuttenhet. Skatteenheter voro under medeltiden i Svealands centrala delar småenheterna i den gamla ledungsorganisationen, de s. k. hamnorna. Vid sidan däraf växte småningom fram en annan kameral indelning: gärdeindelningen, med hvilken en rättvisare skattefördelning blef möjlig. Gärdeindelningen, från början troligen betingad af uppbörden af de till den årliga gengärden hörande natura-persedlarna, trängde i betydande delar den gamla hamnindelningen åt sidan redan under medeltiden som organisation för uppbörden af de stående skatterna. Hvarje gärd, hvarmed ej må förväxlas den tillfälliga indelningen i gärdelag med växlande antal bönder i och för utgörandet af tillfälliga pålagor (gärder), innefattade sex bönder. Härur utvecklade sig också en gradation af böndernas inbördes bärkraft därigenom, att man till hvarje gärd räknade sex <i>fullsuttna</i> skattebönder, och som mått å fullsuttenheten användes hel och half <i>sätting.</i> Otvifvelaktigt har med sätting, såsom ordets ursprungliga betydelse ger vid handen, betecknats sjättedelen af den gärden åliggande skattesumman, d. v. s. hvarje fullsutten bondes skatt. Sättingen försvinner ur jordeböckerna under förra hälften af 1600-talet. J. S—m. 
<b>Sättkast</b> l. Kast. Se Boktryckarkonst, sp. 976 och afbildning på 2:a illustrationssidan. 
<b>Sättkvist,</b> <i>trädg.</i> Se Stickling. 
<b>Sättlinje,</b> <i>boktr.</i>, ett flyttbart metallbleck, som passar in i vinkelhaken och tjänar som underlag åt de rader, som sättas, på det stilarna må ha en jämn och glatt yta att glida på, särskildt när raden utslutas. När vinkelhaken blifvit fullsatt, utlyftas med tillhjälp af sättlinjen de satta raderna och ställas i sättskeppet. 
<b>Sättlök,</b> <i>trädg.</i>, beteckning dels för sticklök (se d. o.), dels för smålökar af schalottenlök, som användas för utplantering. C. G. D. 
<b>Sättmaskin.</b> 1. <i>Boktr.</i>, maskin, som på mekanisk väg (med maskinsättarens tillhjälp) åstadkommer färdiga typsatser och sålunda ersätter den mera tidsödande sättningen för hand. Två väsentligt olika slag af sättmaskiner äro att märka, näml. de äldre maskinerna för lösa typer (typsättningsmaskiner) och de moderna sätt- och radgjutnings-(eller typgjutnings-)maskinerna, som förena stilgjutarens och sättarens arbete. 
För omkr. 100 år sedan började man med försöken att konstruera sättmaskiner för lösa typer, och inemot 150 olika sådana ha uppfunnits, hvaribland dock helt få vunnit någon varaktigare framgång på ett eller annat håll. Emellertid återfinnas vissa af deras idéer upptagna och utvecklade i radgjutningsmaskinerna. Vid bådadera sitter eller står sättaren framför en klaviatur (liknande skrifmaskinernas), där enhvar af de vanligen 90 tangenterna motsvarar en af alfabetets bokstäfver (dels versaler, dels gemena) eller skiljetecken, siffra, utslutning o. d. samt bär dess typ afbildad. Typsättningsmaskinerna äro så anordnade, att vid nedtryckning af tangentknapparna föras motsvarande stiltyper från stilbehållaren igenom kanaler ned till vinkelhaken. De tidigare af dessa maskiner framställde icke tryckfärdig sats, utan typernas ordnande till utslutade rader (se Utslutning) fick sedan ske för hand, likaså typernas afläggning l. återförande hvar till sitt fack efter skedd tryckning. Med senare typsättningsmaskiner (fr. o. m. 1850-talet) förenades en afläggningsmaskin, som arbetade automatiskt. Den första sättmaskinen konstruerades 1822 af W. Church i Birmingham. Bland senare uppfinnare märkas J. Clay jämte svensken Fr. Rosenberg 1840 i Cottingham, dansken Kr. Sörensen, som på världsutställningen 1855 i Paris fick guldmedalj för sin sätt- och afläggningsmaskin "Tacheotype", mycket sinnrik, men så invecklad, att den efter uppfinnarens död kom i olag och ej sedan kunnat användas, Th. 
page_number=79, index= - Sättmaskin 
Alden i Amerika (1856), R. Hattersley i Manchester, hvars rätt lyckade maskin (1857, förbättrad 1874) kom i bruk, engelsmannen Al. Mackie (1869, med idé från jacquardmaskinens mönsterväfnadsapparat), tysken Ch. Kastenbein i Bruxelles, hvars maskin (1871, med pedaler, 2 stilsorter och 200 tangenter) vann insteg i flera länder, skotten Al. Fraser (1871; maskin för 5 olika stilkäglar), Green & Burr i New York (maskinen "Empire", 1875), amerikanen Jos. Thorne, å hvars förbättrade "Simplex one-man typesetter" (1898) sättaren kan själf verkställa radernas utslutning, och svensken Al. Lagerman (se denne). Med typsättningsmaskiner har man kunnat sätta 5,000—7,000 bokstäfver i timmen (mot 1,500—2,000 vid sättning för hand), men de flestas invecklade mekanism har lätt råkat i olag och kräft det mest varsamma handlag, hvarjämte knappast någon verkligt ändamålsenlig afläggningsmaskin till dem har framställts. De ha följaktligen utträngts af <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Radgjutningsmaskinen Linotype.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Tvåbokstafsmatris(med bokstafven <i>M,</i>  M)till Linotype.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Matrisrad med utslutningskilar (före gjutningen).</tr></table> 
radgjutningsmaskinerna. Dessa arbeta icke med färdiga typer, utan gjuta dem i sammanhängande rader, som efter tryckningen (och eventuellt stereotyperingen) åter nedsmältas. Därigenom kan stilförrådet inskränkas till ett minimum, och den ansenliga tidsbesparingen har särskildt verkat revolutionerande för tidningstekniken. Problemet löstes af tysk-amerikanen Ottomar Mergenthaler (f. 1854 nära Strassburg, d. 1899) med sättmaskinen <i>Linotype</i> [la͡i'nəta͡ip] l. <i>Linotyp</i> (af eng. <i>line of type,</i> typrad). Denna (fig. 1) har ock blifvit den mest spridda, hvarför dess konstruktion här må mer utförligt antydas. Den består af två hopbyggda maskiner, t. h. sättnings- och afläggningsapparaterna, t. v. gjutapparaten. Ofvanför tangentbordet befinna sig ledningskanalerna och därofvan matrisbehållaren (magasinet) samt öfverst afläggningsmekanismen. När sättaren berör tangenterna lätt med fingerspetsarna, sättas icke typer, utan matriser (fig. 2 o. 3), små mässingsskifvor, som i bakkanten ha sin bokstafsbild fördjupadt instansad. Vid anslaget utlösas matriserna och falla från magasinet ned på en ändlös transportrem till samlingselevatorn, där de förena sig till matrisrader och där de behöfliga mellanrummen mellan orden provisoriskt åstadkommas medelst långa utslutningskilar af stål (se fig. 3), för hvilka finns en särskild tangent. Kontrolltecken å matrisernas synliga främre kant möjliggöra för sättaren att afläsa raden. Genom ett enkelt grepp i en häfarm skickas den satta matrisraden i väg till gjutformen i gjuthjulet (fig. 4). Sedan sköter maskinen automatiskt allt arbetet. Ögonblicket före gjutningen skjutas de nämnda kilarna upp mellan matriserna och verkställa noggrann utslutning, så att raden får sin rätta längd. En gryta med smält metall (se fig. 4), upphettad med gas, elektricitet eller fotogen, befinner sig bakom gjuthjulet; nu pressas grytans gjutmun tätt emot gjutformens bakre öppning, medan en pumpkolf pressar in i formen den flytande metallen, som formas mot matrisraden till en kompakt gjuten typrad. Denna följer sedan gjuthjulet 3/4 hvarf, hvarvid götet på radens fot afputsas af en knif, och radens sidor afjämnas af två knifvar, hvarefter 
page_number=80, index= - Sättmaskin 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Gjuthjul och gjutgryta å Linotype. <i>K</i> gjuthjulet,<i>L</i> gjutformen, <i>M</i> gjutgrytan, <i>O</i>pumpkolf, <i>N</i> gasbrännare.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Matriser befordras längs afläggningsstångtill sina magasinskanaler (<i>W</i>).</tr></table> den färdig skjutes fram i ett sättskepp l. radskepp. Matriserna och kilarna däremot föras uppåt, de senare gå åter till sin behållare, medan matriserna af en elevator lyftas upp till afläggningskasten och därifrån af en liten häfarm föras upp på afläggningsstången samt af de långa afläggningsskrufvarna skjutas fram utefter denna. Enär hvarje matris är i sin öfre kant försedd med ett antal tänder, som äro olika alla andras och med hvilka den hänger på afläggningsstångens motsvarande räfflor (fig. 5), och enär de senare äro aftagna midt öfver den till matrisen hörande magasinskanalen, faller matrisen ofelbart ned i denna, så snart den hunnit fram dit (idén lånad från Sörensens ofvannämnda afläggningsmaskin). Matriser och kilar göra ett oafbrutet kretslopp i den i gång varande maskinen, och under det en matrisrad aflägges, kan en andra gjutas och en tredje sättas. Hvar matris kan bära ingraverade 2 eller stundom 3 tecken för olika stilformer (t. ex. antikva och kursiv), s. k. tvåbokstafs- och trebokstafsmatriser; de förra användas mera än enbokstafsmatriserna. Linotypemaskiner finnas med 2, 3, t. o. m. 4 magasin lagda på hvarandra (dubbeldäckare, tre-, fyrdäckare), hvarigenom stilar af olika sort och kägel kunna på en maskin användas i olika förbindelser. Äfven kunna anbringas 2—4 gjutinstrument för olika kägel. Maskinen arbetar med motordrift, mest elektrisk. Öfver 36,000 Linotypemaskiner äro i bruk öfver hela jorden, i Sverige mer än 400. Nordisk familjeboks 2:a uppl. sättes med sådana maskiner. — En ny, i Amerika framställd radgjutningsmaskin, <i>Intertype</i> [i'ntəta͡ip], arbetar med 1 magasin och dubbelmatriser. Den öfverensstämmer i hufvudsak med Linotype, från hvilken den afviker endast i en del konstruktionsdetaljer och hvars utgångna patent den efter hand har tillgodogjort sig. 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Radgjutningsmaskinen Typograph.</tr></table> Mycket omtyckt är radgjutningsmaskinen <i>Typograph,</i> uppfunnen af J. R. Rogers och F. E. Bright i Canada. Äfven denna (fig. 6) sätter matriser, men de äro vid sina öglor upphängda i öfre ändan af ståltrådar i en ram, "korgen", samt glida vid tangentanslag genom sin egen tyngd till samlaren vid nedre delen af trådarna, där de utan att lämna dessa bilda matrisraden och icke behöfva gå vidare till gjutinstrumentet, som i stället svänger fram och gjuter den medelst runda skifvor utslutade raden. Gjutformen hålles ständigt afkyld genom vatten. Efter skedd gjutning tillgår afläggningen helt enkelt så, att korgen stjälpes bakåt (af sättaren eller numera automatiskt), hvarvid matriserna glida tillbaka längs sina trådar, och då de aldrig lämnat dessa, kan icke någon orätt afläggning förekomma. På 3 sekunder sker förloppet med matrisradens utslutning, gjutning, afputsning och utskjutning i skeppet. Ett kugghjul drifver hela maskinen. På nyaste modellen är matriskorgen så konstruerad, att den tillåter öfvergång till annan stilsort på några minuter, näml. med hjälp af matrisväxlingsapparater, som samtidigt äro samlingspunkt och bevaringsställe för de matriser, hvilka icke användas. 
page_number=81, index= - Sättmaskin  - Sättna  - Sättning  - Sättnivå  - Sättport  - Sättregal  - Sättshärdning  - Sättskepp  - Sättugn  - Sättung  - Sätuna 
I Sverige finnas omkr. 200 Typographmaskiner i bruk. 
Den af W. S. Scudder i Brooklyn konstruerade radgjutningsmaskinen <i>Monoline</i> [må'nəla͡in] arbetar i det hela likt Linotype och Typograph, men dess matriser bära hvar och en 12 bokstafsbilder instansade och äro indelade i åtta serier. Matriserna ha i sin öfre ända en särskildt formad krok, medelst hvilken de äro upphängda i behållaren och efter gjutningen återföras hvar till sin rätta magasinskanal. Monolines och Typographs mekanismer äro bägge åtskilligt enklare än Linotypes. 
En sätt- och typgjutningsmaskin är den af F. Lanston i Washington 1897 byggda <i>Monotype</i> [må'nəta͡ip], som alltså icke gjuter hela rader, utan lösa typer. Den består af två, inbördes h. o. h. oberoende maskiner: ett slags skrifmaskin samt en gjut- och sättapparat. Å skrifapparaten, som har 257 tangenter (däraf 225 bokstafs- och resten utslutningstangenter), reproducerar sättaren manuskriptet i förändrad form på en pappersremsa, som afrullas från en metallspole till en annan och vid tangentanslagen genomborras på växlande vis af ett eller två bland matarmekanismens 31 stift (idén lånad från Mackies å sp. 121 nämnda sättmaskin). Hvarje ny rads utslutningskombinationer regleras sinnrikt genom kontrollapparat och tangentanslag. Tangenternas rörelse öfverföres genom komprimerad luft. Rullen med den perforerade remsan fulltecknad insättes sedan i gjutmaskinen. Där finnas i en ram öfver gjutinstrumentet alla de 225 matriserna, som svara mot tangentbordets bokstäfver, anbragta med bokstafsbilderna vända nedåt. För hvar bokstaf, som af pappersremsans perforeringar anges, flyttas matrisramen, hvarvid rörelsen regleras genom pressluft, som strömmar ut genom hålen å remsan; matris efter matris föres fram till gjutmunnen, och typerna gjutas alltså en för en, afputsas af maskinen och ordnas till rader, som likaledes automatiskt utslutas samt föras öfver på skeppet. 8,000—10,000 typer i timmen gjutas af Monotype-maskinen. 
Till samma klass hör den af E. Méray och L. Rozár i Budapest 1900 konstruerade <i>Elektrotypograph.</i> Dess skrifmaskin har 90 tangenter, genom hvilkas anslag såväl pappersremsan perforeras som ock motsvarande bokstäfver framträda i vanlig skrifmaskinsstil för sättarens ögon, så att han genast kan märka hvart eventuellt sättfel och rätta det. Matriserna sitta gruppvis i 30 ringar, som omslutas af matrisarmar, satta i rörelse af elektromagneter, hvilka påverkas af perforeringen i manuskriptremsan. De olika matriserna framföras af armarna till gjutmunnen, där så typerna gjutas. — Engelsmannen G. Stringers <i>Stringermaskin</i> sätter och utslutar matrisrader liksom Linotype, men gjuter icke hela typrader, utan typerna en och en. 
De i typgjutningsmaskinerna framställda typerna kunna afläggas för hand för att begagnas till vanlig handsättning; korrekturfel äro f. ö. i dessa maskiners typsatser lättare att rätta än i radgjutningsmaskinernas, där ett enda litet fel medför, att hela raden måste sättas och gjutas om, hvilket visserligen går snabbt för sig. Med radgjutningsmaskinerna kunna sättas i medeltal 8,000 bokstäfver i timmen. De behålla alltjämt öfverhand öfver typgjutningsmaskinerna, om än bland dessa senare Monotypemaskinen i t. ex. Tysklands större tryckerier funnit vidsträckt användning i synnerhet för mer komplicerade arbeten. — 2. <i>Bergsv.</i> Se Anrikning. 1. E. F—t. 
<b>Sättna,</b> socken i Västernorrlands län, Medelpads västra domsagas tingslag. 21,613 har. 2,050 inv. (1917). S. utgör ett pastorat i Härnösands stift, Medelpads västra kontrakt. 
<b>Sättning.</b> 1. <i>Bergsv.</i> För länshållningen af en grufva begagnas, då grufvan hunnit något större djup, pumpar. Förr användes allmänt sug- och lyftpumpar af trä. Numera brukas i större grufvor dels tryckpumpar, dels centrifugalpumpar och kolfpumpar, drifna med elektrisk kraft eller komprimerad luft; dock begagnas pumpar af förra slaget fortfarande på många ställen. Sug- och lyftpumpar utgöras af två delar, en undre, <i>kilen,</i> som bildar sugröret, och en öfre, <i>sättaren,</i> som bildar lyftröret. I öfre ändan af kilen sitter en ventil af läder, täckt med en skifva af metall, och i nedersta ändan af sättaren löper pumpkannan, gjord af trä samt försedd med packning och ventil. Ett sådant system, som vanligen är 9—10,5 m. långt, kallas en <i>pumpsättning</i> l. <i>sättning.</i> Flera sättningar anbringas öfver hvarandra; den undre tömmer sitt vatten i en ho, hvarifrån det uppsuges af den öfre. Till följd af pumpsättningarnas tämligen konstanta längd, som är densamma åtminstone vid hvarje gruffält, har ett bruk uppstått att räkna grufvors djup i sättningar. Man säger, att en grufva är så och så många "sättningar" djup. Detta djup är dock ej lodrätt, utan efter donläget räknadt. Sättning kallas äfven en i vertikal led till följd af grufarbetet inträffad rubbning inom en grufva, utan att egentliga ras uppstått. — 2. <i>Boktr.</i> Se Boktryckarkonst, sp. 976 o. f., och Sättmaskin. 1. Th. N—m. 
<b>Sättnivå,</b> <i>astron.</i> Se Nivå 2. 
<b>Sättport,</b> <i>sjöv.</i> Se Docka, sp. 602. 
<b>Sättregal,</b> <i>boktr.</i> Se Regal. 
<b>Sättshärdning,</b> <i>metall.</i>, detsamma som cementering (se d. o.). 
<b>Sättskepp.</b> Se Boktryckarkonst, sp. 983 och afbildning på 2:a illustrationssidan. 
<b>Sättugn.</b> Se Eldstad, sp. 190. 
<b>Sättung.</b> Se Sätting. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Manbyggnaden på godset Sätuna.</tr></table> <b>Sätuna.</b> 1. Socken i Skaraborgs län, Gudhems härad. 1,119 har. 246 inv. (1917). Annex till Broddetorp, Skara stift, Billings kontrakt. — 2. Gods i Uppsala län, Björklinge m. fl. socknar. 
page_number=82, index= - Sätuna  - Sävare  - Säve  - Säve, Johan Adolf  - Säve, Per Magnus Arvid 
med hufvudgården belägen vid nordvästra stranden af Långsjön och bebyggd med en jämförelsevis liten, men vacker hufvudbyggnad (se fig.), uppförd på 1740-talet efter ritningar af K. Hårleman, efter en äldre i Sueciæ-verket afbildad, som afbrann 1700. Godset omfattar 16 3/4 mtl i Björklinge, 6 mtl i Tensta och 3 mtl i Viksta socken med ett sammanlagdt tax.-v. af 404,500 kr. (1916) och en egovidd af omkr. 2,000 har, hvaraf 800 har öppen jord. Ett hemman S. donerades 1613 till sedermera riksskattmästaren J. Krus, hvars änka Brita De la Gardie, omgift med riksdrotsen frih. Gabr. Oxenstierna, lät uppföra den äldre ståtliga hufvudbyggnaden. Efter sonsonens, Jesper Krus', död (1735) såldes S. till sedermera riksrådet frih. O. Fleming, som lät uppföra den nuv. manbyggnaden (se fig.), ärfdes af hans döttrar och mågar, grefve N. Bonde och frih. F. K. Wrede, och gick sedan till den sistnämndes söner frih. K. och K. H. Wrede, hvilka 1815 skiftade arfvet, då S. tillföll den förre, Fasma gård i Tensta med underlydande den yngre. 1816 såldes S. till bruksegaren B. M. Björkman, hvars yngste son, J. F. Björkman, 1836 äfven inköpte Fasma. Efter Björkmans död (1891) bildade hans arfvingar 1906 S. aktiebolag, som nu eger godset. (Fasma, nu delvis styckadt, är dock frånsåldt.) Se uppsats af G. Upmark i "Sv. turistför:ns årsskrift" 1915. Wbg.  
<b>Sävare,</b> socken. Se Säfvare.  
<b>Säve,</b> gottländsk släkt, bördig från Mecklenburg,  hette urspr. Sæve och inflyttade från Lübeck till Visby 1720 med  handlanden Hieronymus Gottschalk Sæve. Dennes sonson Per Hieronymus (f. 1765, d. 1837), prost i Roma och lektor i Visby, riksdagsman och framstående skolman, skref sitt namn Säve. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1. Johan Adolf S., teolog, riksdagsman, son till ofvan nämnde Per S., f. 29 mars 1800 i Roma prästgård, d. 25 febr. 1873 i Mariestad, blef student i Uppsala 1815, filos. magister 1821, teol. kandidat 1823 och teol. licentiat 1827. Docent i dogmatik och moralteologi redan 1823, förestod han 1824—31 under flera terminer dels kalsenianska professuren, dels professuren i dogmatik och moralteologi. På uppdrag af stiftarna af Hillska skolan å Barnängen företog han 1829—30 en resa till England för att i Hazelwood taga kännedom om hillska undervisningsmetoden, hvarunder han äfven i Oxford, Cambridge och London studerade Englands högre undervisningsväsen. E. o. teol. adjunkt vid Uppsala universitet 1834, utnämndes han 1835 till kyrkoherde i Tuna pastorat i Medelpad. Han blef prost 1837, vice preses vid prästmötet i Härnösand 1838 och teol. doktor 1845 samt innehade 1847, 1851 och 1858 rum på biskopsförslag i Härnösands, Kalmar och Visby stift. 1858 blef han kyrkoherde i Mariestad. Han var preses vid prästmötet i Skara 1865. Under riksdagarna 1840, 1844, 1847, 1850, 1853 och 1856 var han riksdagsfullmäktig för Härnösands stift, under riksdagarna 1859, 1862 och 1865 för Skara stift, och 1868 var han som representant för Skaraborgs län led. af Första kammaren. 1872 blef hans filos. jubeldoktor. S. intog både som riksdagsman och teolog en själfständig och frisinnad ställning. Under de nio ståndsriksdagar han bevistade, hvarvid han hade sin plats i lagutskottet — utom under riksdagarna 1856, 1859 och 1862, då han satt i bevillningsutskottet — var han en af de mest bemärkte talarna inom prästeståndets liberala minoritet, och för representationsreformen verkade han städse med värme och kraft. Redan 1840, då han likväl ännu kvarstod på klassvalsståndpunktens grund, framlade han en motion om införandet af ett tvåkammarsystem,  hvarvid han tänkte sig, att Första kammaren skulle utses af provinsialständer. Men klassvalsståndpunkten frångick han i det följande, öppet framhållande sin öfvertygelse om "det oprästerliga i prästeståndets riksdagsverksamhet". Vid valen till 1865 års riksdag utfärdade han tills. med kyrkoherden J. Otterström en adress till prästerna i Skara stift till förmån för det då hvilande representationsförslaget, och vid reformdebatterna i prästeståndet under de ryktbara decemberdagarna motsatte han sig ifrigt sina ståndsbröders beslut att uppskjuta afgörandet, tills adeln fattat beslut i ämnet. Varm vän af nykterhetsrörelsen, insattes han 1853 i det särskilda utskottet för behandlingen af frågan om villkoren för brännvinsbränning och brännvinsförsäljning och verkade där för den nya sakernas ordning, som genomfördes. En af hans många riksdagsmotioner var den om införandet af hundskatt. Bland S:s utgifna skrifter må nämnas <i>Anteckningar öfver universiteterna i England</i> (1831), <i>Matthei evangelium, revisionsförsök öfver gamla bibelöfversättningen</i> (1846, tills. med I. Bergman och J. Backlund), <i>Om de fransyska elementarläroverken och folkskolorna</i> (1857) och <i>Theologiska studier öfver uppenbarelsen och den heliga skrift</i> (synodalafhandling 1865). Som teolog sökte S., stödjande sig på den nyare bibelforskningens resultat, verka för en sant protestantisk utveckling af kyrkoläran. Tydligast är hans teol. ståndpunkt framställd i afh. <i>Om vår tids pietism och ortodoxism inom den svenska evangelisklutherska kyrkan</i> (i tidskr. "Framtiden", 1870), hvari han med mycken skärpa uttalade sig mot både "pietismen och ortodoxien", hvilkas uppfattning om arfsynden och nåden han ej ansåg fullt biblisk, såsom upphäfvande människans frihet. Se H. Wieselgren, "Ur vår samtid" (1880). 
2. Per Magnus Arvid S., fornforskare, den föregåendes halfbroder, f. 19 april 1811 i Roma församling på Gottland, d. 10 nov. 1887 i Visby, blef student i Uppsala 1830 och kollega (adjunkt) vid Visby högre elementarläroverk 1835 samt aflade, ehuru ej prästvigd, pastoralexamen 1841. Vitt., hist. o. ant. akad:s stipendiat sedan 1850, blef han, sedan rikets ständer anslagit lön till en antikvitetsintendent, 1861 den förste innehafvaren af denna tjänst, hvilken han innehade till 1865. 1871 erhöll han afsked från sin adjunktsbefattning. Han blef filos. hedersdoktor vid Uppsala universitets jubelfest 1877, kallades 
page_number=83, index= - Säve, Per Magnus Arvid  - Säve, Karl Fredrik 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> till hedersled af Svenska fornminnesföreningen 1882 och af Vitt. hist. o. ant. akad. (hvars korresponderande led. han under en lång följd af år varit) 1885. Intagen af en brinnande kärlek till Gottland och dess folklif och därjämte skicklig tecknare, gjorde S. till sin lifsuppgift att samla och afbilda fäderneöns rika fornminnen äfvensom att uppteckna allt, som kunde tjäna att belysa Gottlandsbefolkningens bruk, seder och språk. Till Vitt. hist. o. ant. akad. inlämnade han bortåt 300 förträffligt utförda teckningar af gottländska kyrkor och kyrkoruiner, grafstenar, klockinskrifter, vägg- och glasmålningar m. m., utförda med blyerts, tusch eller färger och åtföljda af skriftliga förklaringar och upplysningar, hvartill sedan kommo utförliga, med öfver 1,400 pennritningar beledsagade ämbetsberättelser öfver de antikvariska forskningsresor, hvilka han i egenskap af antikvitetsintendent företagit i Östergötland, Västergötland och på Gottland och hvarvid inemot 500 socknar blifvit besökta. Ännu värdefullare äro hans <i>Gotländska samlingar,</i> innehållande i sex digra band det mest omfångsrika material för skildringen af Gottlands kulturförhållanden, historia och folkliga egendomligheter. Delande sin broder Karls hänförelse för Gottlands märkliga folkspråk, hade han redan som student börjat uppteckna guta-ord och upprätta ordlistor, och han samlade sålunda äfven ett oskattbart material för kännedomen om sin födelseös folkspråk. Språksamlingarna, <i>Guta-orden,</i> utgöra 13 handskrifna volymer (8:o), hvartill komma en gottländsk ordlista samt ett förarbete till en gottländsk ordbok, innehållande på lösa blad 28,000 gutaord. Nämnda samlingar donerade han till Uppsala universitet, i hvars bibliotek de nu förvaras. De äro sedan åtskilliga år tillbaka med anslag af riksdagen och Gottlands landsting tills. med brodern Karls dialektsamlingar under bearbetning af språkforskare för utgifning af en gottländsk ordbok. En värdefull samling gottländska fornsaker hade han redan 1858 skänkt till Visby högre elementarläroverk. S. tänkte i förstone ej att själf vetenskapligt bearbeta sitt material. Då han vid mera framskriden ålder började bearbeta det, hade det därför hopats i sådan mängd, att han ej såg sig i stånd att hinna med dess fullständiga ordnande, än mindre dess utgifning. Emellertid offentliggjorde han i en följd synnerligen förtjänstfulla monografier och tidskriftsserier högst värdefulla utdrag ur sina samlingar. S. utgaf <i>Gotland och Visby</i> i taflor (1858), ett planschverk, hvartill han själf lämnat teckningarna och K. J. Bergman den beskrifvande texten, <i>Gotländska minnen</i> (1859), <i>Samfärdseln på Gotland i gamla tider</i> (1872, i "Land och folk"), <i>Strandens sagor</i> (1873, i "Svensk tidskrift"), <i>Åkerns sagor, spridda drag ur odlingshäfderna och folklifvet på Gotland</i> (1876), för hvilket arbete Landtbruksakad. tilldelade honom sin medalj i guld, <i>Skogens sagor eller växtligheten på Gotland</i> (1877) och <i>Hafvets och fiskarens sagor samt spridda drag af Gotlands odlingssaga och strandallmogens lif</i> (1880). Dessutom behandlade han i tidningar och tidskrifter, oftast under signaturen S..., gottländska ämnen. Förteckning öfver hans svåråtkomliga tryckta skrifter finnes i "De svenska landsmålen" (d. I, 699—708, uppgjord af J. A. Lundell) och i "Bidrag till en gotländsk bibliografi", af V. Molér (2:a uppl. 1914). Stilen är lätt igenkännlig genom fosterländsk värme, kärnfullhet och rikedom på karakteristiska bilder, folkliga vändningar och uttryck på gutamålet. Han upprättade i Visby Gottlands fornsal, ett provinsmuseum, hvars framtida förkofran han sökte trygga genom donationer. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 3. Karl Fredrik S., den föregåendes broder, språkforskare, f. 22 okt. 1812 i Roma prästgård, d. 27 mars 1876 i Uppsala. Sedan han 1830 blifvit student i Uppsala, egnade han sig först åt medicinska studier, aflade 1833 mediko-filosofisk examen och tjänstgjorde därefter ett år vid Garnisonssjukhuset i Stockholm. En häftig reumatism, som i jan. 1835 angrep honom och med plågsamma anfall återkom under flera år, tvang S. att öfverge läkarbanan och räddade honom åt språkvetenskapen. Genom en tillfällighet föll under hans sjukdom ett band af Sturlassons "Konungasagor" i hans händer, och upptäckten af en mängd slående likheter mellan isländskan och S:s fädernespråk, gottländskan (särskildt tillvaron af diftonger i bägge), ingaf honom ett intresse, som ej nöjde sig med mindre än ett grundligt studium af fornspråket, en sak, som emellertid med den tidens bristfälliga hjälpmedel och otillfredsställande upplagor mötte stora svårigheter. Emellertid arbetade S. ihärdigt, delande sin tid mellan isländskan och de svenska dialekterna, och sedan, i sammanhang med K. Molbechs besök i Uppsala 1842, Geijers och H. Järtas uppmärksamhet blifvit fäst vid S., utverkades åt honom understöd till drifvande af grundliga dialektforskningar. Efter upprepade besök på Gottland och i Dalarna utgaf S. sina första språklig-historiska arbeten <i>Bemærkninger over öen Gotland, dens indbyggere og disses sprog</i> (1843) samt <i>Om dalalmuen og dalsproget</i> (1847; bägge i "Historisk tidsskrift", utg. af K. Molbech; den senare utgafs äfven på svenska, under titeln <i>Några upplysningar om dalmålet och dalallmogens folklynne,</i> i K. G. Malmströms "Tidskrift för litteratur", 1852; 2:a uppl. 1855). 1848 aflade S. filos. kandidatexamen och promoverades s. å. till filos. doktor på grund af afh. <i>Eriksvisan, ett fornsvenskt qväde behandladt i språkligt afseende.</i> Följande år blef han docent och var sedan en tid förordnad att uppehålla J. H. Schröders professur, hvilken omfattade äfven de nordiska 
page_number=84, index= - Säve, Karl Fredrik  - Säve, Hjalmar Fredrik August  - Säve, Teofron Adolf 
språken. Med offentligt anslag vistades S. 1852—53 i Köpenhamn, där han ifrigt studerade under N. M. Petersens och G. Stephens ledning. Under de följande åren företog han dessutom flera studieresor inom sitt eget fädernesland. Sedan riksdagen 1856—58  beviljat medel till upprättande af en professur i nordiska språk vid Uppsala universitet, blef S. utsedd till dess förste innehafvare och bestred den från 26 aug. 1859 till sin död. S. var en man med för sin tid grundliga kunskaper, djup kärlek till fosterlandet, dess språk och fornminnen samt ej ringa fond af poetiskt sinne. Om hans poetiska begåfning vittna hans sånger vid studentmötena 1843 och 1845 samt dikten <i>Vikingens drapa</i> (1842 belönt med Svenska akad:s mindre pris). Som universitetslärare lyckades S. samla omkring sig en skara af begåfvade unga män, hvilka sedan i sin mån främjat de nordiska språkstudierna. Det är också förnämligast i det intresse S. förstod väcka hos sina lärjungar, som man har att söka hans förnämsta förtjänst. Någon språkforskare i högre mening var S. ej. I synnerhet som kännare af flera dialekter (särskildt gottländskan, dalskan och hälsingskan) samt som uppmuntrare till dialektundersökningar utöfvade S. mycket vidsträckt och gagneligt inflytande. Också ha fornminnes- och landsmålsföreningarna framgått ur en jordmån, i hvars bearbetande S. haft en ej ringa andel. S. framträdde sent som författare och efterlämnade inga större verk, men många af hans skrifter äro emellertid af stort värde. Utom de redan nämnda utgaf han <i>De starka verberna i gotländskan och dalskan</i> (1854), <i>Snorre Sturlesons Ynglingasaga, tolkad och upplyst</i> (s. å.; bägge dessa afh. tillskyndade honom s. å. Svenska akad:s mindre skådepenning i guld), <i>Gutniska urkunder: Guta lag, Guta saga och Gotlands runinskrifter, språkligt behandlade</i> (1859), <i>Om de nordiska gudanamnens betydelse</i> (1859; inträdesföreläsning), <i>Om språkskiljaktigheterna i svenska och isländska handskrifter</i> (1861, intagen i Uppsala universitets årsskrift och af kritiken ansedd för hans bästa arbete), <i>Sigurdsristningarna å Ramsundsberget och Göksstenen</i> (1868; inträdestal i Vitt. hist. o. ant. akad., tryckt i dess handlingar; öfv. till tyska). Dessutom offentliggjorde han åtskilliga uppsatser i vetenskapliga tidskrifter. Efter hans död utgaf G. Stephens ur hans efterlämnade papper <i>Some runic stones in northern Sweden</i> (1879; i Uppsala Vet. soc:s "Nova acta", vol. 9). S. var medlem af Vitt. hist. o. ant. akad. (korresponderande från 1859 och arbetande från 1862) samt af Vet.-soc. i Uppsala (från 1865). Han efterlämnade ett rikhaltigt bibliotek (4,334 n:r; tryckt katalog utkom 1877), hvilket inköptes af en mecenat och skänktes till dåv. Göteborgs museum (nu Göteborgs stadsbibliotek). Det mesta af hans egna språkliga handskrifter öfverlämnades af hans efterlefvande till Uppsala universitets bibliotek. 
4. Hjalmar Fredrik August S., son af S. 1, skolman, läroboksförfattare, f. 1 mars 1839 i Tuna församling i Medelpad, d. 6 febr. 1871 i Hälsingborg, blef 1856 student i Uppsala, 1861 filos. kandidat, 1863 filos. doktor och 1864 lektor i grekiska och latinska språken vid högre elementarläroverket i Gäfle och 1867 i Hälsingborg. 1870 förordnades han till rektor vid högre elementarläroverket i Karlskrona, men afled före tillträdet. — S. utvecklade under sin korta lefnad en framgångsrik verksamhet som författare. Bland hans arbeten må nämnas en af Svenska akad. 1868 prisbelönt metrisk öfv. af Aristofanes' "Fåglarne" (tr. 1869), <i>Öfversigt af grekiska syntaxen</i> (1864), <i>Latinsk stilistik, förra afdelningen</i> (1865; 2:a uppl. 1869), <i>Latinsk stilistik, andra afdelningen, Antibarbarus</i> (1866; 2:a uppl. af Chr. Cavallin 1873) och <i>Grekisk formlära efter Curtii metod</i> (1866), i hvilket arbete han i motsats till "den gamla metoden", som följts i den Krüger-Aulinska språkläran, ville uppställa det grammatiska innehållet i öfverensstämmelse med den jämförande språkforskningens dittills af läroboksförfattarna i allmänhet förbisedda resultat. Härtill må läggas <i>Grekisk öfningsbok</i> (1866) och <i>Latinsk öfningsbok</i> (1867). Under sina båda sista år var han sysselsatt med att utarbeta ett svenskt-latinskt lexikon, som blef ofullbordadt. 
5. Teofron Adolf S., den föregåendes broder, skolman, historiker, f. 24 juli 1842 i Tuna församling i Medelpad, blef 1861 student i Uppsala och 1869 filos. doktor samt var lektor i historia och latin vid Karlstads högre allm. läroverk 1870—1907 och 1883—95 läroverkets rektor. S. var 1891—96 ordf. för Karlstads stadsfullmäktige och 1898—1907 landstingsman. Han invaldes 1892 af Värmlands läns landsting i riksdagens Första kammare, af hvilken han var led. fr. o. m. urtima riksdagen 1892 t. o. m. riksdagen 1910. Sedan 1897 tillhörde S. som ord. led. konstitutionsutskottet utom 1904, då han insattes i särskilda utskottet för en förändrad anordning af de allmänna läroverken, och vid de båda urtima riksdagarna 1905, då han var led. af det särskilda utskottet för de unionella förhållandena. 1897—99 var han statsrevisor, och sedan 1908 är han en af riksdagens kommitterade till tryckfrihetens vård. Som lekmannaombud för Karlstads stift var han medlem af kyrkomötena 1903, 1908, 1909 och 1910. Konservativ till sina politiska åsikter, slöt han sig till Första kammarens tullskyddsvänner. I unionsfrågan förfäktade han Alinska skolans uppfattning om Sveriges rätt. I rösträttsfrågan förordade han konstitutionsutskottets förslag 1902 om 500-kronors-streck med köpingarnas och municipalsamhällenas förläggande till stadsvalkretsarna, och i de proportionella valen såg han en betänklig skärpning af partimotsatserna i landet. För kvinnans rösträtt har han varit varm förespråkare. I läroverksfrågan tillstyrkte han 1904 års läroverksreform, men påyrkade i samband med denna en begränsning af läroämnenas antal med hänsyn till bildningslinjernas olika uppgifter, hvarjämte han motsatte sig införandet af den föreslagna öfverstyreisen för de allmänna läroverken. S. har författat bl. a. <i>Kejsarevalet i Frankfurt 1657—1658 och Sveriges underhandlingar därunder</i> (gradualafh. 1869), <i>Riksdagen i Söderköping 1595</i> (1870), större delen af <i>Tidehvarfvet 1648—1789</i> äfvensom <i>Tidskiftet 1848—1871</i> (1877—79; i den af E. Wallis utg. "Illustrerad verldshistoria"), <i>Sveriges historia under den nyaste tiden från år 1809 till år 1875</i> (1881; utgörande 6:e delen af den af Hj. Linnström utg. "Sveriges historia från äldsta tid till våra dagar"), <i>Striden om undervisningsfriheten i Frankrike</i> 
page_number=85, index= - Säve, Teofron Adolf  - Sävenäs  - Saevereid  - Sääksmäki  - Sääminge  - s. ö.  - Söborg  - Söborggaard  - Söborgs socken  - Söborg sö  - Södama  - Söder  - Söderala  - Söderarm  - Söderbaum, Henrik Gustaf  - Söderberg, Gustaf 
(i "Pedagogisk tidskr.", 1890), <i>Februarirevolutionens förhistoria</i> (i Karlstads lärov:s årsber. 1901), <i>Napoleon III och det andra franska kejsardömet</i> (1901—03), <i>De kristligt sociala rörelserna i nittonde århundradet</i> (Prästmötesoration 1905), <i>John Ericsson, lefnadsteckning</i> (1906) och <i>Sveriges deltagande i Sjuåriga kriget åren 1757—1762</i> (1915), belönt af Vet. akad. med Letterstedtska författarpriset. S. är led. af Vitt. hist. o. ant. akad. (1913) och Krigsvet. akad. (1917). 3. R. G.  4. (J. C.) 
<b>Sävenäs.</b> Se Säfvenäs. 
<b>Sævereid,</b> strandsted. Se Strandvik. 
<b>Sääksmäki,</b> socken i Tavastehus län, Finland, Janakkala domsaga, Tammela härad, utgör ett imperiellt pastorat af 2:a kl., Borgå stift, Tavastehus kontrakt. 243 kvkm. 8,022 inv. (1917), finsktalande. S. är en af västra Tavastlands äldsta församlingar, omnämnd redan 1335. A. G. F. 
<b>Sääminge</b> (fi. <i>Sääminki</i>), gammal socken i södra Savolaks, bildar f. n. jämte staden Nyslott ett imperiellt pastorat, under benämningen <i>Nyslott-Sääminge,</i> af 1:a kl., S:t Michels län, Rantasalmi domsaga och härad, Nyslotts stift och domprosteri. Utom stadens område är arealen 964 kvkm. 10,159 inv. (1914), finsktalande. A. G. F. 
<b>s. ö.</b>, förk. för <i>sydöst.</i> 
<b>Söborg,</b> en redan på Valdemar I:s tid (1154—82) omtalad borg på Nord-Själland nära Kattegatt, omkr. 20 km. v. om Hälsingör. Den begagnades äfven som statsfängelse, t. ex. för biskop Valdemar af Slesvig (1198—1206) och ärkebiskop Jens Grand (1294—95), men förstördes under grefvefejden (1534—36). Ruinerna blefvo delvis utgräfda 1850 af Fredrik VII. Kring borgen uppväxte staden S. (omtalad 1270), men den senare försvann kort efter borgens förstöring. I den nuv. S:s socken märkes Nakkehoveds fyr. Den forna Söborg sö torrlades 1873—87 och har lämnat rum för Söborggaard och flera andra egendomar med inalles 660 har, mest äng. E. Ebg. 
<b>Söborggaard</b> [-går]. Se Söborg. 
<b>Söborgs socken.</b> Se Söborg. 
<b>Söborg sö.</b> Se Söborg. 
<b>Södama,</b> folkstam. Se Enarea. 
<b>Söder.</b> Se Väderstreck. 
<b>Söderala,</b> socken i Gäfleborgs län, Ala tingslag. 28,030 har. 11,714 inv. (1917), hvaraf 4,982 i Ljusne kapell och 2,450 i Bergviks kapell, hvilka i kommunalt och jordebokshänseende tillhöra socknen. S. församling bildar med Ljusne och Bergviks kapell ett pastorat i Uppsala stift, Ala kontrakt. 
<b>Söderarm,</b> lots- och fyrplats vid det nordöstra (Söderarms)inloppet till Stockholms skärgård från Ålands haf. Fyren, som visar en hvit blänk hvarannan minut, är anbragt i ett rundt stentorn, 10 m. öfver hafsytan, och har 16,4 minuters lysvidd. A. G.* 
<b>Söderbaum,</b> Henrik Gustaf, kemist, f. 12 mars 1862 i Kalmar, blef student 1879, filos, doktor 1888, docent i kemi s. å., allt i Uppsala, lektor i kemi och kemisk teknologi med mineralogi och geognosi vid Chalmers' tekniska läroanstalt i Göteborg 1893 samt agrikulturkemist och professor vid Landtbruksakad:s experimentalfält 1899. Han öfvergick vid denna försöksanstalts omorganisation 1907 till Centralanstalten för jordbruksförsök och blef föreståndare för dennas kemiska afdelning. S:s vetenskapliga verksamhet egnades till 1896 dels åt studiet af komplexa platinaföreningar, dels och hufvudsakligen åt framställning och undersökning af organiska föreningar af olika grupper, hvaraf resultaten offentliggjordes mestadels i "Vet. akad:s öfversikt" och "Berichte der deutschen chemischen gesellschaft", därefter dels åt kemiens historia och speciellt åt Berzelius' biografi (sedan 1901 är han redaktör af Vet. akad:s Berzelius-skrifter), dels åt åkerbrukskemi, på hvilket område särskildt hans undersökningar om fosfatens tillgodogörbarhet och olika kväfvegödselmedels verkan gett betydelsefulla nya uppslag; resultaten af dessa senare undersökningar ha hufvudsakligen offentliggjorts i Landtbruksakad:s handlingar och tidskrift och i serien "Meddelanden från Centralanstalten för försöksväsendet på jordbruksområdet". Af större arbeten må nämnas <i>Berzelius' werden und wachsen 1779—1821</i> (1899), hvarjämte han utgett "Jacob Berzelius. Själfbiografiska anteckningar" (1901), "Jacob Berzelius. Reseanteckningar" (1903) och "Jacob Berzelius. Bref" (I—II, 1912, III, 1913, IV, 1915, V, 1918). S. är led. af Vet. akad. (1898), hvars preses han var 1912—13, af kemiska Nobelkommittén sedan 1900, af Vet. o. vitt. samh. i Göteborg (1898) och af Landtbruksakad. (1901). Han blef 1918 vice sekreterare i Vet. akad. S. har erhållit följande vetenskapliga belöningar: Bjurzons 1888, Lindbomska 1892, Bergstedtska priset 1893, Edlundska belöningen 1895. H. J. Dft. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderberg,</b> Gustaf, militär, konstdilettant, f. 1799 i Norrköping, d. 3 nov. 1875 i Stockholm, ingick vid Lifregementets grenadjärkår, blef officer 1816 och steg till öfverste, var länge adjutant hos kronprinsen Oskar och öfvergick till dennes stab, då han blef konung. Tidigt egnade sig S. åt landskaps- och figurmålning, studerade i Frankrike och Italien och utförde efter hemkomsten i olja utsikter, i synnerhet från Stockholm, utmärkta af ett minutiöst utförande och kvicka små figurer. Snart öfvergick han till litografien samt utgaf bl. a. planschverket <i>Svenska landskap</i> (3 hftn, 1829—30) och <i>Kongl. svenska och norska arméens uniformer</i> (s. å.), färglagda planscher i folio. På Oskar I:s uppdrag uppgjorde S. förslag till nya uniformer. Utnämnd till öfverste i armén, kvarstod S. i staben, tills han 1858 blef öfverintendent och preses i Konstakademien. På denna post, som han innehade till 1864, var han föga verksam och leddes hufvudsakligen af den energiske Nyström. Han uppgjorde under denna tid summarisk förteckning öfver k. museets handteckningssamling. —rn.* 
page_number=86, index= - Söderberg, John  - Söderberg, Johan Edvard  - Söderberg, Sven Otto Magnus  - Söderberg, Erik Natanael (Natan)  - Söderberg, Hjalmar Emil Fredrik 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderberg,</b> John, donator, f. 10 dec. 1810 i Stockholm, d. där 1 febr. 1892, öfvertog 1831 efter sin fader en strumpfabrik, som han förstod att göra till en särdeles inbringande affär, och testamenterade till Stockholms högskola ett belopp, som vid utred- ningen uppgick till 2,036,828 kr., dels till stipendier à 600 kr., dels, till större delen, till fyllande af sådana högskolans behof, som med dess ändamål må anses öfverensstämmande, dock ej till byggnader. Behållningen uppgick vid 1917 års slut till 2,227,899 kr. 
<b>Söderberg,</b> Johan Edvard, statistiker, f. 11 jan. 1849 i Torshälla, blef student i Uppsala 1867 och filos. doktor 1877. S. å. antagen till e. o. tjänsteman i Statistiska centralbyrån, blef han där aktuarie 1879 och var förste aktuarie 1888—1914. Han är sedan 1909 led. (sedan 1917 vice ordförande) i styrelsen för Stockholms stads statistiska kontor. S. har utgett bl. a. <i>Utskottsmötet 1651 och riksdagen 1652</i> (gradualafh. 1877), <i>Landskommunernas och köpingarnas ekonomiska bärkraft</i> (utg. på offentligt uppdrag 1911) samt uppsatser i "Statistisk tidskrift" och statistiska utredningar för Arbetareförsäkrings-, Arbetareskydds-, Nya arbetareförsäkrings- och Sjöfartsnäringskommittéerna. S. har därjämte utarbetat ett stort antal af Statistiska centralbyråns berättelser i serien "Bidrag till Sveriges officiella statistik". L. Wll. 
<b>Söderberg,</b> Sven Otto Magnus, språk- och fornforskare, f. 27 mars 1849 i Lund, d. 24 april 1901, blef student 1870, filos. doktor och docent i Lund 1879 samt föreståndare för dess historiska museum 1888. Han skötte professuren i nordiska språk läsåren 1895—97 och med half undervisningsskyldighet sedan höstterminen 1897. S. företog vidsträckta ut- och inrikes resor för arkeologiska och filologiska studier och blef titulär professor 1901. Hans förnämsta skrifter äro <i>Forngutnisk ljudlära</i> (gradualafh. 1879), <i>Några anmärkningar om u-omljudet i fornsvenskan</i> (1883), <i>Om djurornamentiken under folkvandringstiden</i> (1893) och <i>Ölands runinskrifter</i> (h. 1 1900; h. 2 1906, red. af E. Brate). B—e. 
<b>Söderberg,</b> Erik Natanael (Natan), skald, tidningsman, f. 15 april 1869 i Hafverö, Medelpad, vardt 1888 student i Uppsala, där han 1897 promoverades till filos. doktor. S., som redan under studentåren flitigt medarbetat på vers och prosa i pressen, vardt 1898 redaktör för "Härnösandsposten", 1899 medarbetare i "Vårt land", var 1900—11 redaktör för "Örebro dagblad" och är sedan 1911 hufvudredaktör för "Upsala". S. har utgett diktsamlingarna <i>Strängalek</i> (1895), <i>Minne och längtan</i> (1899), <i>Dikter och sånger</i> (1901), <i>I sol och skugga</i> (1903), <i>Rytmer och runor</i> (1907), <i>Lyrik</i> (1909), <i>Lyra och psaltare</i> (1910), <i>Toner och minnen</i> (1913) och <i>Från anno fjorton</i> (1915). Hans diktning eger genom ett tillbakablickande drag och förkärlek för aning, dröm och längtan ett utprägladt romantiskt inslag; han kan betecknas som en idylliker med en äkta och ofta utsökt ton. Många af hans vislyriska kväden ha tonsatts. S:s gradualafh., <i>Samuel Johan Hedborn, ett bidrag till Nya skolans häfder</i> (1897), föll delvis inom det hymnologiska området, åt hvilket han sedan oaflåtligt egnat sig. Utom ett stort antal dithörande smärre uppsatser har han författat <i>Några drag ur den kristna psalmens historia</i> (i "Läsning för svenska folket", 1903—07) och den omfattande hymnologiska handboken <i>Den kristna psalmen</i> (1916). Han kallades till led. af den i nov. 1908 tillsatta psalmbokskommittén, som 1913 erhöll förnyadt uppdrag, och insattes jämväl och verkade som sekreterare i den af 1915 års kyrkomöte begärda och s. å. af K. M:t förordnade granskningsnämnden, till hvars 1917 utgifna förslag han bidragit med sju originalpsalmer. — S. har som lekmannaombud för Strängnäs stift bevistat 1909, 1910, 1915 och 1918 års kyrkomöten. Jämte E. Modin har S. utgett <i>Matrikel öfver i Upsala studerande norrlänningar 1595—1889</i> (1890). Jfr F. Vetterlund, "Skissblad om poeter" (1914). 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderberg,</b> Hjalmar Emil Fredrik, författare, f. 2 juli 1869 i Stockholm, student där 1888, var en kortare tid verksam som landsortsjournalist och ett par år anställd i tullverkets tjänst, men har sedan midten af 1890-talet egnat sig uteslutande åt litteraturen. Han är sekreterare vid A. Bonniers stipendiefond. S. har lämnat litteratur- och teaterkritiska eller fritt kåserande och polemiska bidrag till olika tidningar, och genom sin alltid ärliga, oförskräckta och konsekventa uppfattning, sin fyndighet och slagfärdighet, sin graciöst raljanta stil kan han räknas till den nutida svenska pressens kvickaste iakttagare och elegantaste pennor. Äfven hans längre, fint formade tidskriftsuppsatser (öfver Fröding, Ibsen, J. K. Huysmans o. a.) äro synnerligen genomtänkta, själfständiga och spirituella. S:s första tre ungdomsnoveller (1892—93), som alla behandla lifvet på skuggsidan och i det undangömda, visa ännu påtagligt beroende både af Strindberg och i allmänhet af moderna naturalister och impressionister (J. P. Jacobsen, H. Bang). Hans egentliga novellistdebut med <i>Förvillelser</i> (1895, 4:e uppl. 1913; ty. öfv. 1914) uppenbarade dock en i viss mån ny författartyp. Hufvudvikten i denna lekfullt ironiska berättelse ligger ej på figurteckningen, ehuru bipersonerna ofta äro tagna på kornet, utan  på den utmärkt väl träffade stockholmska lokalfärgen och tidsstämningen. På ett och annat håll tog man anstöt af bokens förment sedliga indifferentism, och intrycket af författaren som en för det mesta kallsinnigt skeptisk, spefull flanör tycktes bekräftadt genom en samling  
page_number=87, index= - Söderberg, Hjalmar Emil Fredrik  - Söderberg, Olof Alfred  - Söderberg, Fredrik Fritjof Verner 
<i>Historietter</i> (1898, senaste uppl. 1917; öfv. till ty. 1905, till da. 1907, till fi. 1908), hvars esprit och tekniska skicklighet likväl vunno lifligt erkännande. Dessa ovanligt distingerade prosastycken påminna om moderna franska tuschritningar och raderingar. Vissa af dem bebåda genom en varm underström af medkänsla, indignation eller lyrik den än mera personliga och konstnärligt mogna arten af S:s prosadiktning i och med berättelsen <i>Martin Bircks ungdom</i> (1901, 4:e uppl. 1913; öfv. till ty. 1903, till holl. 1904, till fi. 1906), ej blott typisk för en viss generations sätt att tänka och lefva, utan ett allmänmänskligt dokument. Det är en af våra förnämsta romaner om ungdomsdesillusionerna, och i hufvudpersonens öde kunna många andra existenser spegla sig och känna igen sig. Berättelsesamlingen <i>Främlingarna</i> (1903) innehåller saftig humor och dråpliga satirer, men utgör ingen ny etapp på S:s författarbana. Det är däremot fallet med den i ett slags dagboksform skrifna stora romanen <i>Doktor Glas</i> (1905, 4:e uppl. 1914; öfv. till ty. 1907 och da. 1909), som på synnerligen intressant och egenartadt sätt varierar motivet från Dostojevskijs "Raskolnikov" om ett människolifs endast relativa värde, en mordgärnings "berättigande" ur vissa synpunkter och den fullbordade handlingens återverkan på föröfvarens själslif. F. ö. är "Doktor Glas" laddad med i olika riktningar utmanande radikal samhällskritik, och S:s prosakonst når här genom språkets enkla uttrycksfullhet och klassiska fulländning en höjdpunkt. Ännu lifligare debatteradt än denna roman blef treaktsskådespelet <i>Gertrud</i> (1906, med stor scenisk framgång uppf. både i Sverige och grannländerna), där S. liksom i en brännspegel samlar sin konsts alla resurser. I detta något handlingssvaga och till sin idé ganska tröstlösa, men förträffligt byggda och både djupt och fint psykologiserande drama om kvinnans tre erotiska åldrar, artskillnaden mellan hennes och mannens kärlek och konflikten mellan kärleken och kallet finnas såväl retande som roande moment i öfverflöd. S:s följande arbeten, berättelsesamlingen <i>Det mörknar öfver vägen</i> (1907) och <i>Valda sidor</i> (bl. a. ett urval af hans vers, 1908), äro snarast hvilopunkter i hans på det hela taget sparsamma alstring. 1909, storstrejkens år, utkom <i>Hjärtats oro,</i> spirituella arabesker och fria reflexioner öfver politiska och sociala förhållanden, religion, moral och filosofi, utan alla romantiska attribut och marionetter, men med små genrebilder mot bakgrunden af det idylliska Dragör vid Sundet. Den omfångsrika romanen <i>Den allvarsamma leken</i> (1912) med en tidningsmans bedröfliga kärlekshistoria som medelpunkt är en fortsättning i rakt nedstigande led af utvecklingslinjen "Martin Birck" — "Doktor Glas" — "Gertrud" och efterlämnar i det hela ett intryck af lifsnihilism. Utom enaktaren <i>Aftonstjärnan</i> (1912, uppf. i Stockholm) har S. sedan dess utgett den delvis briljanta berättelsesamlingen <i>Den talangfulla draken</i> (1913). 
S. har betecknats som vår främste moderne novellist. Genom sin realistiska lifs- och konstuppfattning, sitt ämnesval och sin observationsmetod är han med fasta rottrådar förbunden med 1880-talet, men å andra sidan visar sig hans samhörighet med 1890-talets litterära generation genom det pessimistiska grunddraget i hans författarskap liksom genom hans artistiska omutlighet och stilistiska slipning. Reflexionen har hos honom öfvervikt öfver fantasien, hans område är ganska begränsadt, och han utmärker sig företrädesvis i litet format. Som contens ypperste representant i vår nutidslitteratur har han starka beröringspunkter med sin mästare Anatole France, men i motsats till denne sysslar han ej med motiv ur historiens och legendens världar. Han skrifver, halft motvilligt, om den moderna tillvarons tomhet, trötthet, tvifvel, och hans diktning rör sig om drömmarnas fina spånad och gyckelspel, men kretsar äfven kring viljans problem. Hos honom har ironien, då den är storstilad, formen af spillror från ett patos, som sammanstörtat, och hans kvicka skämtlynne har en afgjordt gallisk ådra. Religionens och moralens officiella väktare äro gärna skottaflor för hans sarkasm och satir. Till allt slags hyckleri är han förklarad fiende, och utan stora åthäfvor kan han eftertryckligt gissla eller afkläda humbugen i all dess nakenhet. Hans glänsande fasta och böjliga stil påminner om ett uthamradt konstsmide, och hans dämpadt genomskinliga språkton, med dragning både åt det drastiska och det pretiösa, har en viss likhet med mattslipad kristall. — Af Anatole Frances arbeten har han förträffligt tolkat "Noveller i urval" (1897), "Drottning Gåsfot" (1899) och "Den röda liljan" (1902). — Se O. Levertin, "Svensk litteratur", I ("Saml. skr.", XIII, 1908), T. Hedberg, "Ett decennium", I (1912), Fr. Böök, "Essayer och kritiker", I—II (polemiska, 1913, 1915), K.-A. Bolander, "Svenska diktare just nu" (1915), och E. Hedén, "Eros och Polemos" (1916). E. A—ie. 
<b>Söderberg,</b> Olof Alfred, industriman, f. 11 april 1872 i Stockholm, blef student 1891, studerade vid Stockholms högskola samt genomgick som extra elev Bergsskolan 1892—93, inträdde hösten 1893 i sin aflidne faders affär, Söderberg & Haak, blef prokurist 1894, delegare 1897 och, vid firmans ombildning 1906 till aktiebolag, ordf. i dess styrelse, s. å. led. af direktionen för Stockholms enskilda bank. Han har dessutom varit ordf. i styrelserna för omkr. ett tjugutal industriella bolag, sakkunnig i obligationsrättskommittén 1902, led. af diplomat- och konsulatkommittén 1905—06 och af Utrikesdepartementets antagningskommission 1912—17. Han blef fullmäktig i Stockholms handelskammare 1902, var dess vice ordf. 1911—13 och ordf. 1914—16, var stadsfullmäktig i Stockholm 1906—10, led. af Handels- och sjöfartsnämnden 1908—16, ordf. i direktionen för Borgerskapets gubbhus 1915—16. 1906 tog han jämte bankdirektör J. Nachmanson initiativet till upprättande af Handelshögskoleföreningen. S. var norsk generalkonsul i Stockholm 1911—16. Flertalet af sina befattningar lämnade S. hösten 1916 för att tillträda posten som disponent och verkställande direktör för Stora Kopparbergs bergslags a.-b. och Söderfors bruks a.-b. 
<b>Söderberg,</b> Fredrik Fritjof Verner, tidningsman, historiker, f. 4 okt. 1872 i Kalmar, aflade mogenhetsexamen i Stockholm 1891, blef 1903 filos. doktor i Uppsala och var 1902—04 docent i historia där, inträdde 1902 som chef för utrikesafdelningen i "Stockholms dagblad", 
page_number=88, index= - Söderberg, Fredrik Fritjof Verner  - Söderberg, Edvard Hakon Charles  - Söderbergh, Frits Enok August  - Söderblom, Lorentz Knut  - Söderblom, Lars Olof Jonathan (Nathan) 
hvilken han fortfarande förestår. Utom gradualafh. <i>Historieskrifvaren Arnold Johan Messenius</i> (1902) har han skrifvit flera uppsatser i svensk historia (<i>Nicolaus Ragvaldi och Baselkonciliet,</i> i festskriften till K. G. Malmström, s. å., <i>Det Hemming Gadd tillskrifna talet mot danskarna,</i> i "Historiska studier", 1908, <i>Natt och Dag, en patriotisk högförrädare,</i> i "Hist. tidskrift", 1910, m. fl.) och litteraturhistoria, ett mycket stort antal afhandlingar och artiklar i modern historia, hvarvid Englands och Förenta staternas politik samt kolonialpolitiken kunna sägas utgöra hans särskilda intresse- och studieområde (<i>Holländare och engelsmän i Sydafrika,</i> 1900; afd. <i>De förenta staternas historia 1783—1865</i> och <i>Det större Britannien bortom haven</i> i "Gleerupska biblioteket"). I Nordisk familjeboks 2:a uppl. har han alltifrån början (1903) biträdt vid redigeringen af den historiska afdelningen och varit medredaktör af bokstäfverna P—R samt författat flertalet af artiklarna i engelsk och amerikansk historia jämte en mängd andra. Hufvudparten af hans verksamhet har egnats åt tidningsarbetet, genom hvilket han visat sig som en i vår tidningsvärld sällsynt gedigen, tillförlitlig och opartisk samt stilistiskt betydande skriftställare, hvars utrikespolitiska artiklar och öfversikter erbjuda en säker och väl orienterad ledning för kännedomen om den moderna europeiska politiken. I "Svensk tidskrift" m. fl. tidskrifter har han flitigt medverkat på samma områden och har äfven tagit del i det inrepolitiska arbetet genom föredrag m. m. Af hans arbeten må vidare nämnas <i>Sveriges sockenbibliotek</i> (1900), den första redogörelsen för dessa; i folkbildningsarbetet har han också tagit verksam del både som författare och mycket uppskattad föreläsare. 
<b>Söderberg,</b> Edvard Hakon Charles, dansk författare, f. 3 mars 1870 i Köpenhamn, d 3 jan. 1906, var först i målarlära, men tog 1896 skollärarexamen och fick 1897 anställning vid en byskola nära Thisted. 1903 återvände han till hufvudstaden och hade under sina sista år en liten kontorsplats. 1897 utgaf han sin första berättelse, <i>Ægtemandens dagbog</i> (den handlar om en bedragen äkta man), och sedan utkommo i hastig följd <i>De umyndige. Billeder fra den store by</i> (1899), arbetarromanen <i>Det daglige bröd</i> (1901), <i>Rönnerne</i> (1903), <i>En klog lille pige</i> (1904) m. fl. samt skådespelet <i>Opröret. Et socialdrama</i> (1902). Intet af dessa arbeten slog dock riktigt igenom. Större framgång hade samlingen <i>Gadens digte</i> (1900), som vann ej ringa popularitet. S. var den förste danske författare, som skildrade Köpenhamns proletariat. E. Ebg. 
<b>Söderbergh,</b> Frits Enok August, ingenjör, byggnadskonstruktör, f. 29 mars 1865 i Karlshamn, aflade examen från Tekniska högskolans afd. för väg- och vattenbyggnadskonst 1888 och innehade en tid anställning för undersökningsarbeten vid Statens järnvägar, hos major Nerman, och vid Stockholms vattenledning. Han tjänstgjorde därefter vid konstruktionskontoret för nya operahuset i Stockholm samt gjorde sig sedermera bemärkt genom utförande af konstruktionerna för de stora hallarna vid konst- och industriutställningen i Stockholm 1897. Sedan 1898 innehar S. konstruktionsbyrå i Stockholm och har lämnat ritningar till samt utöfvat kontroll öfver ett stort antal byggnadsföretag särskildt inom husbyggnadsfacket. Fmn. 
<b>Söderblom,</b> Lorentz Knut, fabriksidkare, f. 13 maj 1846 i Västanfors, Västmanlands län, d. 14 dec. 1914, blef student i Uppsala 1863, arbetade som elev vid Forsbacka mek. verkstad, tjänstgjorde som verkstadsföreståndare vid Klosterverken 1866—71 och vid Hällefors styckebruk 1871—77 samt bildade 1877 Söderbloms gjuteri-a.-b. i Eskilstuna, som bl. a. gjort sig väl kändt för tillverkning af kaminer (jfr Kamin, sp. 727). 1885—90 var S. led. af riksdagens Andra kammare, representerande först Eskilstuna—Torshälla, sedan Eskilstuna—Strängnäs valkrets. Fmn. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderblom,</b> Lars Olof Jonathan (Nathan), ärkebiskop, f. 15 jan. 1866 i Trönö, Gäfleborgs län, son till kyrkoherden Jonas Söderblom och Sofia Blume, gick i skola i Hudiksvall och blef student vid Uppsala universitet 1883, filos. kandidat 1886 och teol. kandidat 1892. Efter att 1893 ha prästvigts antogs S. 1894 till t. f. pastor vid Svenska församlingen i Paris och sjömanspräst vid de nordfranska hamnarna och blef ord. pastor 1896. Han studerade 1896—98 religionsvetenskap m. m. vid École pratique des hautes études (se d. o.) i Paris och blef 1901 teol. doktor vid universitetet i Paris. S. å. utnämndes han, som utan ansökan uppförts på förslaget till den efter C. P. Tiele lediga professuren i religionshistoria och religionsfilosofi i Leiden, till professor i teol. prenotioner och teol. encyklopedi vid Uppsala universitet samt kyrkoherde i Helga Trefaldighets församling. 1912—14 var han tillika professor i religionshistoria vid universitetet i Leipzig. 20 maj 1914 utnämndes han till ärkebiskop i Uppsala och prokansler vid Uppsala universitet. S. är en af samtidens främsta forskare på det religionshistoriska området. Under sin Parisvistelse bedref han omfattande studier under synnerligen gynnsamma auspicier, i det den franska religions-historiska forskningen på 1880- och 1890-talen intog en dominerande ställning under ledning af A. Réville, egyptologen Maspéro, iranisten Darmesteter och L. Marillier, en tidigt bortgången forskare på den primitiva religionens område. Den persiska religionen utgjorde S:s specialstudium, och på detta område utgaf han <i>Les Fravashi</i> (1898) och standardverket <i>La vie future d'après le Mazdéisme</i> (1901). En sammanfattning af sina forskningar gaf han i <i>Gudstrons uppkomst</i> (1914). Utmärkande för detta liksom hans öfriga arbeten är den vidsynta och allsidiga öfverblicken och den djupa respekten för verkligheten, som utesluter alla förhastade generaliseringar. För gudstrons 
page_number=89, index= - Söderblom, Lars Olof Jonathan (Nathan)  - Söderby-Karl  - Söderby sjukhus 
uppkomst finner han ingen gemensam formel, utan pekar på olika källsprång i mänskligt föreställningslif. Klart belyser han de olika primitiva föreställningarnas värde ur utvecklingshistorisk synpunkt, framhållande dels mana eller maktidéns betydelse, som S. bestämmer från helighetens synpunkt, dels animismen, i hvilken Tylor på sin tid fann nyckeln, som löste alla problem och som enligt S. haft verklig betydelse för gudstrons uppkomst, så vidt som den grundlagt föreställningen om gudomen som personligt verksam vilja, dels slutligen tron på "frambringare" (termen är S:s), som ej äro föremål för kult. — Utan att på förhand dekretera kristendomens öfverlägsenhet har S. på rent religionshistorisk väg ådagalagt dennas ensamstående ställning. Genom aktgifvande på yttre historiska kännetecken konstaterar han en skillnad mellan å ena sidan natur- och kulturreligioner, å den andra uppenbarelsereligioner. Utmärkande för de senare är tron på den i historien lefvande, verksamme guden, som meddelar sig själf genom personligheter, profeterna. Det individuella gudsförhållandet blir här personlighetsmystik, i det individen ställes inför den lefvande, personlige eller öfverpersonlige guden och af honom hämtar segerkraft och tröst i den etiska kampen. Kulturreligionens sista ord blir oändlighetsmystiken, ett personlighetens uppgifvande. Detta särskiljande mellan personlighetsmystik och oändlighetsmystik är ett af S:s mest geniala grepp och har tillvunnit sig den största uppmärksamhet. Kristendomen betraktar S. icke som den fullkomliga produkten, som framgått ur religionsutvecklingen i dess helhet, utan som slutresultatet af en egen, från början sluten och själfständig utvecklingslinje. Genom mötet med andra religioner kommer kristendomen till medvetande om sin egenart. — Hand i hand med den vetenskapliga verksamheten har hos S. gått en praktisk-kyrklig. Han är vetenskapsman och kyrkoman i oupplöslig förening. Genom sin sällsynta förmåga att umgås med fattiga och rika, höga och låga, svenskar och utlänningar och genom att öfverallt räcka en hjälpande hand, där så behöfdes, inlade S. som legationspastor i Paris betydande förtjänster. Som prebendepastor i Helga Trefaldighet i Uppsala var han lifligt verksam och samlade omkring sin predikstol stora skaror. Hans oratoriska förmåga, genom hvilken han redan tidigt tilldrog sig icke blott studentvärldens allmänna uppmärksamhet, har kommit honom till godo också som predikant och religiös talare. Liksom S. som religionshistoriker visat sig ha blick för kultens betydelse, så har han som kyrkoman värnat om och sökt höja kyrkans gudstjänstlif, hvarvid hans rika, konstnärliga begåfning varit honom till stort gagn. Likaledes har hans sinne för de universella synpunkterna i den religionshistoriska forskningen sin motsvarighet i den syn han som praktisk kyrkoman anlägger på kyrkan, hvilken han uppfattar "såsom den mäktigaste af alla mänskliga institutioner, därför att den i sin princip omsluter hela människolifvet och hela folklifvet och ställer det på sin plats i världsalltet, genomströmmar det med universella krafter" (Lehmann). S. har varit en af de främste, som i vårt land åter bragt kyrkotanken fram i det allmänna medvetandet. Men så mycket han än framhållit den svenska kyrkan, har han dock aldrig stannat vid denna. Han har aldrig släppt tanken på den svenska kyrkan som ett led i den allmänneliga kristna kyrkan, och mer än någon annan i vår tid har han förmått omsätta denna tanke i praktisk verklighet. Genom sin Parisvistelse, genom sitt deltagande i det kristna världsstudentförbundet, framför allt som världsberömd religionshistoriker, har han vetat knyta allmänkyrkliga förbindelser af den största betydelse. Som ärkebiskop har han sökt samla de genom kriget splittrade kristna kyrkorna, och öfverallt har man med aktning lyssnat till hans röst. Hösten 1917 var på hans initiativ en neutral kyrklig konferens samlad i Uppsala. Mycket arbete har han nedlagt på att få en dylik konferens till stånd med deltagare också från de stridande folkens kyrkor, hittills visserligen utan resultat. 
Bland S:s många utgifna skrifter märkas, utom de ofvannämnda: <i>Jesu bergspredikan och vår tid</i> (1898), <i>Tieles compendium der religionsgeschichte</i> (3:e uppl. 1903; 4:e uppl. 1912), <i>Öfversikt af allmänna religionshistorien</i> (1912; 2:a uppl. 1914), <i>Religionsproblemet inom katolicism och protestantism</i> (1910), <i>När stunderna växla och skrida</i> (flera saml. 1909—15), <i>Svenska kyrkans kropp och själ</i> (1916) och <i>Religionen och staten</i> (1918). Han har redigerat samlingsverket "Främmande religionsurkunder i urval och öfversättning" (1908) samt medarbetat i ett stort antal in- och utländska tidskrifter och skrifvit artiklar i "Encyclopædia of religion and ethics", utg. af J. Hastings, och i Nordisk familjebok. Bland utmärkelser, som kommit S. till del, må nämnas kallelserna till teol. hedersdoktor i Genève (1909), Kristiania (1911) och S:t Andrews (s. å.) och till filos. hedersdoktor i Uppsala (1917). Han är hedersled. af Vet. soc. i Uppsala (1915). Jfr Edv. Lehmann, "N. S." (i "Ord och bild", 1914), och O. Krook, "N. S." (i serien "Männen för dagen", 1916). E. M. R. 
<b>Söderby-Karl,</b> socken i Stockholms län, Lyhundra härad, bildad till största delen af jordebokssocknarna Söderby och Karlskyrka. 11,661 har. 1,706 inv. (1917). S. utgör ett pastorat i Uppsala stift, Lyhundra kontrakt. 
<b>Söderby sjukhus</b> l. Stockholms stads tuberkulossjukhus, öppnadt 1 nov. 1910, är beläget i Salems församling, Stockholms län, ung. 3 km. från Tumba järnvägsstation och omkr. 1 km. från Uttrans hållplats, mellan Tumba och Rönninge stationer. Egendomen jämte Sturehof, Kumla m. fl. gårdar inköptes af Stockholms stad 1900 för 137,000 kr. Sammanlagda arealen utgör något öfver 373 har, hvaraf omkr. 109 har äro upplåtna till sjukhuset. Anläggningen innefattar ett stort antal byggnader. Stora sjukhusbyggnaden (se fig.), uppförd enligt korridorsystemet med fasad åt s.—s. ö., består af 3 våningar utom källare och vindsvåning samt har 412 sjukplatser. Källaren inrymmer badafdelning och förrådsrum jämte snickerilokal och accidenstryckeri, desinfektionsrum för upphostningar samt inskrifningsrum för patienter. I bottenvåningen samt våningen 1 och 2 tr. upp äro sjukafdelningarna förlagda, och hvarje afdelning består af 4 sjuksalar, hvardera för 8 patienter, jämte 1 isoleringsrum samt tillhörande tekök, slaskrum, förrådsrum, klosett m. m., hvilka 
page_number=90, index= - Söderby sjukhus  - Söderbärke  - Söderfinland  - Söderfinne lagsaga  - Söderfors  - Söderfors 
bilokaler äro förlagda i en utbyggnad n. om korridoren för hvarje sjukafdelning. I 2 af våningarna finnas 4 sjukafdelningar, alltså 132 patienter; i 3:e våningen äro 2 af delningar afsedda för barn med 41 platser i hvarje afdelning, hvadan platsantalet i denna våning blir 148. Den n. om sjukrummen belägna 2,68 m. breda korridoren är på sina ställen utvidgad till 4,38 m. och tjänar där till dagrum och matrum för sjukafdelningarna. Våningen 2 tr. upp innehåller utom sjukafdelningarna en röntgenafdelning; våningen 1 tr. upp undersökningsrum, mörkrum och apoteksrum. Vindsvåningen inrymmer äfvenledes undersökningsrum samt bostäder för husmoder, sjukvårdsbetjäning, städerskor och baderskor, en större samlingssal, en arbetssal, bibliotek m. m. En byggnad för enskilda patienter ligger ett stycke v. om hufvudbyggnaden, förenad med densamma genom en underjordisk gång. Den består af källarvåning med bad- och förrådsrum, af 2 sjukvåningar, hvardera med 10 sjukrum för 1 à 2 patienter och en korridor, tjänande till dag- och matrum, samt af en vindsvåning med bostäder för sjukvårdsbetjäning. Åt n. finnes en utbyggnad, innehållande i hvarje våning tekök, slaskrum, klosett, förrådsrum m. m. Åt n. ligger likaledes i hvarje sjukvåning ett sjuksköterskerum. En administrationsbyggnad innehåller i källarvåningen arkiv och förrådsrum, på nedre botten hall, öfverläkarens expedition, laboratorium, styrelserum, sysslomans expedition, telefonrum, vaktmästarbostad, en dubblett för underläkare och 3 rum för personalen, 1 tr. upp ligga sysslomannens bostad (5 rum och kök), matsal för underläkare, 3 dubbletter för underläkare, 1 gästrum, dessutom serveringsrum m. m. 2 tr. upp finnas bostad (6 rum och kök) för en biträdande öfverläkare, vind m. m. En ekonomibyggnad inrymmer i källaren diverse förrådsrum samt in- och utlämningsrum för tvätten, å nedre botten dels kök med tillhörande lokaler, såsom kallskänk, diskrum, mjölkrum och förvaringsrum för torra varor samt vidare matsal för eldare och drängar, dels tvättrum med maskintillbehör, toalettrum m. m. 1 tr. upp finnas matsalar för sköterskor, kvinnlig personal och besökande; vidare mangelrum, strykrum, förvaringsrum för linne m. m. 2 tr. upp ligga bostäder för kvinnlig personal, tillhörande köks- och tvättafdelningen, öfverläkarens bostad innehåller i två våningar 10 rum, hall och kök, dessutom källarlokaler med förrådsrum och ångpanna för uppvärmning af denna bostad. Ett hus för yttre betjäning inrymmer källare samt å nedre botten 6 rum och kök, 1 tr. upp 5 rum och 2 kök. 3 ligghallar lämna plats för 240 patienter, 2 sommarpaviljonger innehålla hvardera 2 sjukrum om 14 sängplatser, vidare dagrum, rum för sköterska, för öfrig erforderlig personal samt nödiga bilokaler. Dessutom finnas ett ångpanne- och maskinhus samt ett lik- och obduktionshus. Sjukhusanläggningen har eget elektricitetsverk samt egen vattenledning med pumpverk; ett vattentorn, rymmande omkr. 100 kbm., finnes uppfördt inom sjukhusområdet. Ventilationen inom sjukhusbyggnaden sker hufvudsakligen genom fönsterventilation. Uppvärmningen åstadkommes i hufvudbyggnaderna genom pumpvarmvatten, i sommarpaviljongerna genom kaminer. Afloppsvattnet utledes efter rening på biologisk väg i den omkr. 1 km. s. ö. om anläggningen belägna sjön Utterkalfven. Totalkostnaderna för sjukhusbyggnaderna jämte planeringsarbeten m. m. uppgingo till något öfver 1,770,000 kr., hvartill sedermera kommit 15,000 kr. för en 1917 uppförd ligghall för halfenskilda patienter. Sjukvårdspersonalen utgöres af 1 öfverläkare, tillika direktör, 1 biträdande öfverläkare, 4 underläkare, 14 afdelningssköterskor, 1 nattsköterska och 40 sköterskebiträden. För intagning å sjukhuset fordras hemortsrätt i Stockholm. Vårdafgiften var för betalande patient 1 kr. å allmän sal, 3 kr. för plats i halfenskildt och 4 kr. 50 öre för enskildt rum, sedan 1 juli 1918 4 kr. å halfenskildt och 8 kr. å enskildt rum. R. W. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Söderby stora sjukhusbyggnad.</tr></table> 
<b>Söderbärke,</b> socken i Kopparbergs län, Västerbergslags tingslag. 43,005 har. 4,181 inv. (1917). S. bildar ett pastorat i Västerås stift, Norrbärke kontrakt. 
<b>Söderfinland,</b> under medeltiden benämning på den del af sydvästra Finland (Egentliga Finland), som låg ö. om Aura å. Området omfattade sålunda Åbo stad (utom slottsförsamlingen) samt de nuv. Piikkis och Halikko härad. A. G. F. 
<b>Söderfinne lagsaga,</b> den ena af de två lagsagor, i hvilka Finland delades 1435. Den omfattade Söderfinland med dess skär, Nyland, Tavastland, Savolaks och Karelen. Under Johan III:s tid afskildes de bibehållna karelska trakterna till en ny lagsaga, den karelska. Vid de finska lagsagornas klyfning 1776 bildades af Söderfinne lagsaga jämte några häradshöfdingdömen af karelska lagsagan Kymmene samt Nylands och Tavastehus lagsagor. Jfr Norrfinne lagsaga. A. G. F. 
<b>Söderfors,</b> socken i Uppsala län, Örbyhus härad. 8,739 har. 2,267 inv. (1917). Till S. församling hör därjämte en del af Hedesunda socken i Gäfleborgs län med 1,925 har, 323 inv. S. bildar ett till egaren af Söderfors bruk patronellt pastorat i Uppsala stift, Örbyhus kontrakt. 
<b>Söderfors,</b> ett af Sveriges äldsta och förnämsta järnbruk, beläget vid Dalälfven i Söderfors socken, Uppsala län, med hufvudgården, sockenkyrkan, de äldre arbetarbostäderna och verkstäderna samt en stor "engelsk" park monumentalt anlagda på den af älfven kringflutna Jörtsön på gränsen till Gäfleborgs län, under det att den nyare delen af brukssamhället hufvudsakligen växt upp på älfvens 
page_number=91, index= - Söderfors 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Söderfors bruk.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. "Bruksgata" vid Söderfors, medarbetarbostäder.</tr></table> södra sida. Bruket, som har sitt namn af den förbiflytande forsen, förenas genom en 9 km. lång järnväg med Orrskogs station på Uppsala—Gäfle järnväg. Det omfattar f. n. 2 masugnar, hvaraf en elektrisk, lancashiresmedja med 2 härdar, göt- och smältstycksvalsverk, universal-, grof- och fin- valsverk, martinverk (2 ugnar om 6 och 12 ton), degelgjutstålverk, elektrostålverk, stål- och tackjärnsgjuteri, stål- och manufaktursmedja, mek. verkstad samt elektrisk kraftstation. — Det tillhör S. bruks a.-b., som därjämte eger inom Älfkarleby socken det vid Dalälfven och 2 km. från Älfkarleö station på ofvannämnda järnväg belägna Älfkarleö bruk (smältsmedja med 2 lancashire- och 3 vallonhärdar, stångjärnshammare, fjäderverkstad, kvarn m. m.) samt det sedan 1911 nedlagda Harnäs bruk, bolagets utskeppningshamn vid Bottniska viken. Tills. äro bruksfastigheterna (1918) tax. till 3,914,400 kr., hvaraf på S. bruk falla 3,269,000 kr., på Älfkarleö bruk 397,600 kr. och på Harnäs bruk 247,800 kr. Dessutom eger bolaget jordbruks- och skogsfastigheter i Uppsala län till ett taxeringsvärde (1918) af 2,891,600 kr., i Gäfleborgs län till ett värde af 1,069,800 kr., i Västmanlands län till värde af 228,900 kr. och i Kopparbergs län till ett värde af 99,200 kr., sammanlagdt 4,289,500 kr.; grufvor och grufandelar i Brunna, Jonsgrufvan, Dannemora, Vigelsbo, Johannisbergsgrufvan och Västra Ormbergs grufvor; 2 torfmossar m. m. Hela egovidden uppges till omkr. 30,000 har, hvaraf omkr. 1,800 har åker. Bolaget är äfven delegare i Uppsala—Gäfle järnväg. Nettoförsäljningsvärdet af bolagets olika tillverkningar utgjorde 1917 10,745,179,30 kr., hvaraf för järn- och ståleffekter 9,720,000,35 kr. och för skogseffekter 1,025,178,95 kr. Bolaget sysselsätter sammanlagdt omkr. 1,200 arbetare. — 1676 erhöll förre bergmästaren Klas Depken (adlad Anckarström) privilegium att anlägga ankarbruk, hvartill kronan åt honom öfverlät Söderfors ström, så af ålder kallad, emedan den gick s. om Untra by. Han ingick bolag med assessorerna M. Cronström och J. Funck, men hofintendenten J. Leyoncrona inköpte snart Anckarströms andelar och blef slutligen egare af hela bruket. Efter hans död (1687) förvaltades S. af mågen K. Gyllenstedt till 1724, då arfvet skiftades, men S. odeladt utarrenderades till Hans Olofsson Ström och hans bröder. På 1740-talet hade genom successiva köp K. Broman blifvit dess egare, och denne sålde det 1748 till Klas Grill och M. Hising, af hvilka den förre 1750 blef ensam egare. Det kvarstannade sedan inom Grillska släkten, men hade genom arfskiften splittrats i allt smärre lotter (slutligen 108,000), så att arfvingarna ansågo det för egendomen fördelaktigast att 
page_number=92, index= - Söderfors  - Söderhafskompaniet  - Söderhafsöarna  - Söderhafvet  - Södergren, Axel Valfrid  - Söderhamn 
bilda aktiebolag 1872 med ett aktiekapital af 1,512,000 kr. (nu 9 mill. kr.). 1873 inköptes Älfkarleö bruk och 1882 Harnäs bruk. 1907 såldes hela egokomplexen till Stora Kopparbergs bergslags a.-b. och (en del af skogen) till Korsnäs sågverks a.-b. Ett af de till S. hörande fallen (Storgysingen) i Dalälfven hade förut afyttrats till Stockholms stad och ett annat fall (Lanforsen) till Sandvikens järnverks a.-b. Wbg. 
<b>Söderhafskompaniet.</b> 1. Svenska S. Se Söderkompaniet. — 2. (Eng. <i>South Sea company</i>) Engelskt handelskompani på 1700-talet. Det grundlades 1711 och erhöll monopol på den brittiska handeln med Syd-Amerika och öarna i Stilla hafvet mot att det öfvertog inemot 10 mill. pd st. af den engelska statsskulden, på hvilken summa kompaniet garanterades 6 procents ränta. Dess grundläggare och förste guvernör var Robert Harley, earl af Oxford (se Harley, sp. 1475), och idén att på detta sätt minska statsskulden tillskrifves Daniel Defoe. I samband med Utrechtfreden 1713 erhöll kompaniet äfven monopol på slafimporten till Spanska Amerika (se Assiento). Toryministären uppmuntrade det tid efter annan med nya förmåner, konungen blef 1718 dess guvernör, och 1719 erbjöd sig kompaniet att öfvertaga hela statsskulden, som då uppgick till 51,3 mill. pd st. Det skulle därför betala 3,5 mill. pd st. och garanteras ränta efter 5 proc. till 1727, sedan efter 4 proc. Dåvarande statsskuld hade väsentligen uppkommit genom lån till staten mot garanterade lifräntor, och kompaniets direktörer hoppades förmå dessa lifränteinnehafvare att i utbyte mottaga andelsbevis i kompaniet. Planen gynnades af regeringens ledande man, earlen af Sunderland (se Spencer 2), men bekämpades ifrigt af Englands bank, hvars önskan att på liknande villkor öfvertaga statsskulden understöddes af whigpartiet. Kompaniet erhöll emellertid genom en parlamentsakt (1720) privilegiet, sedan det höjt den åt staten erbjudna summan till öfver 7 1/2 mill. pd st. Till en början hade kompaniet stor framgång med sin plan: öfver hälften af lifränteinnehafvarna blef aktionärer i kompaniet, och dess aktier stego under några månader ensamt från 128 1/2 pd st. vid årets början till 1,000 pd st. i juli. Nya kompanier växte som svampar ur jorden, och regeringen, som började bli orolig öfver den kris, som s. å. i Frankrike följt på en liknande spekulationsfeber, sökte förgäfves hämma kompanigrundandet och den öfverhandtagande aktiespekulationen. Redan aug. 1720 inträdde krisen, och sept. föllo Söderhafskompaniets aktier på några dagar till 175, medan aktierna i många af de nygrundade kompanierna blefvo fullständigt osäljbara. Tusentals aktieegare blefvo ruinerade, och häftiga kraf på räfst både med regeringen och Söderhafskompaniets direktörer framställdes. Parlamentet beslöt (dec. 1720) en undersökning, och denna bragte en mängd oegentligheter i dagen. Skattkammarkanslern J. Aislabie förklarades skyldig till korruption och häktades (mars 1721), Sunderland lyckades med knapp nöd med Walpoles hjälp erhålla ett frikännande underhusbeslut. Kompaniguvernörernas personliga egendom konfiskerades och användes till största delen till understöd åt de af krisen lidande. Parlamentet afvecklade därefter under Walpoles ledning kompaniets statsskuldeaffärer, hvarvid lifränteinnehafvarna återfingo endast ungefär hälften af den inkomst de åtnjutit, innan de bländades af denna "Söderhafsbubbla" (<i>South Sea bubble</i>), som spekulationsfebern populärt kallades. Kompaniet fortsatte sin ursprungliga verksamhet med föga framgång; 1750 sålde det en del af sina privilegier till spanska staten för 100,000 pd st., men helt upphörde dess monopolrättigheter först 1807, och först 1853 slutfördes afvecklingen af kompaniets affärer. V. S—g. 
<b>Söderhafsöarna.</b> Se Oceanien. 
<b>Söderhafvet.</b> Se Stilla hafvet. 
<b>Södergren,</b> Axel Valfrid, tidningsman, f. 22 aug. 1848 i By, Kopparbergs län, aflade 1867 mogenhetsexamen i Västerås, studerade i Uppsala, vardt 1876 föreståndare för en samskola i Lysekil, var 1878—83 medarbetare i "Göteborgs handels- och sjöfartstidning", uppsatte och utgaf 1884 "Göteborgs nyheter" med bilagan "Söndagen" och tillhörde 1885—90 Stockholms dagblad, uppsatte och utgaf 1890—96 "Östergötlands dagblad", hvarefter han öfvertog redaktionen af "Göteborgsposten", som han lämnade 1904. Därpå vardt han ekonomidirektör och redaktör för "Affärsvärlden", i hvilken sistnämnda egenskap han kvarstod till 1918. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Söderhamns vapen.</tr></table> <b>Söderhamn,</b> stapelstad i Hälsingland, Gäfleborgs län, är beläget i en jämn och odlad bygd vid inre delen, kallad Flaket, af en från Bottniska viken djupt inskjutande vacker fjärd, som numera vanligen benämnes Söderhamnsfjärden. Stadens område omfattar södra stranden af nämnda fjärd samt spridda delar af den norra, äfvensom öar delvis långt ut i hafvet, hvaraf somliga af betydande storlek. Areal 4,262 har, hvaraf 4,168 har land, satt till 6,422 mtl. Omkr. 2,961 har af hela området utgöras af skogsmark, för hvilken hushållningsplan fastställts 10 mars 1908. Den hufvudsakliga delen af det planlagda området ligger på ömse sidor af en i Flaket utfallande å; en mindre del är belägen vid uthamnen Stugsund på 3 km. afstånd från den egentliga staden. För det förra området har ny stadsplan fastställts 19 maj 1916. Äfven för Stugsundsområdet har ny stadsplan antagits, men den har ännu icke vunnit fastställelse. 1917 var taxeringsvärdet 14,682,300 kr., hvaraf för jordbruksfastigheter 432,500 kr. och för bevillningsfria fastigheter 1,984,900 kr. För 1917 utgjorde den taxerade inkomsten 9,225,010 kr. och den beskattningsbara inkomsten 7,966,080 kr. Vid slutet af 1916 uppgingo stadens tillgångar till 4.231,884 kr. 6 öre och skulderna till 2,410,568 kr. 91 öre. 1917 var uttaxeringen per bevillningskrona 5 kr. 82 öre för den borgerliga och 1 kr. 88 öre för den kyrkliga kommunen. Antalet mantalsskrifna personer utgjorde 
page_number=93, index= - Söderhamn 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan af Söderhamn. <i>1.</i> Kyrka. — <i>2.</i> Rådhus. — <i>3.</i>  Allmänt läroverk. — <i>4.</i> Flickskola. — <i>5.</i> Folkskolor. — <i>6.</i> Teater. — <i>7.</i> Hembygdsmuseum. — <i>8.</i> Församlingshus. — <i>9.</i> Postkontor och telegrafstation. — <i>10.</i> Elektricitetsverk. — <i>11.</i> Brandstation. — <i>12.</i> Lasarett. — <i>13.</i> Epidemisjukhus. — <i>14.</i> Sjömanshus. — <i>15.</i> Sparbank. — <i>16.</i> Mälareprovinsernas bank. — <i>17.</i>   Stadskällare. — <i>18.</i> Tullkammare. — <i>19.</i> Söderhamns mekaniska verkstad. — <i>20.</i> Järnvägsstation. — <i>21.</i> Västra stationen. — <i>22.</i> Idrottsplats. — <i>23.</i>  Köpmantorget. — <i>24.</i> Källtorget. — <i>25.</i> Oxtorget. — <i>26.</i> Östra berget, med utsiktstorn. — <i>27.</i> Västra berget, med vattenreservoar. — <i>28.</i> Brädgårdar. — <i>29.</i> Begrafningsplats. — <i>30.</i> Faxeholmen.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Utsikt af Söderhamn. (I bakgrunden t. v. kyrkan och midtpå läroverkshuset.)</tr></table> 
vid 1917 års slut 11,412, hvaraf 8,550 i stadsförsamlingen och 2,862 i Sandarne kapellförsamling. Öfvervägande delen af invånarna tillhör arbetsklassen samt är ansluten till nykterhetsrörelsen. Under de senare åren har byggnadsverksamheten varit jämförelsevis ringa och mest yttrat sig däri, att äldre byggnader utvidgats och uppsnyggats. Med sina visserligen i de flesta fall enkla, men i allmänhet väl underhållna och prydliga hus samt sina många planteringar erbjuder staden mestadels en tilltalande anblick. Bland nytillkomna större byggnader märkas Bergviks bolags hus i närheten af rådhuset, sjömanshuset vid Köpmangatan samt församlingshuset och sparbankshuset båda vid Kungsgatan. Under de senare åren har det gamla läroverkshuset äfvensom länslasarettet ombyggts och utvidgats. Båda byggnaderna äro synnerligen ståtliga, särskildt läroverkshuset (se Lindegren, A. J., 
page_number=94, index= - Söderhamn 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Kyrkan i Söderhamn.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Rådhuset, sedt från Rådhusparken.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Hembygdsmuseet (f. d. gevärsfaktoriet.)</tr></table> 
och fig. 4 i art. Läroverkshus). Af äldre mera betydande och vackra byggnader må främst nämnas kyrkan (sedan 1685; fig. 4) samt rådhuset (fig. 5) flickskolan, Mälarbankens hus och gamla gevärsfaktoriet, efter restaureringen 1914—15 skänkt till staden att användas som hembygdsmuseum (fig. 6). På planen mellan rådhuset och ån står en obelisk med porträttmedaljong af Gustaf II Adolf, stadens grundläggare. Staden har eget elektricitetsverk, hvarifrån energi levereras såväl för kraft- som belysningsändamål; kraften erhålles från Bergvik och Ala Nya a.-b:s kraftstation vid Ljusnans utlopp ur sjön Bergviken. Anläggningen hade vid 1916 års slut ett bokfördt värde af 109,410 kr. Staden har äfven vattenledning (13,061 m. 1916), dit vattnet kommer från en sandås v. om staden. Bokförda värdet 1916 utgjorde 331,261 kr. I sammanhang med anläggningen af vattenledningen anordnades jämväl kloakledningar 12,226 m. 1916, hvaraf 1,375 m. i kvarteret Stugsund) med bokfördt värde af 183,895 kr. Koncession har af stadsfullmäktige beviljats å en gasverksanläggning, som dock uppskjutits på grund af kristiden. Hamnområdet omfattar så godt som hela Söderhamnsfjärden. Härinom finnas två hamnar, den inre belägen vid stadsåns utlopp i Flaket och den yttre (6,5 m. djup) vid kvarteret Stugsund, med stenkajer samt moderna lossnings- och lastningsanordningar. Inom hamnområdet finnas dessutom lastageplatser vid Sandarne och Källskär. Staden underhåller inom hamnområdet flera ledfyrar. På ön Storjungfrun finnas en större fyr och i hafsbandet utanför hamnområdet på Norrutharet vid Lilljungfrun en inseglingsfyr, båda tillhöriga kronan. Å ön Rönnskär, belägen vid ön Lilljungfrun, finnes en af de största lotsplatserna i riket. 1913 besöktes hamnen af 3,382 in- och utgående fartyg med ett sammanlagdt tonnage af 889,628 ton. Under den tid sjöfarten pågår har staden regelbunden ångbåtsförbindelse med de öfriga norrländska kuststäderna samt med Stockholm. Samfärdseln inom hamnområdet och med de angränsande inom Söderala socken belägna lastageplatserna Nyhamn, Ljusne och Vallvik uppehållas genom en mängd ångslupar. Med Norra stambanan står staden i förbindelse genom statsbandelen Kilafors—Stugsund. Ett hamnspår från Västra järnvägsstationen har bekostats af staden. En lokalbana, Marma—Sandarne järnväg, hvilken eges af Sandarne a.-b., har sin ena ändpunkt på stadens område samt är hufvudsakligen afsedd för framforsling af timmer från sjön Marmen till sågverken vid kusten. F. n. (1918) är den s. k. Östkustbanan, som äfven berör S., under anläggning. Hufvudnäringen är trävarurörelse. Utförseln utgöres också så godt som uteslutande af trävaror och pappersmassa. Vid 1915 års slut var antalet handtverkare 100 med 187 
page_number=95, index= - Söderhamn  - Söderhamns järnväg  - Söderhamns nya verkstadsbolag  - Söderhamn västra - Garnaskär - Flakets järnväg  - Söderhjelm  - Söderhjelm, Jarl Verner 
arbetare samt en uppskattad inkomst af tillhopa 156,160 kr. Samtidigt funnos 177 handlande, handels-a.-b. och handelsföreningar med 304 biträden samt en inkomstbevillning af 631,450 kr. Fabriksindustrien med 29 arbetsställen, 1,309 arb. och tillv.-v. af 7,5 mill. kr. (1915) representeras af 1 mekanisk verkstad, som specialiserat sig på träbearbetningsmaskiner, 1 möbelfabrik, 1 kättingfabrik, 2 lådfabriker, 2 kvarnar, 1 karamellfabrik, 1 teknisk fabrik, 1 vattenfabrik, 2 bryggerier, 1 litografisk anstalt, 5 tryckerier, 2 hyflerier, 1 tegelbruk och 5 sågverk, de sistnämnda af betydande storlek. Dessutom ha flera längre inåt landet liggande sågverk stora trävaruupplag — brädgårdar — å stadens område. Ett rätt betydande fiske, hufvudsakligen fångst af strömming, bedrifves. Handelsflottan är obetydlig, f. n. (1918) 10 små segelfartyg om 988 netto reg.-ton samt en del mindre ångfartyg för lokal trafik. Å stadens sjömanshus voro 1917 inskrifna 521 sjömän, hvaraf 24 befälhafvare. 1913 uppburos i hamnafgifter för fartyg och varor 133,880 kr. 26 öre. Tulluppbörden för s. å. utgjorde 207,032 kr. 1 öre. Undervisningsanstalterna utgöras af, förutom vanliga folkskolor, en realskola med kommunalt gymnasium, fullständigt å reallinjen, ett elementarläroverk för flickor samt en teknisk söndags- och aftonskola. I staden finnas länslasarett, som efter ombyggnaden och utvidgningen 1914—17 rymmer ungefär 130 patienter, och två epidemisjukhus, båda tillhöriga staden. Från tryckerier i staden utges tidningarna "Hälsingen" samt "Söderhamns tidning" och "Söderhamnskuriren", den första 4 gånger och de båda andra hvardera 3 gånger i veckan. Söderhamns sparbank (1854), Mälarprovinsernas bank, Stockholms handelsbank samt Arbetareringens bank och Gäfle folkbank ha kontor i S. Staden utgör ett pastorat inom ärkestiftet med kyrkoherde och två komministrar (den ene placerad i Sandarne lastageplats, där särskild kyrka finnes och som jämte den yttre delen af stadens skärgårdsområde bildar Sandarne kapellförsamling med egen kyrkobokföring). Enligt k. br. 5 juli 1872 skall rådstufvurätten och magistraten i S. bestå af en borgmästare, en lagfaren rådman och två icke lagfarna rådmän. Borgmästaren är tillika öfverexekutor. Under magistraten sortera en stadsfogde och en kronokassör. Antalet stadsfullmäktige är 33. För hamnväsendet finnes särskild styrelse, som till sitt biträde har en af stadsfullmäktige antagen hamnkapten. S. väljer 4 landstingsmän samt tillhör vid val af riksdagsmän i Andra kammaren Hälsinglands södra valkrets. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Söderhamn i slutet af 1600-talet, efter Sueciæ-verket.</tr></table> 
S. anlades i början af 1600-talet af åtskilliga på landet i Hälsingland bosatte "rör- och kopparsmeder", som slogo sig ned där på egorna till det gamla Faxaholm (se d. o.) l. Faxahus. Genom nåd. bref 7 sept. 1620 tilläts dem att bilda en stad, och deras faktor Karl Olsson utnämndes till borgmästare. Därjämte donerades till den nya staden dess nuv. betydliga jordegendom med holmar och skär samt bestämdes, att dess vapen skulle utgöras af "En pinass och däruti två musköter korsvis". Vapensmedsyrket fortfor länge att vara stadens hufvudnäring. Det bedrefs för statens räkning till 1757, var därefter utarrenderadt samt nedlades 1813. 1721 brändes staden af ryssarna. Den har dessutom flera gånger hemsökts af svåra eldsvådor, senast 1876. Efter att ha fört en rätt tynande tillvaro började staden i midten af 1800-talet i sammanhang med det då inträffade uppsvinget inom sågverksindustrien att snabbt tillväxa, hvartill sedermera äfven i sin mån bidragit förbättrade kommunikationer. Folkmängden, som 1850 uppgick till 1,690, hade 1870 vuxit till 4,656, 1880 till 7,937 och 1890 till 10,093 personer. Litt.: doktor A. Jensen förbereder en beskrifning med historik öfver S., afsedd att utges till stadens 300-årsfest 1920. N. So-n. 
<b>Söderhamns järnväg.</b> Se Statsbanan Kilafors—Stugsund. 
<b>Söderhamns nya verkstadsbolag.</b> Se Svenska maskinverken. 
<b>Söderhamn västra—Granskär—Flakets järnväg.</b> Se Statsbanan Kilafors—Stugsund. 
<b>Söderhjelm,</b> svensk adlig ätt, som härstammar från Stora Malms socken i Södermanland. Strängnäslektorn Nikolaus Malmenius' son häradshöfding Lars Malmén adlades 1693 med namnet S.; dennes broder var Johan, adlad Cedercrantz (se denne). En i Finland lefvande gren af ätten är ej introducerad på Finlands riddarhus. 1. Jarl Verner S., finländsk vetenskapsman, f. 26 juli 1859 i Viborg, vardt 1877 student, disputerade 1884 på afhandl. <i>Johann Elias Schlegel, särskildt såsom lustspelsdiktare</i> samt blef 1885 filos. doktor. S. idkade till en början litteraturhistoriska studier, studerade bl. a. för Michael Bernays i München 
page_number=96, index= - Söderhjelm, Jarl Verner  - Söderhjelm, Alma  - Söderhvidinge  - Söderkompaniet 
1883—84 och för Erich Schmidt i Wien 1885, men vände snart sitt intresse åt den då i Finland alls ej företrädda moderna filologien och var bl. a. 1885—86 elev vid École des hautes études, där han studerade för Gaston Paris. 1886 utnämndes han till docent i nyare litteratur, vardt, sedan han 1888 utgett <i>Vie de Saint Laurent. Poème du XII:e siècle,</i> docent i romansk filologi och 1889 e. o. professor i samma ämne. Då en ordinarie lärostol i germansk och romansk filologi upprättades 1898, blef S. dess förste innehafvare. Då professuren 1910 delades, öfvertog S. den romanska professuren. 1913 kallades han att bekläda den då upprättade lärostolen i inhemsk och allmän litteraturhistoria. — Som lärare i moderna språk har S. fungerat vid skilda läroverk, bl. a. i franska vid Tekniska högskolan 1891—98. I syfte att främja det moderna språkstudiet, särskildt skolundervisningen i de nyare språken, stiftade han 1887 Nyfilologiska klubben (nu Nyfil. föreningen). Som dess ordförande sedan 1890 och hedersordförande (sedan 1902) har S. på gestaltningen af undervisningen i moderna språk vid de finländska läroverken öfvat grundläggande inflytande. S. har (i förening med N. Tötterman) utgett fyra läroböcker i franska (i svenska och finska editioner). 
Ur S:s synnerligen omfattande och mångsidiga litteraturvetenskapliga och filologiska alstring må här anföras: <i>Le mystère de S. Laurent</i> (i förening med A. Wallensköld; i Finska vet. soc:s "Acta", 1889), <i>Ur Nils v. Rosensteins finska korrespondens</i> (i "Historiallinen arkisto", s. å.), <i>Germaniska och romaniska språkstudier</i> (1892), <i>Moderna språk och deras studium i Finland</i> (1894), <i>Finlands yngre finska litteratur</i> (i "Ord och bild", 1895), <i>Axel Gabriel Sjöström och hans vittra verksamhet</i> (i "Sv. litt. sällsk:s i Finland förh. och upps.", s. å.), <i>Antoine de la Sale et la légende de Tannhäuser</i> (Mém. de la Soc. Néo-phil. de Helsingfors II), <i>Promotionspoesi vid Åbo universitet</i> (1897), <i>Kirjoituksia ja tutkielmia</i> ("Essayer och studier", 1898), <i>Das altfranzözische Martinsleben des Péan Gatineau de Tours</i> (1899), <i>Karl August Tavaststjerna</i> (1900; ny uppl. 1913), <i>Johan Ludvig Runeberg</i> (2 bd, 1904—06), <i>Spuren von Ciceros verlornem traktate De virtutibus bei einem französischen schriftsteller des XV. jahrhunderts</i> (i Finska vet. soc:s "Öfversigt", 1904), <i>Italiensk renässans</i> (i förening med sin broder Torsten S., 1907, 3:e uppl. 1912; öfv. till fi. och holl.), <i>Petri Alphonsi Disciplina Clericalis</i> (i förening med A. Hilka; i Finska vet. soc:s "Acta", 1913), <i>La vie de S. Quentin par Huon Le roi de Cambrai</i> (i förening med A. Långfors, i Finska vet. soc:s "Acta", 1909), <i>Två föredrag om Goethe</i> (s. å.), <i>Studier i fransk berättarkonst. I. Novellens anor</i> (1910; öfv. till fr. s. å.), <i>Francesco Maria Molza</i> (1911), <i>Bernhard von Beskows bref till Johan Ludvig Runeberg</i> (1912), <i>Profiler ur finskt kulturliv</i> (1913), <i>Oscar Levertin</i> (2 bd, 1914—17), <i>Åboromantiken och dess samband med utländska idéströmningar</i> (1915) och <i>Utklipp om böcker</i> (1916). — Vid sidan af det vetenskapliga författarskapet ställer sig ett litteraturkritiskt skriftställeri, som fått en utomordentlig betydelse för finländsk press och allmänhet; särskildt må här nämnas den artikelserie, som under rubriken <i>Nyare böcker, inhemska och utländska</i> (i "Huvudstadsbladet", 1896—1905) gjorde en vidare allmänhet bekant med strömningarna inom samtidens litteratur. Det torde kunna sägas, att S. med denna artikelserie definitivt införde den moderna litteraturkritiken i den finländska pressen. Parallellt med S:s kritiska alstring på svenska har gått en icke mindre omfattande produktion på finska språket. S. har som litteraturforskare förmedlat moderna åskådningar och metoder, som filolog har han infört det germansk-romanska språkstudiet; som kritiker har han genom sin starka konstnärliga känsla, sin intellektuella rörlighet och sin glänsande framställningskonst nydanat den litterära publicistiken i Finland och vant läsarna att använda nya mått. — Äfven som politiker har S. varit verksam. Vid urtima landtdagen 1905—06 representerade han universitetet. Viktigast ha dock hans inlägg varit i den konstitutionella försvarskampen, bl. a. genom det inflytande han egt bland den akademiska ungdomen. I inrepolitiskt afseende har S. närmast anslutit sig till ungfennomanska partiet. Hans uppfattning af den skandinaviska kulturens oförminskade betydelse för kulturutvecklingen i Finland och hans frisinnade läggning ha dock icke tillåtit honom att bli partiman i egentlig mening, och hans arbete har i lika mån gällt båda nationaliteterna. 
2. Alma S., den föregåendes syster, historiker, f. 10 maj 1870 i Viborg, blef student 1889, filos. kandidat 1893 och magister 1894 samt licentiat och doktor 1900. 1906 utnämndes hon till docent i allmän historia vid universitetet, sedan hon redan 1901 af det akademiska konsistoriet förgäfves föreslagits därtill. Fröken S. är den första kvinna, som vunnit anställning vid det finska universitetet. Hon egnade sig åt franska revolutionens historia och utgaf <i>Le régime de la presse pendant la révolution française</i> (licentialafh. I, 1900; II 1901), <i>Kulturförhållanden under franska revolutionen</i> (1903) samt <i>Madame Rolands bref i urval</i> (1905) med företal och noter. Sedermera har hon författat <i>Jakobstads historia</i> (I—III, 1907—14), <i>Brahestad 1649—1899</i> (1911) och <i>Napoleons syskon</i> (1917). Modigt deltog hon på de "hvites" sida i 1918 års inbördeskrig och erhöll tapperhetsmedaljen. 1. O. H—én. 2. T. C. 
<b>Söderhvidinge,</b> socken. Se Södervidinge. 
<b>Söderkompaniet,</b> Söderhafskompaniet l. Södersjökompaniet, ett svenskt handels- och sjöfartskompani, det första försöket från svensk sida att deltaga i den transoceaniska sjöfarten. Holländaren W. Usselinx (se d. o.) fick 1624 fullmakt att bilda ett "generalhandelskompani, dirigeradt till Asiam, Africam, Americam och Magellanicam", och 14 juni 1626 utfärdades en oktroj för detta kompani, hvilket skulle börja sin verksamhet 1 maj 1627. I oktrojen, som gällde för 12 år, förbjudas alla rikets undersåtar utom kompaniets tjänare att fara och handla s. om Gibraltar sund. Enhvar finge insätta penningar i kompaniet, stora eller små summor, men endast de, som insatt 1,000 dal., finge deltaga i den "räkning", som årligen skulle hållas. Sedan teckningen skett, skulle man välja direktörer, "så många som 100,000-dalerstalet finnes antecknadt". Valet skulle förrättas af de delegare, som 
page_number=97, index= - Söderkompaniet  - Söderköping 
insatt 1,000 dal., och endast sådana voro valbara. Det första valet gällde för 6 år. "Alla land, städer, kompanier och enskilda personer, såväl ut- som inländska, hvilka insätta en summa om 100,000 dal., hafve makt att förordna en direktor." Den utlänning, som insatt 25,000 dal., skulle njuta borgarrätt på den ort, där han bosatte sig, frihet från skatter och utlagor samt rätt att fritt lämna riket, så ock hans arfvingar. Direktörerna fingo icke enskildt drifva någon handel med kompaniet eller dess varor. Utom lönen (1,000 dal.) hade de ersättning för resor och 6 svenska mark i dagtraktamente under resor. Själf lofvade K. M:t att teckna 400,000 dal. i företaget. Alla fartyg skulle före afseglingen samlas i Göteborg samt återvända till samma hamn, innan de gingo till sina respektive hemorter. Usselinx tillförsäkrades för sina tjänster "en penning af hvart tusende utaf alla varor och köpenskaper, som uti kompaniet köpte och försålda blifva". Det gick emellertid icke så fort för kompaniet att komma i verksamhet: därtill bidrogo både brist på lämpliga fartyg och svårighet att få in de tecknade summorna. Sannolikt af det förra skälet bildades 1629 ett nytt kompani, det s. k. Skeppskompaniet, med uppgift att åstadkomma "16 goda skepp", så stora, att de kunde användas både till landets försvar och i handelssjöfart. Till generaldirektör i detta kompani förordnades A. Cabiljau (se d. o.), som 1630 äfven fick i uppdrag att insamla de i Söderkompaniet tecknade summorna. I hans fullmakt säges det, att man "funnit för godt och rådsamt konjungera de intecknade penningar i Söderkompaniet till det nyupprättade Skeppskompaniet och sålunda ett fullkomligt sällskap och handelskompani att fastställa". De båda kompanierna smälte sålunda ihop till ett. Troligtvis har Cabiljau skött dess löpande ärenden, medan Usselinx arbetade på att indraga utländska kapital i företaget. I okt. 1632 godkände konungen hans förslag till privilegiernas utsträckning till tyska nationen, hvarjämte han själf fick fullmakt som verkets föreståndare. Dessa handlingar bekräftades på mötet i Heilbronn april 1633 och på Frankfurt-konventet 1634, men genom slaget vid Nördlingen strax därefter afbröts hela planen på tysk anslutning. Usselinx sökte därefter, utan resultat, i Frankrike, Holland och England väcka intresse för företaget. Under tiden hade direktörerna för Söderkompaniet öfvertagit Skeppskompaniets 16 välrustade skepp och börjat utsända dem på handelsexpeditioner. Detta utföll dock ej bättre än, att spanjorerna 1632 lade beslag på 4 skepp och holländarna 1634 på 5 (de senare blefvo dock snart åter lössläppta). Missnöjet med direktörerna blef stort, och särskildt sköts skulden på Cabiljau. De anklagades inför Svea hofrätt, som dömde dem för försumlighet; senare frikändes de dock af K. M:t, men ålades att fullgöra den af delegarna länge begärda redovisningen för sin förvaltning. Någon sådan kom dock aldrig till stånd. Vid 1636 års riksmöte väcktes äfven frågan därom, hvad man borde företaga med de 10 fartyg, som utgjorde kompaniets enda återstående egendom. De flesta ansågo, att de borde fördelas på vissa städer, från hvilka handel kunde med fartygen drifvas. Några bland dessa användes ock under de följande åren till den nya sjöfarten på Amerika, och regeringen beslöt 1640 att inköpa skeppen för kronans räkning, men kort därefter förenade den, utan delegarnas hörande, de återstående skeppen med det nybildade Västindiska kompaniet, i hvilket sålunda de forna Skepps- och Söderkompanierna ingingo som delegare. Till grundläggningen af kolonien Nya Sverige (se d. o.) bidrog Söderkompaniet ej på annat sätt än, att de fartyg, hvarmed de första expeditionerna dit företogos, voro kompaniets. I ersättning härför fick kompaniet 1641 monopol på tobakshandeln i riket. Dessutom insatte kompaniet i det nya s. k. Västindiska l. Virginiska kompaniet 18,000 rdr. Tobaksmonopolet upphäfdes dock 1649. 15 dec. s. å. utfärdades en ny oktroj för ett handelskompani till Afrika, Asien och Amerika med uteslutande rätt till handel på dessa världsdelar (dock med undantag för Nya Sveriges-kompaniet); den skulle gälla i 24 år. Möjligen var detta en prolongation af det gamla kompaniets oktroj, ehuru det ej framgår af ordalydelsen. Någon verksamhet från kompaniets sida hörde man dock icke vidare af. Säkerligen hade det tynat bort, långt innan k. br. 20 okt. 1680 förordnade, att "alla kompanier skola vara kasserade och upphäfna". J. F. N. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Söderköpings vapen.</tr></table> <b>Söderköping,</b> stapelstad i Östergötlands län, på södra sidan af Göta kanal, omkr. 5 km. från dess mynning i Slätbaken vid Mem. Belägen i en bördig dalgång mellan det branta, skogbevuxna, omkr. 100 m. höga Ramunderberget (Ramundershäll, Ramshäll) och en kuperad terräng s. om staden, har denna en lågländt och särskildt i s. v. sank mark samt genomflytes af Storån, som inom staden förenar sig med den västerifrån kommande Lillån. Från sin västliga, bredare del afsmalnar staden mot ö., där den afslutas af S:t Ragnhilds högt ansedda kallvattenkuranstalt. Arealen är 441 har, hvaraf 428 har land, omfattande, enligt K. M:ts resolution 8 sept. 1911, förutom tomterna i staden, det område, som omförmäles i en 1815 verkställd och af Kammarkollegium 31 juli 1816 fastställd förrättning. Folkmängden, som 1805 var 870 pers., 1850 1,280, 1900 1,922, uppgick vid 1917 års slut till 2,592 pers. Taxeringsvärdet var s. å. 5,119,500 kr., hvaraf 178,100 kr. å jordbruksfastighet och 1,288,500 kr. å bevillningsfri fastighet. Den taxerade inkomsten af kapital och arbete var 1,059,165 kr. I kommunalskatt utdebiterades kr. 7:36 per 100 kr. inkomst. Stadens tillgångar upptogos för 1915 till 615,745 kr. och dess skulder till 277,947 kr. — Staden är indelad i 4 kvarter: Bergs-, Haga-, Hospitals- och (genom utvidgning af stadsplanen på 1900-talet) Södra kvarteret. Gatorna äro alla smala och de flesta mycket korta. Af stadens broar är en, 
page_number=98, index= - Söderköping 
från 1849—50, af sten. Sedan 1837 är Lillån vid Stortorget ledd underjordiskt. Hospitalskvarteret har bäst bevarat sitt forna utseende: husen äro mestadels låga envåningshus af trä med små fönster, somliga från 1500- och 1600-talen, t. o. m. en ryggåsstuga har fått stå kvar. Inom detta kvarter ligger vid Stortorget rådhuset (antagligen från 1578, ombyggdt 1777), vid Hästtorget det nya folkskolehuset (1905) och Drothems (Drottens) kyrka, byggd sannolikt på 1200-talet, och på den s. k. Bielkeska tomten, där drottning Gunilla Bielke hade en gård, hvars hufvudbyggnad kvarstod in på 1800-talet, fanns ett lusthus ("Gunillas bönekammare"), som 1894 flyttades till Skansen i Stockholm. Inom Bergskvarteret, som är mycket moderniseradt, ligga af allmänna byggnader arbetarföreningens hus med teater (1884), Hammarkinds m. fl. härads tingshus (1904) och samskolan (1910), och i Hagakvarteret stadskyrkan (S:t Laurentius; fig. 4), af obekant ålder, men enligt ett på sakristians gafvelvägg anbragt årtal byggd 1296. Den var urspr. treskeppig, men fick på 1500-talet genom tillbyggnad på norra sidan ett fjärde skepp. Bredvid kyrkan står en synnerligen vacker klockstapel. I östra delen af kvarteret ligger badanstaltens komplex, bl. a. det s. k. slottet (societetsrum och matsalar), ett storartadt modernt badhus (1914; fig. 5), brunnskyrkan, af trä i norsk stil, ett stort brunnslasarett samt flera till bostäder för badgäster afsedda villor i och invid brunnsparken. Genom medel, 1882 donerade af grefvinnan Mat. von Schwerin, född Hagberg, ha i detta och södra kvarteret uppförts två barnhem för flickor och en för dessa afsedd hushållsskola, där ett 30-tal föräldralösa flickor får sin uppfostran till fyllda 18 år. I s. v., omedelbart intill det planlagda området, har, på det gamla hemmanet Bossgården (en gång tillhörigt konung Karl Knutsson), på senare tid uppväxt en egnahemskoloni, som ligger inom Drothems socken, men är afsedd att inkorporeras med staden. Äfvenledes i s. v. invid Storån ligga Östergötlands läns sinnesslöanstalt och på en höjd därintill länslasarettet (1881, tillbyggdt och moderniseradt 1910) samt hemmet för obotligt sjuka (32 platser), tillkommet på enskildas och kringliggande kommuners bekostnad, men öfvertaget af landstinget, som på andra sidan om ån inrättat en asyl för obildbara sinnesslöa och vid Linköpingsvägen uppfört (1910) ett stort epidemisjukhus. Staden förskönas genom flera anläggningar: utmed flera gator ha träd planterats, och vid brunnsanstalten finnas park- och promenadplatser, och de många prydliga trädgårdarna på tomterna förläna den lilla staden om sommaren en idyllisk prägel. Stadens största park och promenadplats är anordnad på Ramunderberget. — Staden har goda kommunikationer: dels till sjöss genom Göta kanal, som dragits fram mellan staden och Ramunderberget, och liflig ångbåtsförbindelse med skärgården, dels till lands genom Norrköping—S.—Vikbolandets järnväg (se d. o.). I staden finnas sparbank (sedan 1851) samt afdelningskontor af 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan af Söderköping. <i>1.</i> Stadskyrkan (S:t Lars). — <i>2.</i>  Rådhus. — <i>3.</i> Drothems kyrka. — <i>4.</i> Folkskola. — <i>5.</i> Samskola. — <i>6.</i> Tingshus (Hammarkind—Skärkinds härads). — <i>7.</i> Arbetarföreningens hus. — <i>8.</i> Järnvägsstation. — <i>9.</i> Stadshotell. — <i>10.</i> Barnhem. — <i>11.</i> Prästgård. — <i>12.</i> Söderköpings Brunns- och bad-a.-b:s lokaler (dock endast en del; de öfriga ligga icke inom stadsplanen). — <i>13.</i> Sparbank. — <i>14.</i> Hospitalskvarn. — <i>15.</i> Rådhustorget. — <i>16.</i> Hagatorget. — <i>17.</i> Epidemisjukhus.</tr></table> 
page_number=99, index= - Söderköping 
Östergötlands och Norrköpings enskilda banker. Industrien är obetydlig: bl. a. en förnicklingsfabrik, ett garfveri, en elektrisk armaturfabrik, två boktryckerier, hvarifrån utges tidningarna "Söderköpingsposten" (liberal), "Söderköpings tidning" (moderat) och "Valdemarsviks tidning", samtliga 3 ggr i veckan, och i omedelbar närhet till staden skeppsdocka och två större båtbyggerier. Tillverkningsvärdet var 1915 omkr. 260,000  kr. Handlandenas antal s. å. var 31, med en bevillningstaxerad inkomst af 64,267 kr. Någon genomförd vatten- och kloakledning finnes ej. S. är nu i företrädesvis badort och som sådan en bland Sveriges äldsta, en tid äfven dess fashionablaste. Källan, som kallas S:t Ragnhilds och torde ha varit känd redan under medeltiden, är mer än tillräcklig för alla badlokalerna. Vattnet (temperatur 7,6°) innehåller kolsyrad kalk, salt och svafvelsyrad kalk som väsentliga beståndsdelar, men äfven något järn. 1842 inrättade d:r Lagberg (se d. o.) den första svenska vattenkuranstalten efter Priessnitz' metod. Anstalten, som är öppen jun—aug och tillhandahåller alla vid kurorter i Sverige i varmbadhus förekommande badformer, har i medeltal åren 1911—15 besökts av 1,273 kurgäster och anlitas för reumatiska sjukdomar, hjärt- och blodkärlssjukdomar, nervsjukdomar, gikt och blodbrist 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Utsikt af Söderköping från Ramunderberget.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Stadskyrkan jämte klockstapel.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Brunns- och bad-a.-b:s nya badhus.</tr></table> 
page_number=100, index= - Söderköping  - Söderköpingsån  - Söderljusne  - Söderlund, Johan Erik 
samt därjämte äfven för mag- och tarmsjukdomar samt njurlidanden. — Undervisningsanstalter äro folkskola med fortsättningsskola och undervisning i slöjd och huslig ekonomi samt en 6-klassig kommunal samskola med realskolexamensrätt (statsunderstöd fr. o. m. h.-t. 1907). I kyrkligt hänseende har staden sedan 1639 utgjort ett regalt pastorat med Skönberga som annex (Hammarkinds kontrakt i Linköpings stift), men förslag föreligger om församlingarnas särskiljande. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Söderköping i slutet af 1600-talet,efter Sueciæ-verket.</tr></table> S. (<i>Sudherköpung</i>) var redan på 900-talet en betydande handelsplats. Slätbaken sträckte sig då fram till staden, och Storån var då ett betydligt större, segelbart vattendrag, som gaf S. en ypperlig hamn. Man har vid grundgräfningar funnit kulturlager af 2—3 m. mäktighet och gatubeläggning 2 m. under nuv. gatunivå. Staden har haft en storhetstid; den började med Folkungaättens välde på 1200-talet, konungarna uppehöllo sig där långa tider. 1250 skänktes staden med alla sina tillhörigheter af konung Erik Erikssons änka Katarina, Sune Folkessons dotter, till hennes syster Benedikta, gift med Svantepolk Knutsson. 1270 hölls i S. ett möte med rikets biskopar och förnämsta män, då bl. a. beslöts ärkebiskopsstolens och domkyrkans flyttning till det nuv. Uppsala. Magnus Ladulås, som 1276 förmält sig med Helvig af Holstein, lät i S. 1281 kröna henne. I samma konungs testamente omnämnes ett mynthus i staden, och ännu 1543 hade staden ett sådant. 1302 kröntes i S. med stor högtidlighet konung Birger och hans drottning Märta. 1359 hölls i S. ett riksmöte då förlikning ingicks mellan konung Magnus och rikets stormän. 1389 höll Margareta där en herredag. Under den följande tiden ledo handel och sjöfart betydligt afbräck genom vitaliebröderna, som 1393 plundrade staden. 1419 bortförlänades staden af konung Erik till riddaren Bengt Niklisson (lejonansikte) för 3,000 löd. mark, men indrogs vid hans död (1423), ehuru den efter Engelbrekts resning återgafs till arfvingarna. Under Engelbrekts och Karl Knutssons tid höllos där flera möten, bl. a. 1434, 1436, 1439, 1441 (kyrkomöte), 1472, och S. var utan tvifvel jämte Stockholm och Kalmar landets förnämsta handelsstad. Den hade en från Bjärköarätten afvikande gammal stadsrätt, af hvilken fragment samlats och utgetts af Klemming (1867). Det äldsta kända privilegiebrefvet är utfärdadt 1513. Den hade tre kyrkor: S:t Trinitatis l. Drottens (vid nuv. Drothems), sannolikt af trä, S:t Laurentius' (nuv. stadskyrkan) och S:t Egidius' l. S:t Ilians (Eliani), belägen vid foten af Ramunderberget, där vid kanalens gräfning vid slussen påträffades tre skikt grafvar öfver hvarandra, hvaraf framgår, att S. redan under 900-talet blifvit kristnadt, enär på 1000-talet en kristen församlingskyrka där var uppförd, ett franciskankloster, anlagdt omkr. 1250, med kyrka, ihågkommet med rika gåfvor af Folkungarna och andra, flera kapell, ett S:t Görans hospital, utanför staden liksom helgeandshuset vid den Karl Knutsson tillhöriga Bossgården. I början af 1500-talet sammanslogos hospitalet och helgeandshuset till en inrättning, för hvilken riksrådet 1507 fastställde reglemente. Hospitalet flyttades 1786 till Vadstena, och dess byggnader såldes. Biskop Brask inrättade i S. ett tryckeri (beläget i bottenvåningen af det ännu kvarstående huset n:r 53 Hospitalskvarteret; se fig. i art. Brask), men detta stängdes 1526 af Gustaf Vasa. S:s handel blomstrade ännu under den tidigare Vasatiden. I dec. 1567 tände dess egen befolkning eld på staden, hvarefter danskarna under Dan. Rantzau fullständigt utplundrade den. Hösten 1595 hölls det sista och kanske viktigaste af de många (man uppger 18) riksmöten, som hållits i S. Ånyo plundradt och brändt af danskarna 1612, nedsjönk S. till en obetydlig småstad. Litt.: R. Geete, "Från gamla Söderköping" (Sv. turistfören:s årsskrift 1903). Wbg. 
<b>Söderköpingsån.</b> Se Storån. 
<b>Söderljusne.</b> Se Ljusneverken. 
<b>Söderlund,</b> Johan Erik, arkitekt, f. 23 maj 1826 i Hälsingland, d. 3 aug. 1875 i Stockholm, genomgick Konstakademiens läroverk och reste som dess stipendiat till Italien, utnämndes 1866 till andre arkitekt i öfverintendentsämbetet, tjänstgjorde som slottsarkitekt och blef 1873 t. f. hofintendent. 1874 kallades han till agré af akademien. Bland de byggnader, till hvilka S. uppgjorde ritningar, märkas <i>Alhambra</i> på Djurgården (1868), <i>Patologisk-anatomiska institutionen</i> vid Karolinska institutet (1869), restaurationer och tillbyggnader af <i>Petersensska huset</i> (1870), <i>Hamiltonska</i> huset m. fl. enskilda i hufvudstaden, <i>Bredablick</i> på Djurgården (1876), <i>läroverkshuset</i> i Söderhamn m. fl. —rn.* 
page_number=101, index= - Söderlund, Karl Gustaf  - Södermalm  - Södermalms högre läroanstalt för flickor  - Södermalms skans  - Söderman, Johan August 
<b>Söderlund,</b> Karl Gustaf, etsare, f. 8 jan. 1860 i Stockholm, är bosatt i Paris, där han studerade för C. L. Courtry och Cormon. Bland hans reproduktioner (i raderingar af högt konstnärligt värde) af äldre och moderna målningar märkas blad efter Detaille, Leloir, Meissonier, Reynolds, Rembrandt (Filosofen, i Louvre), van der Meer från Delft (Spetsknypplerskan, i Louvre) m. fl. G—g N. 
<b>Södermalm,</b> stadsdel i Stockholm (se d. o., sp. 1461—62 o. f. samt plankartan). 
<b>Södermalms högre läroanstalt för flickor,</b> högre fullständigt läroverk för flickor i Stockholm. För att fylla behofvet af en högre flickskola på Södermalm bildades i febr. 1881 på initiativ af åtskilliga framstående söderbor, bl. a. rektor R. Törnebladh och kammarrådet, sedermera generaldirektör A. Anderson, ett solidariskt bolag (som 1891 ombildades till aktiebolag). Redan på hösten 1881 öppnades läroverket, som vid nästa läsårs början inflyttade i en nyuppförd byggnad vid Adolf Fredriks torg, där det ännu har sin lokal. Läroanstalten var från början 7-klassig, jämte en 3-klassig småskola, 1884 tillkom en 8:e klass, och 1906 var ett gymnasium på 4 ringar färdigbildadt. Läroanstalten erhöll 1907 dimissionsrätt till studentexamen och 1914 s. k. normalskolekompetens åt afgångsbetyg från 8:e klassen. Antalet lärjungar uppgick vårterminen 1918 till 495. Föreståndare var 1881—1903 läroverksadjunkten F. R. Aulin och har från sistnämnda år varit lektor V. Vessberg. Föreståndarinnor ha varit fröknarna Fredrique Runqvist (1881—83), Hilda Myrberg (1883—1911) och Gerda Lang (sedan 1911). 
<b>Södermalms skans.</b> Se Grinds skans. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderman.</b> 1. Johan August S., tonsättare, f. 17 juli 1832 i Stockholm, d. där 10 febr. 1876, var son af den såsom outtröttlig vådevillkompositör kände orkesteranföraren vid Mindre, Djurgårds- och Södra teatrarna Johan Vilhelm S. (f. 1808, d. 1858). I sina tidigare år röjde August S. alls ingen håg för musik och ansågs äfven oduglig till annat. Vid 11 års ålder skickades han till sjöss, men sjuknade i Bremen och måste återvända hem. Han sattes då i Grundéns pianoinstitut, men gjorde där i början inga framsteg, tills hans musiksnille med ens blixtlikt bröt fram, hvarefter han gick om alla andra. Utom piano lärde han spela oboe och något violin samt medverkade i orkestrar. Hans dirigentanlag upptäcktes af E. Stjernström, som 1850 tog den 18-årige ynglingen till orkesteranförare för sin trupp, hvilken reste i Finland och Sverige, innan den 1854 slog sig ned på dåv. Mindre teatern i Stockholm. Där verkade S. oafbrutet till 1860, med undantag af en tid 1856—57, då han genom förskott på sin blifvande löneförhöjning fick tillfälle till en utrikes studieresa, hvarunder han i Leipzig begagnade Richters och Rietz' undervisning. 1860 kallades han till kormästare vid K. operan, och vid Lachners afgång erbjöds honom hofkapellmästarposten, den han dock blygsamt afstod ifrån, till förmån för L. Norman. I stället blef han 1862 för sex år äfven biträdande kapellmästare med sammanlagdt 4,000 kr. lön, hvilken summa han fick behålla, då han efter någon tid återgick till att ensamt vara kormästare. Tillika tjänstgjorde han som sånganförare i Par Bricole och Stockholms skarpskytteförening under flera år. Att ge lektioner var honom så förhatligt, att han aldrig kunde förmå sig därtill; däremot förtjänade han tidtals något på sina kompositioner, som ofta genast blefvo i ovanlig grad populära. Han blef 1865 led. af Mus. akad. 1869—70 gjorde han på Jenny Linds stipendium en rundresa öfver Köpenhamn genom Tyskland och Österrike, hvarvid han, under nästan oafbrutet komponerande, dröjde längre tider i Koblenz, Dresden och Köpenhamn. Stadd i trånga ekonomiska villkor och från 1870-talets början plågad af sjukdom (lefverskrumpning), utvecklade han dock en nästan feberaktig tonsättarverksamhet; hans förtidiga död stäckte de rika förhoppningar man hyst om fortsättning på denna. Som hedersgärd åt hans minne anordnades en nationalinsamling till förmån för hans efterlämnade familj. 
Den mängd af nätt och melodiös operettmusik, som S. skref för Stjernströms teater (<i>Urdur, Regina von Emmeritz, Hin ondes första lärospån, Guldkorset</i> m. m.), efterträddes vid hans öfvergång till K. teatern af en massa musikinlägg till skådespel, såsom Schillers <i>Fiesco</i> och <i>Orleanska jungfrun,</i> Shaksperes <i>Richard III,</i> Byrons <i>Sardanapalus,</i> Hedbergs <i>Kung Märta, Dagen gryr, Bröllopet på Ulfåsa</i> (däri den vidtberömda, originella bröllopsmarschen), <i>Vid riksgränsen,</i> Josephsons <i>Folkungalek</i> och <i>Marsk Stigs döttrar,</i> Dietrichsons <i>Karl Folkunge</i> o. s. v. — allt kompositioner, som hans ständigt rörliga och fruktsamma fantasi med lätthet verkställde på uppdrag och hvari han lade i dagen en lysande karakteriseringsförmåga, slagfärdighet och scenisk blick. På uppdrag skref han äfven i de flesta fall sina många kompositioner för högtidliga tillfällen, åt hvilka han alltid förstod att ge vederbörlig glans och festprägel, såsom <i>Festpolonäs, Festmarscher</i> till prinsessan Lovisas förmälning och Oskar II:s kröning, <i>Sorgmarscher</i> öfver drottning Lovisa och Karl XV, <i>Kantat</i> vid Lunds universitets 200-årsjubileum, <i>An die freude, Tempelsalen</i> m. fl. ordenskantater. En särskild dragning åt andlig komposition röjer sig icke blott i flera till en del outgifna motetter och psalmer, utan framför allt i hans originella <i>Andliga sånger</i> för solo, kör och orgel samt den visserligen mera profana än kyrkliga, men högst effektfulla och storvulna <i>Katolska mässan</i> för soli, kör och orkester, hvilken ställer S. i bredd med Berlioz, Liszt och Verdi som representant för den nyare, subjektiva och pompösa, estetiskt snarare än etiskt uppbyggliga kyrkomusiken. (För de Andliga sångerna och Mässan använde han flera partier ur sin tidigare skådespelsmusik.) Mindre glänsande, men mera känsliga och innerliga strängar anslår han i sina solosånger med piano: <i>Heidenröslein</i> (8 Heine-sånger), <i>Serviska folksånger, Tre ballader</i> (Trollsjön, Trogen i döden, Hafsfrun), <i>Tre tyska visor, Värfningen, Digte og sange</i> (en serie till ord af 
page_number=102, index= - Söderman, Johan August  - Söderman, Frits Adolf  - Söderman, Karl August  - Söderman, Sven Erik 
Björnson) m. m. äfvensom i sina friska och populära kvartetter för mansröster (den genialiskt liffulla folklifsskildringen <i>Ett bondbröllop, Sjung, Längtan, Suomis sång, Tre visor i folkton, Klang, min vackra bjällra</i> m. fl.), fruntimmersröster (<i>Englarnes hem</i>) eller blandad kör (<i>Idyll och epigram, Sex visor i folkton</i>), hvarjämte hans <i>Fantasier à la Almquist,</i> hans arrangemanger af folkvisor och bellmansmelodier röja en betydande humor, samt hans orkestersaker (<i>Concertuvertyr, Tscherkessisk dans,</i> dramatiska inlägg i ofvan nämnda pjäser, m. m.) en instrumenteringskonst, som i Sverige icke är vanlig. Högst står han emellertid i sina ballader för solo och orkester, vare sig med kör (den lika konstfulla som ädla och gripande <i>Die wallfahrt nach Kevlaar, Hjärtesorg</i>) eller utan kör (<i>Der arme Peter, Der schwarze ritter, Kung Heimer och Aslög, Tannhäuser</i> och <i>Qvarnruinen,</i> de båda sista prisbelönta och utg. af Musikaliska konstföreningen). Hans särskildt för denna genre egnade form- och klangsinne, hans romantiska uppfattning och fantasi, hans dramatiskt energiska och plastiskt klara framställningssätt gjorde honom skickad att i balladen åstadkomma något af det yppersta, som någonsin frambragts. "Vallfarten", "Hjärtesorg", "Svarte riddaren" och "Tannhäuser" stå utan tvifvel oöfverträffade i sitt slag uti alla länders litteratur. Däremot lyckades S. mindre, då han försökte sig i sådana grenar, som antingen icke lågo för hans egendomliga begåfning, såsom wagnerstilen, eller ock fordrade mera systematiska skolstudier, såsom sonatformen. Bevis därpå lämna två af hans efterlämnade manuskript: det wagneristiska "kärleks- och hjältespelet" <i>Harald och Anna</i> å ena sidan och en pianokvartett å andra sidan. Bland värdefullare saker, som han efterlämnade, äro fullständig skiss till <i>Peer Gynt</i> (partituret är förkommet) samt fragmentariska skisser till <i>Fiskarflickan, Zigenaren, Alfsol</i> och <i>Signelills färd,</i> den sistnämnda utg. af Musikal. konstföreningen (partitur till operetten <i>Zorab</i> och fragment af en tillämnad stor opera, <i>Esmeralda,</i> äro förkomna). Dessutom finnas skisser till körer, melodramer, uvertyrer, marscher, entreakter, orkesterscherzon, äfvensom en <i>Charivaripolka,</i> komponerad vid 16 års ålder och röjande tidig förtrogenhet med orkestereffekter.  — S. är tvifvelsutan den på en gång mest nationelle och mest originelle af Sveriges tonsättare. Det förra icke blott därigenom att han mer än andra utgick från folktonen såsom förebild, utan äfven därigenom att hans både mänskliga och konstnärliga personlighet visar så många äkta svenska drag. Till karaktären rättrådig och blygsam, vänfast och vek, men äfven häftig och njutningslysten, visar han i sina kompositioner en blandning af innerlighet och praktkärlek, af stordådskraftigt vikingalynne och en nästan kvinnlig vekhet, af frisk, stundom något banal sinnlighet och det mest kyska svärmeri, det mest hängifna och arbetsamma konstnärsallvar. Ännu mer i ögonen fallande är hans originalitet, som visar sig egentligen i hans harmonisering och, tekniskt betraktad, ter sig som en sannolikt med hans folkliga kynne och hans egenskap af naturgeni och autodidakt nära sammanhängande förkärlek för öfverrika ackord, skarpa förhållningar, fanfarartade hornsatser, envist dissonerande, s. k. "liggande stämmor" m. m. Han förvärfvade tidigt stor erfarenhet om orkestertekniken och blef en vägröjare för instrumentalmusikens mer själfständiga ställning i Sverige. Hans orkesterverk äro från början tänkta med bestämda orkesterklanger. Äfven hans behandling af recitativet är mästerlig. Det blef honom dock ej förunnadt att skapa en svensk nationalopera, hvartill han framför andra syntes skickad. Jfr Ad. Lindgrens uppsatser "August S:s manuskriptsamling" (i "Svensk musiktidning" 1888 och 1889). 
2. Frits Adolf S., den föregåendes halfbroder, violoncellist, f. 4 juni 1838 i Stockholm, d. där 14 juli 1883, elev af Grützmacher i Leipzig, var cellist i hofkapellet i Stockholm 1859—80 samt blef lärare i violoncellspel vid konservatoriet 1866, led. af Mus. akad. s. å. och bibliotekarie vid akad. 1878. Hans ovanligt mjuka och varma celloton gjorde sig väl gällande såväl i orkester- och solospel som vid de kammarmusiksoaréer han anordnade på 1870-talet. S. komponerade ett sångspel, violoncellstycken m. m. 
3. Karl August S., son till S. 1, operasångare, f. 13 okt.  1860 i Stockholm, d. där 15 febr. 1916, anställdes sextonårig i Elkan & Schildknechts musikhandel, utbildade senare sin röst under A. Rundbergs ledning och debuterade 1885 på K. teatern som <i>Mefistofeles</i> i Boitos opera. Han fick anställning där s. å., studerade 1888—91 (med Jenny-Lindstipendium) i Paris och Italien, tillhörde 1891—92 A. Lindbergs operasällskap i Göteborg och därefter K. teatern 1893—1910 som sångare och tillika från 1898 som förste regissör. Han följde 1910 dir. Ranft till Oscarsteatern som regissör. S. verkade flitigt äfven som enskild sånglärare och instruktör. Han egde en kraftig och välskolad basbaryton af icke särdeles fin klangkvalitet. Han uppbar vidare så fordrande roller som <i>Amonasro</i> i "Aida", <i>Telramund</i> i  "Lohengrin", <i>Alberich</i> i "Rhenguldet", <i>Wotan</i> i "Valkyrian", <i>Escamillo</i> i "Carmen", <i>Tonio</i> i "Pajazzo", <i>Alfio</i> i "På Sicilien" och <i>Nelusko</i> i "Afrikanskan" m. m. — Hans dotter Greta Lisa S., operasångerska, f. 13 nov. 1891 i Göteborg, utbildades af sin fader, debuterade  1915 på  K. teatern som <i>Mimi</i> i "Bohême" och <i>Zerlina</i> i "Don Juan" och anställdes s. å. vid denna scen.  Hennes klara, varma sopran och friska sångföredrag ha sedan beredt henne framgångar som <i>Aida, Waino</i> i "Arnljot", <i>Susanna</i> i "Figaros bröllop", <i>Micaela</i> i  "Carmen",  <i>Zerlina</i> i "Fra Diavolo", <i>pagen</i> i "Hugenotterna" och i "Romeo och Julia", <i>Siebel</i> i  "Faust" m. fl. roller. 
4. Sven Erik S., den föregåendes broder, litteraturhistoriker, kritiker, f. 12 juli 1866 i Stockholm, aflade mogenhetsexamen i Stockholm 1889,  studerade i Uppsala, där han 1894 vardt filos. doktor på afh. <i>Alfred de Musset,</i> hvarefter han egnat sig hufvudsakligen åt kritisk verksamhet i den dagliga pressen. Han var 1894—96 medarbetare i "Aftonbladet" på den litterära afdelningen och är sedan 1895 ord. operakritiker i denna tidning samt sedan 1896 chef för den litterära afdelningen i "Stockholms dagblad" och sedan 1904 dess ord. teaterkritiker. Sedan 1904 är han äfven lärare i litteraturhistoria vid Dramatiska teaterns elevskola och sedan 1911 led. af 
page_number=103, index= - Söderman, Sven Erik  - Söderman, Karl August  - Södermanland 
Svenska akad:s Nobelinstitut. Utom en samling lyriska dikter, <i>Clair-obscur</i> (1889), har S. i bokform utgett den litteraturhistoriska afh. <i>Le merle blanc et le vilain petit canard</i> (1896), essaysamlingarna <i>Bilder och gestalter</i> (1907) och <i>Böcker och författare</i> (1914) samt monografierna <i>Maurice Maeterlinck</i> (1911) och <i>Romain Rolland</i> (1916). S:s kritiska och litterära arbeten utmärkas af konstnärlig form, fin estetisk och psykologisk tolkning samt djupa och omfattande kunskaper. Han har verkställt öfversättningar af teaterstycken och dikter. 1 o. 2. A. L.*  3. E. F—t.  4. R—n B. 
<b>Söderman,</b> Karl August, skulptör, f. 26 aug. 1835 i Örebro, d. 22 april 1907 i Stockholm, studerade vid Konstakademien i Stockholm och blef 1875 öfverlärare i figurmodellering vid Tekniska skolan. Bland hans arbeten må nämnas <i>Bilbokéspelare, Det öfverraskade barnet, Leda med svanen,</i> byster af <i>Karl XIV Johan, Karl XV, Oskar II,</i> drottning <i>Sofia, A. Erdmann, L. Norman,</i> medaljonger, dekorativa skulpturer flerstädes, panoptikonfigurer m. m. —rn.* 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Södermanlands vapen.</tr></table> <b>Södermanland,</b> landskap i Svealand, gränsar i n. till Mälaren och Östersjön, i ö. till Östersjön, i s. till Östersjön, Bråviken och Östergötland, i v. till Närke och Hjälmaren samt i n. v. till Västmanland, mot hvilket landskap Arbogaån är från äldre tider att räkna som gräns. Landskapet omfattar hela Södermanlands län, södra delen, 1,962 kvkm., af Stockholms län, nämligen Södertörn (med inräkning af Öknebo härad, d. v. s. hela Södertörns domsaga) och noga räknadt äfven Ekerö af Färentuna härad, vidare af Stockholms stad Brännkyrka, Södermalm och halfva Staden inom broarna samt af Västmanlands län ett mindre område, omkr. 183 kvkm., nämligen Säterbo, Kung Karl och Torpa eller sydligaste delen af Åkerbo härad. Hela arealen beräknas till 8,952 kvkm., och folkmängden var vid 1917 års början 393,267 pers. — S. är ett lågland, som ingenstädes når 200 m. höjd ö. h. Från berggrundens beskaffenhet härrör den för landskapet utmärkande småkuperade terrängen med otaliga större och mindre skogbevuxna höjder uppskjutande mellan dälder och sänkor, hvilkas botten upptages af sjöar, torfmossar eller små lerslätter. Den enda större slätten är Vingåkersslätten s. om Hjälmaren. Den karakteristiska landskapstypen har bildats genom en kombination af förkastningar l. dislokationer, hufvudsakligen gående i ö. och v., och stora floddalar. De förnämsta af de förra äro en, som framgår längs Galten och Blacken af Mälaren och betingar detta bäckens södra kustkontur, en längs södra stranden af östra Hjälmaren öfver Eskilstuna till Söderfjärdens sydända och Strängnästrakten, en längs Hjälmarens södra kust förbi sjön Öljaren och längs Näshultasjön till Gripsholmsfjärden och slutligen en i Bråvikens norra strand. Dessa förkastningar ha trappstegsformigt sänkt landskapet från s. till n., så att utmed förkastningssprickan den norra sidan sjunkit, medan den södra står kvar, bildande kvarstående höjdpartier l. horstar. De betydligaste af dessa är den skogsås, som går ungefär midt genom S. från v. till ö. strax s. om linjen Näshultasjön—Gripsholmsfjärden, den sörmländska landhöjden, som utgör den nuv. vattendelaren mellan Hjälmaren—Mälaren och Östersjön och som har en höjd af 60—90 m., samt den bergiga skogsåsen Kolmården i s., som når en största höjd af 122 m. Längst i n. v. sträcka sig från Närke och trakterna n. om Hjälmaren de östligaste utsprången af Käglan in i S. Inom landskapet äro att märka hufvudsakligen tre vattenområden. Det nordliga, till hvilket Hjälmaren (22 m. ö. h.) samt Öljaren och Näshultasjön äfvensom sjön Bårsten m. fl. sjöar (genom Arilaån) höra, har intet annat anmärkningsvärdt vattendrag än Hyndevadsån (Eskilstunaån, Torshällaån), som är det naturliga afloppet för Hjälmaren i Mälaren. Det östliga vattenområdet eller östra delen af Södertörn är helt litet och har ock därför inga betydande sjöar (de största äro Bornsjön, 6,5 kvkm., Magelungen, 2,5 kvkm., Orlången, 2,9 kvkm., och Drefviken, 6 kvkm.) eller vattendrag. Det södra däremot är synnerligen rikt på vatten. Området begränsas i s. af Kolmården och i n. af den södermanländska landhöjden. Den sjö, som så att säga bildar centrum i detta område, är Långhalsen (18 m. ö. h.), till hvilken rinna vatten dels från v. från sjön Yngaren (19 m.), som får sitt egentliga tillflöde från såväl de s. om Hjälmaren liggande sjöarna Kolsnaren och Viren (35 m.) som från den på Östgötagränsen liggande sjön Tisnaren (44 m.), dels från ö. och n. från sjön Båfven (21 m.) och med den i samband stående sjöar. Dessa vattensamlingar utmynna i Östersjön (Byfjärden) genom Nyköpingsån (se d. o.). I Byfjärden utmynnar ock den i den bördiga dalen närmast n. om Kolmården framrinnande Kila- l. Tunaån (410 kvkm.), som samlar upp vattnet från de på Kolmården liggande Stafsjön och Virlången m. fl. sjöar. I andra fjärdar af Östersjön utmynna ö. om sistnämnda å Svärtaån (350 kvkm.), som har sitt vatten hufvudsakligen från sjön Likstammen (25 m.), och Trosaån (560 kvkm.), som är aflopp för sjöarna Klemmingen (11 m., 15,8 kvkm.) och Sillen (10 m., 11 kvkm.). Dessa sjöar, som bilda en långsmal sjökedja, äro märkliga, emedan de antagligen markera den dalgång, genom hvilken Dalälfven en gång sökt sig väg till hafvet och som i Mälaren återfinnes i Söderfjärden. Yngersjöarna m. fl. inom Öknebo härad af Stockholms län afrinna genom Turingeån till Mälaren. Östersjökusten är rikt omgärdad af större och mindre öar, holmar och skär, som sträcka sig mer än 20 km. ut till sjöss och mellan hvilka utbreder sig eller inskjuter en mängd fjärdar, såsom norr ifrån räknadt Nämdöfjärden, Ingarö-, Jungfru-, Mysings-, Hors- och Svärdsfjärden, som fortsätter under namn af Himmerfjärden och når nästan fram till Mälaren (vid Södertälje), och Hållsfjärden m. fl. Hufvudriktningen af det sydliga områdets vattendrag är sydöstlig; dock är riktningen mera sydlig i östra 
page_number=104, index= - Södermanland 
delen af landskapet och mera östlig i södra delen. Äfven Mälaren bildar genom flera i s. ö. gående inskärningar en mängd öar och holmar, af hvilka de största äro Selaö, Aspö med Tosterö samt Fogdö. — De klimatiska olikheterna mellan landskapets skilda delar äro icke stora och betingas förutom af rent lokala förhållanden hufvudsakligen af Östersjöns och Mälarens närhet samt i någon mån af breddgraden. Sålunda finner man af medelvärden gällande tiden 1859—1900, att medeltemperaturen under den kallaste månaden, febr., växlar mellan — 3° vid Östersjökusten (Nyköping) och omkr. — 4° i det inre af landskapet, under den varmaste månaden, juli, mellan + 16° och + 17°. För öfrigt äro som vanligt höstarna vid hafskusten icke obetydligt mildare och vårarna något svalare än i det inre. Den högsta kända observerade temperaturen under ofvannämnda tid var i Nyköping + 32,5° 2 juli 1883 och den lägsta — 39° 24 jan. 1875; varmaste månaden sedan dess torde juli 1901 ha varit. Medelnederbörden har 1880—1909 varit 513 mm., tämligen lika fördelad öfver hela landskapet; endast i de norra vid Mälaren belägna trakterna samt utmed Södertörns östra kust och öarna därutanför är den märkbart mindre än i landskapets öfriga delar. Marken är i medeltal snötäckt 85—95 dagar, under mycket kalla snörika vintrar 140 dagar och däröfver. Genom den ständiga växlingen af höjder och vatten samt, frånsedt kusten mot hafvet, den rika löfträdsvegetationen har landskapet en mycket framstående plats bland rikets öfriga bygder i fråga om skönhet och behag, som ytterligare höjas af en mängd herrgårdar, omgifna af väl odlade och bördiga fält. Wbg. 
<i>Geologi.</i> S:s berggrund består uteslutande af de till urberget eller den s. k. azoiska formationsgruppen hörande bergarterna gnejs, hälleflinta, leptit, glimmerskiffer och kornig kalksten, hvarjämte granit förekommer inom vissa områden af landskapets norra och södra delar. Gnejsen har den ojämförligt största utbredningen; den är dels vanlig grå eller röd gnejs, dels granatgnejs, hvilken senare upptar nästan hela Södertörn, förekommer i trakterna mellan Björnlunda, Trosa och Tullgarn samt på båda sidor om den väldiga diabasgång, som från Hjälmarens södra del sträcker sig i östlig riktning förbi Äs kyrka och Hällefors bruk nästan ända fram till Malmköping, en längd af mera än 40 km. — Kornig kalksten (urkalksten, marmor) förekommer som större eller mindre, hufvudsakligen i gnejs inneslutna lager och linsformade stockar mellan Hjälmaren och sjön Öljaren, i trakterna s. och s. ö. om Eskilstuna, flerstädes inom Trosa- och Nyköpingstrakterna, inom södra delen af Södertörn, samt på Utö, Ornö, Nämdö och Runmarö. På flera ställen är den dolomitisk. För att användas till kalkbränning och masugnsbeskickning brytes kalkstenen på åtskilliga ställen, bland hvilka de förnämsta äro: öarna Karta och Oaxen i Trosa skärgård, Kalkbro i Åkers socken s. om Strängnäs, Förola kalkbrott n. ö. om Nyköping samt Näfvekvarns bruk vid norra Bråviksstranden. Marmorarter lämpliga för arkitektoniska ändamål brytas vid Groppetorp och Klastorp nära Katrineholm samt vid Mölnbo och Vrå. Sådana finnas också vid Lånesta och Åda i Trosatrakten. — Järnmalmsanledningar förekomma flerstädes inom gnejsens område. Mest anmärkningsvärda äro: Stafs malmfält i Floda socken, Skottvångs i Gåsinge socken, Förola i Svärta socken, Kantorps grufvor och Skalunda grufva i Sköldinge socken. Äfven malmanledningar af andra slag finnas, ehuru af ringa betydenhet, t. ex. koppar och kobolt vid Tunaberg n. om Brå viken, samt magnetkis, blyglans och svafvelkis på skilda ställen. 
Såsom inom mellersta Sverige vanligt är, består S:s jord, där icke berggrunden går i dagen, af krosstensgrus, rullstensgrus, flera slags leror, sand och torf. Det är hufvudsakligen en lera af postglacial ålder (s. k. åkerlera), som utgör öfversta jordmånen på den odlade jorden; vid 1/2 till flera m. djup under ytan ligger vanligen glaciallera (se d. o.), delvis kalkhaltig (märgel) och med en halt af kolsyrad kalk och talk, som inom södra Mälartrakterna uppgår till 10 och 15 proc., inom Södertörn till 8 samt inom Nyköpings- och Trosatrakterna till 4 proc. I landskapets mellersta del synes märgeln saknas. — Några sammanhängande, större lerslätter förekomma egentligen icke; om man undantar de af berg och kullar afbrutna jämnare trakterna vid Mälarens södra strand och några mera vidgade dalgångar, bildar lermarken endast småslätter och mer eller mindre utbredda sänken och dälder emellan däröfver uppskjutande grushöjder och berg. En i detta afseende särdeles sönderstyckad terräng framter i synnerhet hela norra delen af Södertörn ända fram till Stockholm. — Anmärkningsvärda äro de ofta väldiga åsryggar af rullstensgrus och sand, som, kommande norrifrån, med större eller mindre afbrott, genomskära landskapet i riktning n.n.v.—s.s.ö., nämligen Köpingsåsen, Strömsholmsåsen, Badelundaåsen, Enköpingsåsen och Uppsalaåsen. — På torfmossar är landskapet särdeles rikt; deras antal är, kan man säga, nästan oräkneligt; flera ha ganska betydlig storlek. E. E. 
Södermanlänningen företer till sin natur just intet särskildt karakteristiskt. Han häfdar väl sin plats bland rikets hyfsade, redbara och sträfsamma allmoge, ehuru dock grannskapet till Stockholm och den lifliga samfärdseln icke varit af enbart godt inflytande. Den gamla, prydliga Vingåkersdräkten och den närstående Österåkersdräkten förekomma numera liksom Sorundadräkten mycket sällan (se pl. till art. Folkdräkt). 
S:s <i>folkmål</i> fördela sig på två olika dialektgrupper, den "medelsvenska" och den "uppsvenska". Gränsen mellan grupperna torde följa en ungefärlig linje Trosa—Strängnäs, men äfven n. v. om denna linje, särskildt närmare Mälaren, framträda vissa uppsvenska drag. Ehuru kännedomen om Södermanlandsmålen genom 1897 påbörjade mera systematiska undersökningar väsentligen ökats, återstår dock ännu mycket att utforska, bl. a. i fråga om utbredningen och begränsningen af företeelserna. — Inom båda gruppområdena i S. synas bl. a. följande egendomligheter vara tämligen allmänna: 1) svagton. <i>a</i> är (utom möjligen i n. ö.) i de flesta ställningar <i>ä</i>-färgadt,  på sina håll rentaf utbytt mot <i>ä;</i> 2) urspr. kort slut-<i>n</i> har efter svagton. vokal i många fall försvunnit, ex. <i>predika,</i> predikan, <i>stuga,</i> stugan, <i>vägga,</i> väggen, <i>husa,</i> husen (i vissa nordöstra trakter dock <i>stugan, väggen,</i> 
page_number=105, index= - Södermanland 
<i>husen</i>[a]); 3) änd.<i>-t</i> har (utom ibland i s. v.) efter svagton, vokal bortfallit, och härvid uppträder <i>-i</i> i st. f. <i>-et</i> i adj. och partic., ex. <i>huse,</i> huset, <i>kalla,</i> kallat, <i>biti,</i> bitit, <i>muli,</i> mulet; 4) <i>-er</i> för plur.<i>-or,</i> ex. <i>stuger, -o</i> för <i>-orna,</i> ex. <i>stugo, -a</i> för <i>-arna,</i> ex. <i>hästa</i> (särsk. i n. ö. dock <i>hästa</i>(<i>r</i>)<i>na</i>), -(<i>e</i>)<i>ra</i> för <i>-erna,</i> ex. <i>prästera, fött</i>(<i>e</i>)<i>ra</i> (om Södertörn jfr nedan). Ett par företeelser, som framträda inom båda gruppområdena, men endast i södra delarna af dem, äro: 1) <i>a</i> bibehållet före <i>nk,</i> ex. <i>hank</i> (nedanför en linje, gående något s. om Hjälmarsund till n. ö. om Södertälje; n. härom däremot <i>hånk</i>); 2) plur. <i>-er</i> för <i>-ar</i> och <i>-o</i> för <i>-arna</i> (mest fem.), ex. <i>nåler,</i> nålar, <i>nålo,</i> nålarna (i sydöstra S.). — Inom det till den "medelsvenska" dialektgruppen hörande södermanländska området ha bl. a. följande mer eller mindre genomgående drag iakttagits: 1) öfvergång af <i>a</i> till <i>å-</i>ljud framför <i>mb, nd,</i> ex. <i>kåmm</i> (<i>-mm</i> ur <i>mb</i>) kam, <i>bånn,</i> band; 2) för <i>i, y</i> uppträder <i>e, ö,</i> äfven framför <i>j,</i> ex. <i>vettja,</i> vittja, <i>rössja,</i> ryssja; 3) urspr. <i>ŏ</i> har i de flesta ställningar öfvergått till ett <i>ö-</i>liknande ljud; 4) <i>ä-</i>ljudet är öppet ("bredt"); 5) <i>d</i> har försvunnit efter vokal i in- och slutljud samt genom assimilation <i>nd</i> ˃ <i>nn,</i> ex. <i>spae,</i> spade, <i>go,</i> god, <i>måla,</i> målad, <i>bonne,</i> bonde; 6) kakuminalt ("tjockt") <i>l</i> äfven efter <i>e, i, y</i> (åtminstone i s. och v.); 7) svaga mask. med i sing. genomförd nominativänd., ex. <i>mosse,</i> mossa, <i>vassle;</i> 8) såväl akut som grav accentuering. — Det "uppsvenska" området i S., inom hvilket målet i södra delen af Södertörn intar en genom vissa egendomligheter påfallande särställning, utmärkes af bl. a. följande mer eller mindre genomgående drag (af hvilka de flesta utgöra öfverensstämmelser med riksspråket): 1) <i>a</i> bibehålles framför <i>mb, nd,</i> ex. <i>kam, band;</i> 2) <i>i, y</i> bevaras framför <i>j,</i> ex. <i>vittja, ryssja;</i> 3) urspr. <i>ŏ</i> kvarstår som ett (öppet) <i>å-</i>ljud, ex. <i>torp, lofva;</i> 4) <i>ä-</i>ljudet halföppet (eller "spetsigt", "stockholms<i>-ä</i>"); 5) <i>-d</i> ofta kvar, i synnerhet intervokaliskt samt i förbindelsen <i>nd</i> följd af vokal; 6) dentalt <i>l</i> efter <i>e, i, y,</i> 7) svaga mask. med i sing. genomförd oblik kasusänd. (dock mera sällan i n.), ex. <i>grädda,</i> grädde, <i>maga,</i> mage; 8) (utom i n. v.) nära nog endast grav accentuering, ex. best. sing. <i>bìt-en,</i> liksom partic. <i>bìten.</i> De påfallande egendomligheter, som iakttagits i (spec. södra) Södertörn, äro: 1) <i>a</i> kvarstår framför <i>ng-</i>ljud, ex. <i>lang,</i> lång; 2) <i>ē</i> (˂ <i>ai</i>) ev. ˃ <i>ie,</i> ex. <i>biēn,</i> ben; 3) <i>i</i> i många fall i st. f. svagton, <i>e,</i> ex. <i>gärdi,</i> gärde, best. former som <i>väggi,</i> väggen, <i>husi,</i> huset, <i>barni,</i> barnen, <i>föttri,</i> "fötterna"; 4) bortfall af <i>h-,</i> ex. <i>us,</i> hus; 5) dentaler för supradentaler, ex. <i>snat,</i> snart; 6) stundom explos. <i>k</i> eller <i>k</i> + <i>j</i> för <i>tje-</i>ljud, ex. <i>kil, kjärva,</i> kärfve, <i>kjudra,</i> tjudra. Vissa södertörnska egendomligheter återfinnas i Roslagsmål och somliga i östsvenska dialekter. — De viktigaste tryckta arbetena rörande S:s folkmål äro: G. Upmark, "Upplysningar om folkspråket i Södertörn" (1869), G. Ericsson, "Ordlista ur Åkers och Öster-Rekarne härads folkspråk" (i "Bidrag till S:s äldre kulturhistoria", 1884), B. Hesselman, "Sveamålen" (1905), samt i all synnerhet T. Ericsson, "Grundlinjer till undersökning af Södermanlands folkmål" (i "Svenska landsmål och svenskt folkliv", bd 8, 1914). Sistnämnde författare anför ock s. 26 ff. o. 225 andra tryckta arbeten, i hvilka finnas uppgifter om målen eller texter på Södermanlandsdialekt. Därjämte lämnar han s. 20 ff., 38 ff. o. 226 meddelanden rörande de viktiga otryckta källor, som hopbragts, särskildt genom S:s och Närkes landsmålsförening samt genom de ofvan omtalade, 1897 påbörjade undersökningarna. Ytterligare märkes O. Gjerdman, "Studier öfver de sörmländska stadsmålens kvalitativa ljudlära" (I, 1918; är det första större arbetet öfver det svenska uttalet i städerna). E. W—n. 
Landskapets <i>vapen</i> är i guldfält upprätt grip, svart, med utslagen vinge, tunga utsträckt, röd. 
Om administrativa förhållanden, näringar, kommunikationer m. m. se vidare <i>Södermanlands län</i>. 
<i>Historia.</i> När människan först uppträdde i S., kan ej med säkerhet bestämmas, men antagligen invandrade hon dit under en rätt tidig del af stenåldern; ett par fynd anses nämligen tillhöra senare ancylustiden. Efter denna inträdde en betydlig sänkning af svenska landet. I Stockholmstrakten var landet omkr. 70 m. lägre än nu. Från denna tid och något senare har man i S. funnit ett antal yxor af s. k. Hästefjordstyp (se d. o.) på ett område, som sträcker sig likt ett bredt bälte öfver mellersta S. från västra gränsen och till Öknebo i ö. Den egentliga invandringen synes ha skett från Östergötland och Närke och först tagit i besittning landskapets midt och högsta delar; senare befolkades Mälarens och Östersjöns kusttrakter. Rikt representerad af lösa fynd är den yngre stenåldern; i S. ha hittats flera stenåldersföremål än i något annat af Svealands landskap. Bronsåldern är likaledes företrädd genom flera delvis synnerligen märkliga fynd från alla sex perioderna; centra för bronsålderskulturen ligga i Rekarne, vid Yngaren—Långhalsen och i Hölö—Vårdinge, till hvilket område Södertörn sluter sig. Från den del af järnåldern, som ligger före Kristi födelse, äro fynden mycket fåtaliga, beroende på den klimatförsämring, som tog sin början vid bronsålderns slut. Några skelett- och brandgrafvar från den romerska järnåldern (Kr. f. — 400) ha dock på senare år hittats i S. Guldfynden från 400- och 500-talen äro många, och det största guldfynd, som någonsin gjorts i Sverige, är det på Tureholms egor 1774 (mer än 12 kg.) Talrikare äro fynden ur folkvandrings- och vikingatidens välkända bygraffält. Till järnålderns slutskede hör ock ett flertal inom S. anträffade silfverskatter. S. är mycket rikt på stenkummel, grafhögar, stensättningar och borglämningar af olika slag. Näst Uppland är det rikast på runstenar, omkr. 300 stycken, af hvilka ungefär 60 helt eller delvis ha metrisk form. Äldst är stenen vid Skåäng, Vagnhärad, som bär en inskrift med äldre runor från 500- eller 600-talet, och en senare med yngre. Af synnerligt intresse äro ristningen på Ramsundsberget (se d. o.) och den till innehållet besläktade Göksstenen, hvilka bevisa, att Sigurdssagan varit känd i Sverige. En särskild grupp runstenar, de s. k. Ingvarsstenarna, är rest öfver män, som åtföljde Ingvar vidtfarne (se Ingvar 3) på hans sagofrejdade 
page_number=106, index= - Södermanland 
färder österut. Om andra vikingafärder såväl i öster- som västerled tala många andra stenar, och fynden visa, att rika skatter vunnits under dessa tåg, liksom att liflig handel rådt. Landskapet är emellertid ännu endast ofullständigt undersökt: hvarken fornlämningar eller ortnamn ha i större utsträckning genomforskats, hvarför S:s fornhistoria är jämförelsevis mera dunkel än flera andra svenska landskaps. Se T. J. Arne, "Om det forntida S." (1909) och "Nya bidrag till S:s förhistoria" (i "Bidrag till S:s äldre kulturhistoria", XVI, 1915). 
Sitt namn, fsv. <i>Sudermannaland,</i> "södermännens land", fick S. af sitt läge i förhållande till Uppland och Mälaren. Det var liksom Uppland och Västmanland indeladt i hundaren och skeppslag. Kristendomens tidigare missionsverksamhet i S. var förlagd till nordvästra delen, Rekarne, hvars befolkning synes ha varit kristnad och haft den sockenindelning, som ännu består, redan vid 1000-talets midt. Rekarne utgjorde det första stiftet i Svealand, och Eskil (se d. o.), som kallats S:s apostel, men hvars verksamhetstid icke kan närmare bestämmas, var biskop där (han nämnes "biskop i Sverige Nordanskog"), och det Tuna, nu Eskilstuna, där han bodde, nämnes i ett påfligt dokument från omkr. 1120 jämte Strängnäs (Västerås och Sigtuna) som biskopssäte; det var på samma gång en af landskapets allra största handelsplatser. Omkr. 1170 upphäfdes Tunastiftet, och Strängnäs vardt ensamt i S., till det lades då Närke (se S. Lindqvist, "Den helige Eskils biskopsdöme", 1915). Legenden känner äfven en Botvid (se d. o.), som i början af 1100-talet var verksam som apostel i S. Vid den historiska tidens början sträckte sig S. i s. ned till Bråvikens mynning och Kolmården, i v. till trakten s. om sjön Tisnaren och upp till Arbogaåns nedre lopp, nuv. Åkerbo härad; i Mälaren räknades bl. a. Ekerö till S. Hufvuddelen var länge det norra och västra S.; i Strängnäs höllos landstingen ännu i senare hälften af 1300-talet. Stora bygder voro Tör (Södertörn), Västerrek och Österrek, Uppunde (Oppunda), Junakir (Jönåker), Rönehundare (Rönö), Hölbo- och Ökenbohundare (Hölö och Öknebo), Silbo- och Akirbohundare (Selebo och Åkerbo) och Dava hundare (Daga). Som handelsort och fäste vunno Tälje, omtaladt redan hos Adam af Bremen, och småningom ännu mer Nyköping betydelse. S. var lagsaga med egen lagman före 1296. Landskapet hade egen lag, Sudermanna lagbok, stadfäst 1327 (se Landskapslagar, sp. 1020—21). Eriksgatan gick från Strängnäs till Nyköping och vidare till Svintuna midt på Kolmården. Flera kloster anlades i S.: Julita, Mariefred, Vårfruberga m. fl., och på Årsta i Södertörn residerade en komtur för Tyska ordens gods där. 
S:s tidigare politiska historia förlorar sig i sagornas dunkel. Småkonungar funnos där, på hvilkas välde sagan låter Ingjald Illråde göra slut. Först med Folkungatiden faller historiens ljus öfver S. Det gafs då gång på gång som förläning åt hertigar af Folkungaätten: Magnus Ladulås fick det 1266 till län, höll hof på Nyköpings hus, där 1288 Gottlands underkastelseakt undertecknades. Hans son Erik tillträdde hertigdömet 1302, miste det åter 1304, men återfick det 1306 och tillbakaslog vid det förgäfves belägrade Nyköping sin broders, konung Birgers, och Erik Menveds krigshär. Vid förlikningen 1310 tillföll S. Birger, som 1317 genom "Nyköpings gästabud" bragte sina båda bröder om lifvet. Redan vid denna tid var S. ett de stora godsens och slottens land; 1300-talets störste jordegare i Sverige, Bo Jonsson, som uppförde och gaf namn åt Gripsholm, hade sina besittningars centrum i S., hvars vapen utgöres af hans fabeldjur, och flera af stormansätterna hade sina stamgods i det bördiga och välbelägna S., hvars hufvudstad, Nyköping, med sitt fäste var en af Mellan-Sveriges viktigaste orter. Där hölls bl. a. den herredag 1396, som beslöt reduktionen ("Nyköpings recess"), där valdes 1466 Erik Axelsson Tott till riksföreståndare. Unionstidens strider utkämpades till stor del i S.; Karl Knutsson öfverrumplades i febr. 1457 i Strängnäs, hans motståndare slogos 1467 i Julita, vid Brännkyrka segrade 1518 Sten Sture d. y. öfver Kristian Tyrann, och till slut kröntes befrielseverket genom valet af Gustaf Vasa till konung i Strängnäs 1523. Därifrån utgick reformationen; i Strängnäs uttalades först Luthers befriande tankar. Striderna mellan Gustaf Vasas söner hade väsentligen S. till skådeplats. Sedan hertig Karl satt sig i besittning af S., som, jämte andra landskap, genom faderns testamente tilldelats honom som hertigdöme, började en epok af rikaste utveckling: slotten ombyggdes och utrustades, städernas handel utvecklades raskt, jordbruket tog ett oerhördt uppsving liksom trädgårdsskötseln, bergsbruket främjades, och nya industrier uppväxte. Samtidigt var det lutheranismens borg i Sverige. Efter Karl IX:s död i Nyköping 1611 och Gustaf II Adolfs val till konung på riksdagen där s. å. öfvergick S. till hertig Karl Filip. Tynnelsö län gafs på sin tid åt Katarina Stenbock och Karl IX:s änkedrottning; ett stort stycke af S. var Maria Eleonoras morgongåfva, och Maria Eleonora innehade Gripsholms och Eskilstuna län. S. var under 1600-talet förskonadt från krig och har sedermera endast en gång utsatts för fientliga härjningar, nämligen 1719, då Östersjökusten med städer, bruk och herrgårdar sköflades och brändes af ryssarna; genom segern vid Baggensstäket (se d. o.) räddades Stockholm och tillbakaslogs fienden. 
S. har sedermera genomgått en rik materiell utveckling, ostörd af yttre händer. I högre grad än alla öfriga landskap med undantag af de skånska, är det storgodsens, fideikommissens land, hvilket, jämte närheten till och den lifliga förbindelsen med hufvudstaden, haft till följd, att bondekulturen i S. torde vara långt mindre säreget utpräglad än annorstädes, hvaremot slotts- och herrgårdskulturen dominerat. Landskapets invånare ha också jämförelsevis föga sysslat med eller betonat provinsiella egendomligheter; nutidens starkare intresse för hembygdsvård och inhemsk etnografi har likväl äfven i S. börjat göra sig gällande, och som ett första anmärkningsvärdare resultat häraf står det 1918 i en af slottsbyggnaderna i Nyköping invigda Södermanlands läns museum, som redan fått en efterföljare i det under bildning varande hembygdsmuseet i Södertälje; Södermanlands fornminnesförening har med små ekonomiska medel verkat i Strängnäs sedan 1877. — I den 
page_number=107, index= - Södermanland  - Södermanland  - Södermanlands län 
svenska vitterheten är S. utomordentligt rikt besjunget och skildradt, i det att vissa af dess gårdar och trakter (Gripsholm, Skenäs, Stenhammar m. fl.) af bl. a. historiska skäl lämnat fylligt stoff för fantasien. Bland författare, som på detta sätt äro fästa vid S., må särskildt nämnas Dalin, Bellman, B. E. Malmström, Snoilsky och Strindberg samt de i S. födda eller verksamma biskop Tomas, Schering och Gustaf Rosenhane, Carelius, K. G. Brinckman, E. Sjöberg (Vitalis), K. A. Nicander, V. Gumælius, A. Törneros, K. V. A. Strandberg (Talis Qualis), H. Sätherberg, A. T. Strömberg, K. A. Melin, Amanda Kerfstedt, E. Lundquist, H. Tigerschöld, Fanny Alving, K. G. O. E. Lindqvist (Mari Mihi) och prins Vilhelm. — Ett stort arbete om S. af flera författare, "En bok om S.", är afsedd att utges 1918. R—n B. 
Litt.: E. Hult, "Oratio" (1661), E. Lundström, "Exercitium academicum de Sudermannia" (1747), J. P. Tollstorp, "Beskrifning om S." (1837—38), E. Tuneld, "Geografi" (I, Upland och S., 1827), V. Tham, "Nyköpings län" (i "Beskrifning öfver Sveriges rike", II, 1855), O. Eneroth, "Herregårdar och slott uti S." (1865—69), H. O. Indebetou, "Södermanlands minnen" (1877), T. Strömberg, "Bilder och minnen från södra Mälarstranden" (1878), A. Törneros, "Bref och dagboksanteckningar" (ny uppl. 1890—91), G. Andersson, "Mälartraktens geografi" (i "Ymer", 1903), H. Hofberg, "S:s phanerogamer och filices" (1852), K. F. Thedenius, "Flora öfver Uplands och S:s fanerogamer och bräkenartade växter" (1871), J. A. Almquist, "S:s läns hushållningssällskaps historia" (1914), "Bidrag till S:s äldre kulturhistoria", utg. af S:s fornminnesförening (1—16, 1877—1916), Sv. turistfören:s resehandbok "S. och Närke" (1912), uppsatser i dess årsskrift samt i "Till hembygden, en julhälsning till församlingarna i Strängnäs stift från präster i stiftet" (1—14, 1904—17), K. G. Styffe, "Skandinavien under unionstiden" (3:e uppl. 1911). K. P Leffler har i S:s fornminnesförenings "Bidrag" 1900 utgett folkmusik från norra S. Jfr för öfrigt M. Essen, "Sörmlandslitteratur" i "Biblioteksbladet" (1918), Länskarta, 1:200 000 (1867), Ekonomiska kartor öfver de olika häradena, 1 : 50 000, samt geologiska kartor öfver olika delar. 
<b>Södermanland.</b> 1. Hertigdöme eller del af sådant. Se Hertigdöme. — 2. Hertigar eller titulärhertigar af. Se Hertig. 
<b>Södermanlands län,</b> efter residensstaden stundom benämndt Nyköpings län, omfattar största delen af landskapet Södermanland och är beläget mellan 58° 37′ och 59° 31′ n. br. samt 2° 26′ och 0° 19′ v. lgd från Stockholms observatorium. Länets största längd, ö.—v., är 120 km. och bredd, n.—s., 100 km. Ytinnehållet är 6,811 kvkm., hvaraf 6,238 kvkm. land och 573 kvkm. vatten. De största öarna äro Selaö (91 kvkm.), Aspö med Tosterö (64 kvkm.) och Mörkö (47 kvkm. utom den till Stockholms län hörande Dåderö). I vattenarealen ingå sjöarna Båfven (67 kvkm.), Yngaren (49 kvkm.), Långhalsen (41 kvkm.) och Öljaren (19 kvkm.), men däremot äro ej inräknade länets andelar af Mälaren (339 kvkm.) och af Hjälmaren (187 kvkm.). Folkmängden vid slutet af 1917 var 187,891 personer, hvaraf mankön 93,981 och kvinnkön 93,910. Mankönet är sålunda numera (sedan 1917) talrikare än kvinnkönet, hvilket eljest är fallet endast i 2 län i Svealand och 3 län i Norrland. Landsbygdens folkmängd var 130,445 och städernas 57,446. Folkmängdstätheten utgjorde 30 på 1 kvkm. land. Folkökningen har under de sista tio åren utgjort 9,7 proc., endast Göteborgs och Bohus, Stockholms och Västmanlands län samt de tre nordligaste länen, äfvensom Stockholms stad, ha att uppvisa en större folkökning. — Länet är deladt i 3 domsagor med 6 tingslag: Nyköpings (2 t:g: Jönåkers, Rönö och Hölebo härads samt Daga härads), Oppunda och Villåttinge härads (2 t:g: Oppunda, äfven omfattande staden Katrineholm, och Villåttinge härads) samt Lifgedingets (2 t:g: Väster- och Österrekarne härads samt Åkers och Selebo härads). Fögderierna (häradsskrifvardistrikten) äro 4: Nyköpings (Jönåkers, Rönö och Hölebo härad), Gripsholms (Daga, Åkers och Selebo h:d), Rekarne (Villåttinge, Västerrekarne och Österrekarne h:d) samt Oppunda (Oppunda h:d och Katrineholms stad). Landsfiskalsdistrikten äro 4 i Nyköpings fögderi och 3 i hvart och ett af de öfriga fögderierna, tillsammans alltså 13. Städerna äro 7. Nyköping (residensstad), Eskilstuna, Torshälla, Strängnäs, Mariefred och Trosa, samtliga med rådhusrätt, och Katrineholm, som lyder under landsrätt. Länet har 1 köping, Malmköping, och 5 municipalsamhällen: Oxelösund, Gnesta, Vingåker, Valla och Flen. Landskommunerna, köpingen oräknad, äro 89. — I ecklesiastikt hänseende hör länet till Strängnäs stift, i hvilket det ingår med 7 hela och delar af 3 kontrakt.  Pastoraten äro 60, omfattande 9 stads- och 89 landsförsamlingar. — Länet tillhör Fjärde arméfördelningsområdet. Södermanlands regemente är förlagdt inom länet. — Vidare tillhör länet Östra postdistriktet, Östra telegraftrafikdistriktet, Första järnvägsdistriktet, Mellersta väg- och vattenbyggnadsdistriktet, Östra bergmästardistriktet och Östra skogsdistriktet (med 2 revir) samt bildar 2 justeringsdistrikt (n:r 6 och 7) och 2 landtmäteridistrikt. — För hälso- och sjukvården är länet deladt i 7 provinsialläkardistrikt, hvartill komma 4 extra provinsialläkardistrikt. Länslasarett finnas i Nyköping, Eskilstuna och Flen, hospital för sinnessjuka i Nyköping och vid Strängnäs (under uppförande). Länet omfattar 1 länsveterinär- och 11 distriktsveterinärdistrikt. — Af undervisningsanstalter kunna nämnas högre allmänna läroverk i Strängnäs (latingymnasium), Nyköping (latin- och realgymnasium) och Eskilstuna (eg. realskola, men med kommunalt realgymnasium), kommunala mellanskolor i Katrineholm och Malmköping, folkskollärarseminarium i Strängnäs, folkhögskola i Åsa, teknisk skola i Eskilstuna, landtbruksskola i Ulfhäll samt landtmannaskolor i Åsa och Strängnäs. — I riksdagens Första kammare har länet 5 representanter, för valen till Andra kammaren är länet indeladt i 2 valkretsar, Norra med 3 och Södra med 4 representanter. — Jordbruk med boskapsskötsel är länets hufvudnäring och har nått hög utveckling. Af hela landarealen, 623,755 har, uppgåfvos 1916 1,968 har som trädgård, 179,250 har som åker och annan odlad jord, 9,618 har som naturlig äng, 403,953 har som skogs- och hagmark och 28,966 har som annan mark. 1917 
page_number=108, index= - Södermanlands län  - Södermannalagen  - Södermark, Olof Johan 
utgjorde åkerarealen 182,378 har, hvaraf användes för hvete 9,383, råg 12,413, korn 4,316, hafre 36,439, blandsäd 19,311, baljväxter 3,010, potatis 5,030, foderrotfrukter 2,909, foderväxter till hö och frö 60,257, gräs, säd m. m., till bete och grönfoder 6,393, andra växtslag 62 samt träda och obrukad jord 22,855 har. I medeltal skördades årligen 1912—16 af säd 127,078, af potatis 34,935, af foderrotfrukter 81,841 och af hö från odlad jord 229,368 ton. Antalet husdjur (föl, kalfvar o. s. v. inräknade) utgjorde 1 juni 1917: hästar 26,611, kor 75,592, andra nötkreatur 48,154, får 16,382, getter 374, svin 33,536. Antalet fjäderfän (kycklingar o. s. v. ej inräknade) utgjorde samtidigt 205,185 och antalet bisamhällen 3,914. — Skogshushållningen är af ej ringa vikt och anses tillfredsställa länets behof af skogsprodukter. — Saltsjöfisket är af mindre betydelse; af större vikt är däremot sötvattensfisket. Hela fiskets afkastning uppskattades för 1916 till 660,085 kr. — Industrien är för länet en ganska viktig näringskälla, och särskildt är industrien af betydelse i städerna Eskilstuna, Nyköping och Katrineholm. För samtliga 380 industriella arbetsställen inom länet (bergverk inräknade) utgjorde 1915 antalet arbetare 12,040 och salutillverkningarnas värde 64,067,500 kr. Af hela arbetarantalet kommo på järn- och stålmanufaktur 3,282 (däraf 2,744 i Eskilstuna), mekaniska verkstäder 2,454 (1,802 i Eskilstuna), sågverk och hyflerier 1,086 samt snickeri- och möbelfabriker 823. Järnmalmsbrytningen inom länet är ganska betydlig, 1916 80,525 ton, eller nästan lika mycket som i Stockholms och Uppsala län tillsammantagna. Största delen bröts på Kantorpsfältet i Skyllinge socken. — Handelsflottan omfattade vid 1915 års slut 28 fartyg om minst 20 nettoton; deras sammanlagda nettotonnage var endast 2,277. — Länet är rikt försedt med järnvägar: vid slutet af 1916 465 km., hvaraf statens 215, enskilda normalspåriga 239 och enskilda smalspåriga 11. Af statens järnvägar finnas inom länet delar af Västra och Östra stambanorna samt större delen af linjen Järna—Norrköping. De enskilda järnvägarna äro Norra Södermanlands järnväg (till större delen), Mellersta Södermanlands järnväg och en del af den smalspåriga Stafsnäs järnväg. — Länets mantal utgjorde 1910 3,257. Taxeringsvärdet var 1917 för bevillningsskyldig jordbruksfastighet på landsbygden 116,439,400 kr. och i städerna 4,348,200 kr., för bevillningsskyldig annan fastighet på landsbygden 37,909,400 kr. och i städerna 89,070,300 kr. samt för bevillningsfri fastighet på landsbygden 18,854,500 kr. och i städerna 11,425,700 kr. Inhemska aktiebolag innehade 1910 jordbruksfastighet om 121 mantal och 5,234,800 kr. taxeringsvärde samt annan fastighet om 19,598,600 kr. taxeringsvärde. Utländska undersåtar innehade s. å. fastighet till ett taxeringsvärde af 1,186,100 kr. Fideikommissegendomar innehades samtidigt af 25 personer och omfattade jordbruksfastighet om 445 mantal och 12,932,300 kr. taxeringsvärde samt annan fastighet om 764,300 kr.; endast Malmöhus län hade att uppvisa högre taxeringsvärde för fideikommissegendomarna. Länet har i hufvudsak haft sitt nuv. omfång sedan 1719. L. Wll. 
<b>Södermanlands regemente</b> (n:r 10) var roteradt inom Södermanlands län med en styrka af 1,200 nummer i 8 kompanier. Till lindring i roteringen erhöll hvarje rote årligen en tunna kronotiondespannmål. Regementet erhåller numera sitt värnpliktiga manskap från Södermanlands län. Dess mötesplats har sedan 1774 varit Malma hed invid Malmköping; det skall förläggas i Strängnäs, där dess chefsstation redan befinner sig. Vid regementet fanns en 1783—88 verksam, 1805 upphäfd "militärakademi", en af dåv. chefen, generallöjtnanten frih. G. A. von Siegroth 1782 stiftad undervisningsanstalt för yngre officerare. Regementets öden äro tecknade i "Utkast til en historia om Kongl. Södermanlands regemente" (1786—94), omfattande tiden t. o. m. 1770, och af kaptenen frih. K. K:son Leijonhufvud, i "Kongl. Södermanlands regementes historia 1771—1915" (1914—17). C. O. N. 
<b>Södermannalagen.</b> Se Landskapslagar, sp. 1020—21. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>O. J. Södermark.Efter själfporträtt.</tr></table> <b>Södermark.</b> 1. Olof Johan S., militär, målare, f. 11 maj 1790 i Landskrona, d. 15 okt. 1848 i Stockholm, blef 1808 underlöjtnant vid Fältmätningskåren (sedermera Ingenjörkårens fältmätningsbrigad), sysselsattes en tid framåt hufvudsakligen med kartritning, blef 1812 löjtnantadjutant hos general Sparre i Stralsund och följde 1813 svenska hären i Tyskland, med kaptens fullmakt. Han var närvarande vid Gross-Beeren och verksam deltagare i slaget vid Leipzig samt var äfven med i Holstein och vid franska gränsen. Därifrån beordrades han till stabsadjutant hos fältmarskalken von Essen, när denne i juli 1814 ryckte öfver norska gränsen. Vid öfvergången af Tistedalsälfven visade S. stort mod och rådighet samt blef två gånger sårad. Han fick tapperhetsmedalj, men kvarhölls länge på sjuksängen. 1816 blef han major i armén. Efter längre tids tjänstgöring hos riksståthållaren grefve Mörner fick S. uppdrag att undersöka platsen för den blifvande fästningen vid Vanäs, nuv. Karlsborg, och att deltaga i planerna för densamma, ett arbete, om hvilket han inlade mycken förtjänst. Han utförde f. ö. flera topografiska undersökningar och kartor, var en mycket skicklig både rekognoscör och kartritare, uppgjorde förslag till Landskrona hamns försvar m. m. 1825 blef han lärare i topografi vid Krigsakademien, hvilken befattning han först 1829 kom att utöfva. — Alltifrån barndomen hade S. öfvat sina konstnärliga anlag. Han tecknade porträtt och äfven landskap. Efter att ha gjort sig känd bl. a. genom ett i koppar graveradt porträtt af kronprinsen <i>Oskar</i> och genom några kopparstick till tidskr. "Iduna" lämnade han 1824 fäderneslandet för 
page_number=109, index= - Södermark, Olof Johan  - Södermark, Johan Per  - Södermark, Per Gustaf 
att utbilda sig till konstnär, ehuru till en början ingalunda med full klarhet öfver sin kallelse. Vägen gick öfver Paris till Rom, dit han inbjudits af Byström. Småningom uppgick där för honom hans böjelse för måleriet, ehuru han äfven, under Fogelbergs och Byströms ledning, egnade sig åt skulptur, i hvilken konstart han utfört en marmormedaljong af sin fader (Nationalmuseum). Hans måleri, som till en början bestod i kopiering, utgjorde sedan försök med historiska kompositioner, men öfvergick snart till porträttering. Till hans första arbeten i denna väg höra bilderna af tyske målaren <i>F. Riepenhausen</i> (1828, Nationalmuseum) och skalden <i>Nicander</i> (1827, Gripsholm). 1828 återvände S., i sällskap med Mörner, till Stockholm. Där väckte hans fyra bilder på akademiens utställning 1829 betydligt uppseende. Bland dem ansågs i synnerhet <i>B. von Platen</i> som ett mästerverk. Framgången var storartad, och från denna tid eftersöktes S. af den högre societeten. 1831 uppträdde han med 24 porträtt, af hvilka sju utförts redan i Rom. S. erkändes allmänt för Sveriges bäste samtida porträttmålare. Som ypperst af de utställda bilderna betecknades porträtten af <i>M. G. Anckarsvärd,</i> grefve <i>af Ugglas</i> och grefvinnan <i>Brahe,</i> född Koskull. 1832 reste han ånyo söderut, denna gång som akademiens pensionär. Han begaf sig till München, där han knöt förbindelse med arkitekten L. Lange och landskapsmålaren Rottmann, i hvars stil han utförde några landskapsförsök, jämte det han sysselsatte sig med porträtt och genremålning. I München målade han bl. a. porträtt af kronprinsessan <i>Josefina</i> (1833, Stockholms slott), året därförut hade han målat <i>Karl XIV Johan</i> och drottning <i>Desideria</i> (båda på Rosendal). 1833 tog han afsked ur krigstjänsten och fick öfverstelöjtnants titel. Hösten 1834 kom han till Rom. 1835 målade han där porträtt af Byströms väninna <i>Karolina Bygler</i> (Nationalmuseum), en bild, som betecknar ett afgjordt framsteg, särskildt i det koloristiska. Uppfattningen af personligheten är synnerligen vacker, och porträttet har äfven ett betydande tidstypiskt intresse. 1836 begaf sig S. till London för att hjälpa sin vän Hj. Mörner, som råkat i ekonomiskt trångmål. Han tog Mörner med sig till Paris, där denne afled 1837. S. målade under två år i Paris för F. Winterhalter, ansträngde sig bl. a. med en historisk tafla med motiv från Gustaf II Adolfs lefnad (den blef aldrig fullbordad), reste 1838 tillbaka till Rom och kom hem till Stockholm hösten 1841. Vid akademien hade han 1839 blifvit medlem och 1840 vice professor. Bland hans arbeten under denna tid märkas porträtt af <i>Fogelberg</i> (1839, Konstakademien), den franske författaren <i>Henri Beyle</i> (1840), <i>A. von Hartmansdorff</i> (1843, Nationalmuseum), <i>Fredrika Bremer</i> (s. å., Högre lärarinneseminariet), <i>Jenny Lind</i> (knästycke, s. å.), <i>Berzelius</i> (utställd 1845; Vet. akad.). 1844 begaf han sig ännu en gång till Rom, dit hans båda lärjungar, sonen Per och Uno Troili, kort därefter anlände. Från denna tid äro <i>Grazia</i> (romersk modell, 1845, Nationalmuseum), ett litet porträtt af Troili och ett större af <i>Byström</i> (1847, båda i Konstakademien, som eger äfven ett äldre porträtt af Byström, från omkr. 1830, samt S:s <i>själfporträtt</i> från midten af 1840-talet). Hemkommen 1847, målade S. fortfarande, trots försvagad hälsa, med största flit — bland hans sista arbeten är porträttet af <i>Jenny Lind som Norma</i> (1848, Kungl. teatern). Några ofullbordade porträtt utfördes sedan af hans son, bland dem grefvinnan <i>Adelsvärd,</i> född Stackelberg. Antalet af hans porträttmålningar och andra taflor är, oaktadt hans stora samvetsgrannhet i utförandet, ej obetydligt. Flertalet förvaras i enskild ego. S. sökte med osvikligt tålamod det individuella hos sin modell och framhäfde det med styrka och skärpa. Hans bästa verk präglas af förening af noggrant detaljstudium samt helgjuten, klar och ädel uppfattning af föremålet. I sina senare verk har han öfvervunnit de svårigheter i teckning och färg, med hvilka hans tidigare försök kämpa. Aldrig skattade han åt snabbmåleri eller fabrikation. Bilderna af t. ex. Hartmansdorff och Berzelius äro sålunda nästan historiemålningar genom den lefvande, på en gång ärliga och ädla karakteristiken, medan bilden af Karoline Bygler präglas af denna sanningskära idealuppfattning, som skådar genom tillfälligheter och småsaker, utan att förlora synen för det väsentliga i den yttre företeelsen. S:s genrebilder äro, med få undantag, likaledes porträtt, ehuru med en starkare, efter de gamle mästarna skolad idealisering. I färgen och målningssättet ha de en elegans, som någon gång förefaller litet tom och konventionell, påverkad af Winterhalters befryndade konst. Många af S:s bilder äro litograferade af J. och O. Cardon, Troili, hans son m. fl. Jfr Looström, "O. J. Södermark, hans lif och verk" (1879). — 2. Johan Per S., den föregåendes son, målare, f. 3 juni 1822 i närheten af Karlsborg, d. 26 nov. 1889 i Stockholm, blef underlöjtnant 1843, men tog 1848 afsked från regementet och 1855 ur armén. Han studerade vid Konstakademien i Stockholm och vistades 1845—48 i Rom, studerade sedan i Düsseldorf 1852—55 och i Paris hos Couture 1855—56. Han blef en mycket produktiv porträttmålare. Till hans bästa verk höra porträtt af <i>Hugo Hamilton</i> (Riddarhuset, en förträfflig skiss i Uppsala universitet), öfverintendenterna <i>M. G. Anckarsvärd</i> (1850) och <i>F. von Dardel</i> (1878) samt målarna <i>Blommér</i> (1848) och <i>A. T. Gellerstedt</i> (1884, dessa fyra i konstakademien). Han utförde äfven genrer och landskap och blef 1874 led. af akademien. — 3. Per Gustaf S., den föregåendes son, ämbetsman, f. 7 febr. 1863 i Stockholm, blef juris kandidat i Uppsala 1888, ombudsman hos Statskontoret 1896 samt statskommissarie och byråchef 1900. Han var expeditionschef i Finansdepartementet under vissa tider 1909 och 1910 och utnämndes 1918 till generaldirektör i Statskontoret. Dessutom har S. verkat som sekreterare i försvarskommittén 1907 och i finansiella försvarsberedningen 1911, led. af <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
page_number=110, index= - Södermark, Per Gustaf  - Söder Möja  - Södermöre  - Söderqvist, Louise Charlotta Kristiana  - Södersjökompaniet  - Södersken  - Söderstjärnan  - Söderström  - Söderström, Karl Emil August  - Söderström, Karl Kristian (Carl Christian)  - Söderström, Alfred  - Södersysslets domsaga  - Södertuna 
pensionsfondskommittén 1915. Mycket intresserad af och begåfvad för musikutöfning, har S. deltagit i sångarfärder, bl. a. med "Orphei drängar" (se d. o.), samt har varit styrelsemedlem i Nya filharmoniska sällskapet m. fl. musiksällskap och som pianist deltagit i Mazerska kvartettsällskapets kammarmusik. Han blef 1906 led. af Mus. akad. 1—2. —rn. (G—g N.) 
<b>Söder Möja.</b> Se Möja. 
<b>Södermöre</b> (latiniseradt <i>Morea australis</i>), grefskap, som 20 nov. 1645 gafs Axel Oxenstierna, omfattade Södra Möre härad, Kalmar län, då sammanlagdt 11 socknar (Torsås, Vissefjärda, Söderåkra, Halltorp, Våxtorp, Hagby, Arby, Mortorp, Madesjö, Ljungby och Hossmo) med 610 hela hemman. Det gaf en årlig inkomst af minst 15,000 dal. smt. Genom 1680 års reduktionsbeslut indrogs det till kronan. 
<b>Söderqvist,</b>  Louise Charlotta Kristiana.    Se Flodin, sp. 603.  
<b>Södersjökompaniet.</b> Se Söderkompaniet.  
<b>Södersken</b> l. Australsken, <i>meteor.</i> Se Norrsken. 
<b>Söderstjärnan,</b> en i Karlskrona forna sjöfront ingående befästning, som blef färdig i början af 1700-talet och ännu 1789 var bestyckad med 16 st. 24-pundiga kanoner och 4 mörsare. L. W:son M.  
<b>Söderström,</b> ett af Mälarens utlopp. Se Norrström. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderström,</b> Karl Emil August, latinsk skald, präst, f. 7 aug. 1818 i Ramsberg (Örebro län), d. 7 juni 1892 i Säter, blef 1838 student i Uppsala, aflade 1845 präst- och sedan pastoralexamen i Västerås och vardt 1871 komminister i Säter. Redan i unga år hade han till följd af ett fall blifvit ofärdig. 1883 ådrog han sig under en tjänsteresa svår gikt, som under hans återstående lif mestadels fjättrade honom vid sängen. Hans tröst under alla svårigheter och sjukdomar var skaldekonsten; han författade dels formfulländade originaldikter på svenska, dels präktiga, af ädel värme burna latinska dikter samt utmärkta öfversättningar till och från latinet. Länge voro hans dikter bekanta endast för vänkretsen, och först under hans sista lefnadsår kom en del af dem till en större allmänhets kännedom. De spridda dikterna, som dock delvis förstörts, utgåfvos af hans vän prosten K. F. Karlson och lektor Joh. Bergman (<i>Valda dikter,</i> 3 dlr 1895, 1896). Af dem må anföras flera svenska dikter, t. ex. <i>Astræa,</i> förträffliga öfversättningar till svenska bl. a. af Tösseprosten S. Fogelbergs lustiga <i>Vita Holmdalii,</i> en hel del latinska originaldikter, bland hvilka den vackra <i>Ad amicos</i> samt en mängd öfversättningar från svenska till latin, såsom af Runebergs "Hanna", Malmströms "Angelica", Tegnérs "Hopp och minne", Wallins "Suckar mot döden". De två sista delarna innehålla under titel <i>Psalterium suecanum</i> ypperliga öfversättningar af ej mindre än 224 psalmer i Svenska psalmboken. Utan tvifvel höra S:s latinska dikter och öfversättningar till det värdefullaste den nylatinska litteraturen frambragt. J. C. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderström</b>, Karl Kristian (Carl Christian), affärsman, kommunalman, f. 3 okt. 1824 i Stockholm, d. där 10 okt. 1904, var utrustad med sällsynt begåfning  och okuflig energi samt skapade från intet en stor affärsverksamhet inom kortvarubranschen (1857—93). Hans krafter togos jämväl i anspråk för allmänna värf. Sålunda var han stadsfullmäktig i Stockholm 1876—88 och 1894 och utförde som led. af stadens drätselnämnd (1879—89) och dess kassainspektör ett gagnande och inflytelserikt arbete. S. deltog som led. i kommittéer för ordnandet af stadens gasverk, renhållningsverk, pantlåneväsen, auktionsverk m. m. Han var äfven led. för Stockholm af riksdagens Andra kammare 1882—84. Okufligt kunskapsbegär dref honom till omfattande själfstudier, särskildt i nationalekonomi och finansvetenskap, och för sin uppskattning af vetenskapen gaf han uttryck genom gåfvor såsom (urspr. 100,000 kr.) till Stockholms högskola, af hvars styrelse han var led. 1887—94, och (100,000 kr., 1904) till Vet. akad. för den nationalekonomiska forskningens främjande. Bland hans öfriga donationer märkes ett betydande belopp till upprättandet af en anstalt för nervsjuka, "Söderström-Königska sjukhemmet". 
<b>Söderström,</b> Alfred, svensk-amerikansk författare, f. 28 jan. 1848 i Stockholm, utvandrade 1869 till Amerika, var en tid lärare i handelsskolor och började 1881 i Minneapolis utge veckotidningen "Svenska folkets tidning", hvarmed han fortsatte till 1898. 1891—93 utgaf han äfven skämttidningen "Friskytten", med hvilken var förenad omfattande förlagsverksamhet. S. författade <i>Minneapolis-minnen</i> (1898) samt <i>Blixtar på tidningshorizonten</i> (1910), skildringar ur de svenskamerikanske tidningsmännens lif. O. A. L—r. 
<b>Södersysslets domsaga,</b> i Värmlands län, omfattar två tingslag, Gillbergs härad och Näs härad. 2,017 kvkm. 26,327 inv. (1917). 
<b>Södertuna,</b> gods i Södermanland, Frustuna och Kattnäs socknar, med hufvudgården bebyggd med ett stort stenhus från 1600-talet, vackert beläget på en holme i Frösjön icke långt från Gnesta. Godset omfattar 8 5/32 mtl i Frustuna och 4 mtl i Kattnäs, tax. till 316,800 kr., med en egovidd af omkr. 1,140 har (430 har åker). Gården, som till början af 1600-talet hette <i>Vad,</i> egdes på 1300-talet af K. Niklisson Färla, som mördades 1381 af Bo Jonsson (Grip), hvilken därefter indrog hans alla gods. Från kronan utbyttes det på 1600-talet af riksrådet frih. Kl. Stiernsköld samt tillhörde sedan medlemmar af släkterna Sparre, Lowisin, Palmfelt, Ehrensvärd, Wachtmeister och 
page_number=111, index= - Södertuna  - Södertälje 
Adelborg samt tillhör nu kammarherre V. von Eckermann. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Södertäljes vapen.</tr></table> <b>Södertälje,</b> stapelstad (sedan 1878) i Södermanland (Södertörn), Stockholms län, på ömse sidor af S. kanal (se d. o.), där denna förenar Linaviken af Mälaren med den lilla sjön Maren. Stadsområdet omfattar, sedan vissa delar af grannkommunerna Östertälje, Västertälje och Tveta 1912 inkorporerats, 2,056 har, hvaraf 2,033 har land. Taxeringsvärdet af fastigheter uppgick 1917 till 35,978,700 kr., hvaraf 3,531,600 kr. å bevillningsfria och 857,100 kr. å jordbruksfastighet. Antalet bebyggda tomter utgjorde s. å. 670 med omkr. 750 boningshus inom den planlagda delen af staden. Därjämte funnos inom stadens rågång omkr. 500 jordlotter och andra brukningsdelar med omkr. 433 boningshus. Folkmängden, som 1800 räknade endast 960 och 1865 vuxit till 2,044 pers., uppgick 1890 till 4,590, 1900 till 8,207 och 1917 till 14,479. Stadens tillgångar voro s. å. bokförda till 7,049,175 kr. och dess skulder till 4,381,573 kr. Dess inkomster s. å. stego till 520,788 kr., hvaraf 33,131 kr. inflöto till den kyrkliga kommunen, och dess utgifter till 530,676 kr., hvaraf 33,198 kr. för kyrkliga behof. I kommunalskatt utdebiterades 1918 kr. 6:30 pr 100 kr. inkomst, hvaraf 26 öre enligt kyrkostämmans beslut. — Staden ligger 38 km. järnvägsresa från Stockholm mellan Mörkövikens norra del, Hallsfjärden, i s. och en långt inskjutande vik (Linaviken) af Södra Björkfjärden i n. Den gamla bebyggda stadsdelen sträcker sig i riktning n. ö.—s. v. i en trång dalsänka mellan två långsträckta skogbevuxna grusåsar. På dessa ha nya stadsdelar småningom uppstått, och särskildt har den västra höjdsträckningen bebyggts, t. ex. roten Amerika, trakterna n. om Öfre villagatan och s. v. om badparken. På östra sidan ligger den tätt bebyggda Långa raden utmed Stockholmsvägen upp till nya begrafningsplatsen. För öfrigt äro höjderna öfversållade med täcka villor och trädgårdsomgärdade boningshus, som gjort staden till en idyllisk rekreationsort för sjuklingar och hvilosökande brunnsgäster och storstadsbor. Det raskt uppblomstrande fabriksväsendet hotar dock att betaga staden denna karaktär. Stadens gamla planerade område genomskäres af Storgatan och dess fortsättning Järna- och Kungsgatan; vinkelrätt mot Storgatan gå flera tvärgator, bl. a. Torekällgatan, en vacker aveny med träd på ömse sidor. Midt i staden skär Storgatan Stortorget, egentligen den enda öppna försäljningsplatsen. Saltsjötorget vid Maren är plats för fiskhandeln, Skoltorget vid kyrkan har ingen betydelse för handeln, ej heller Mälartorget vid slussen. Bland byggnader, som ådraga sig uppmärksamhet, må nämnas kyrkan (fig. 3), af mycket hög ålder (enligt sägnen byggd af den heliga Ragnhild, se d. o.), treskeppig, med väldiga murar af granit och grofva pelare (härjad af vådeld 1650 och 1881, men skonad af ryssarna 1719), rådhuset (af trä), byggdt 1735, vid Stora torget, de väldiga byggnadskomplexerna, som uppfördes vid Storgatan af juteväfveriet och Centrifugen, samt ett par moderna skolhusbyggnader, länslasarettet (1907) och samskolan. Ofvanför Maren ligger, omgifven af skogsdungar, idrottsparken. I närheten af slussen ligger Köhlers mek. verkstad, utmed Saltsjön A.-b. Baltics stora verkstäder och uthamnen, med stickspår från Norra Södermanlands järnväg. Nära järnvägsstationen och sjön Maren ligger kallvattenkuranstalten med ljusa, luftiga byggnader, omgifna af ett vidsträckt parkområde (jfr fig. 4). Den öppnades 1849, utvidgades med varmbadhus 1866 (sammanförda i en byggnad 1887), nedbrann fullständigt 1903, men stod åter färdig 1905. Under de senaste åren har strandbad anordnats i Saltsjön vid stadens utmark Näset. Omtyckta promenadplatser erbjuda kanalstränderna (se fig. 5), företrädesvis utefter södra kanalen. 
Tack vare sina goda kommunikationer och gynnsamma läge i öfrigt har S. sedan början af 1890-talet blifvit ett framstående industrisamhälle. Antalet fabriker var 1916 28 med 2,436 arbetare, en förvaltningspersonal af 270 pers. och ett tillverkningsvärde af 22,039,627 kr. Af dessa äro 3 separatorfabriker (en tillhörig Svenska centrifug-a.-b., bildadt 1896, aktiekap. 4,5 mill. kr., en A.-b. Baltic, bildadt 1908, aktiekap. nu 10 mill. kr., och en A.-b. Rotator, bildadt 1902, aktiekap. 700,000 kr.), 2 vagn- och automobilfabriker (A.-b. Scania-Vabis, som bildades 1911 genom sammanslagning af maskinfabriken Scania i Malmö och Vagnfabriks-a.-b. i S., aktiekap. nu 4,3 mill. kr.; tillverkar i S. lyx-, turist-, leverans-, sjukvårds- och järnvägsautomobiler, motordressiner, motorelektriska maskiner för järnvägsdrift, flyg- och båtmotorer och i Malmöfabriken last- och omnibusautomobiler samt alla slags brandkårsautomobiler), samt A.-b. Södertälje verkstäder (se därom Svenska maskinverken med fig.), 6 andra mek. verkstäder, en skofabrik, en cigarrettfabrik och en glödstrumpfabrik (Keros). A.-b. Svensk färgämnesindustri, bildadt i nov. 1917, med ett minimikapital af 12 mill. kr., har till hufvudsaklig uppgift att tillverka läkemedel och färgämnen samt andra organiskt kemiska produkter (sötningsmedel, luktämnen m. m.). Det eger numera "A.-b. Astra Apotekarnas kemiska fabriker i Södertälje" och har öfvertagit Svenska juteväfveri-a.-b:s tomter, arbetarbostäder och fastigheter i S., sedan detta bolag trädt i likvidation, och det sysselsätter omkr. 30 vetenskapligt utbildade kemister samt omkr. 300 arbetare utom kontorspersonalen. Antalet handtverkare i S. 1916 var 105 med 300 arbetare och antalet handlande 161 med 216 biträden och en bevillningstaxerad inkomst af omkr. 290,000 kr. 
1906 antogo stadsfullmäktige ett af P. Hallman uppgjordt förslag till stadsplan för södra delen af S:s utjord samt till revision och utvidgning af äldre stadsplan; enligt detta förslag, som stadfästes af K. M:t 1907, skall på Näset i grannskapet af fabriksområdena förläggas kvarter för arbetarbostäderna, hvilka sammanbyggas 4 och 4, så att hvarje hus har egen trädgårdstäppa, hvarjämte 
page_number=112, index= - Södertälje 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan afSÖDERTÄLJESkala 1:320001  Kyrka2  Rådhus3  Realskola och gymnasium4  Flickläroverk5  Folkskolor6  Folkskola och Teknisk yrkesskola7  Missionshus8  Johanneskyrkan (Metodistkyrka)9  Postkontor10  Telegraf- och Rikstelefonstation    samt Drätselkammare11  Tullkammare12  Brand- och Polisstation13  Gasverk14  Elektricitetsverk15  Vattenreservoarer16  Länslasarett17  Epidemisjukhus18  Fattiggård19  Södermanlands Enskilda bank20  Sparbank21  Stadshotell22  Badhotell23  Badinrättning24  Societetshus25  Stora torget26  Stadsparken27  Stadsträdgård28  Idrottspark29  Begravningsplats30  Södertälje järnvägsstation31  Saltskogs station32  Södertälje södra station33  Äldre järnvägsbron34  Bryggeri35  A.-b. Svensk färgämnesindustri36  Svenska centrifug-a.-b.-s fabriker37 A.-b. Scania.-Vabis' fabriker38 A.-b. Södertälje verkstäder39 A.-b. Baltics fabriker40  Hafsbadet41  Näsets villaområde42  StrömSödertälje kanals nya sträckning efter ombyggnaden</tr></table> 
page_number=113, index= - Södertälje 
ett större område afsatts till folkpark med idrottsplaner, restaurang m. m. Områdena s. om denna park bilda villasamhälle och badort. Stadens hela planlagda område utgör nu 599 har. — S. har eget gasverk, elektricitetsverk, till hvilket kraft erhålles från Älfkarleby, samt fast brandkår. Enär vattnet i den 1895 anlagda vattenledningen visade sig oanvändbart för hushållsbehof, anlade staden 1903—04 ett nytt vattenledningsverk med vattentäkt vid Djupdalen invid sjön Måsnaren. Grundvattnet tryckes medelst ångpumpverk direkt in i en hög reservoar på Torekälleberget invid staden. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Kyrkan.</tr></table> 
Staden har daglig ångbåtsförbindelse med Stockholm och sommartiden äfven med skärgården söderut. Dess hamnar vid Saltsjön, Maren och Mälaren besöktes 1917 af 2,183 ankommande och afgående fartyg om tillhopa 130,081 ton, hvaraf 26 fartyg till och från utlandet och 1,312 ångbåtar och motorfartyg i regelbunden trafik. Hamnumgälderna uppgingo till 12,533 kr. I staden hemmahörde 6 fartyg. På dess sjömanshus voro inskrifna 225 sjömän. Genom bispåret Saltskog—S. erhöll staden 1860 förbindelse med Västra stambanan. Till följd af trafikens ökning anslog riksdagen 1910 och 1911 medel till utläggning af ytterligare ett järnvägsspår mellan Rönninge och Järna stationer samt banans framdragning i ändrad sträckning från Rönninge på fast bro å segelfri höjd öfver kanalen. Sedan 1895 står S. genom Norra Södermanlands järnväg i förbindelse med städerna i norra Södermanland. Af banker har S. sparbank (sedan 1836) samt afdelningskontor af Stockholms enskilda bank, Södermanlands enskilda bank, Nya banken och A.-b. Mälarprovinsernas bank. Sjukvården tillgodoses af länslasarett och epidemisjukhus, 2 stadsläkare och en lasarettsläkare, en distriktsveterinär samt ett apotek (sedan 1780). Den förra 2-klassiga pedagogien (se N. Holm, "Den gamla Täljeskolan", 1914) har efterträdts af en statens realskola jämte kommunalt gymnasium med dimissionsrätt å latin- och reallinjen, en 8-klassig elementarskola för flickor samt en lägre teknisk yrkesskola. Åt sinnesslöa barn meddelas undervisning i Karlsviks läroanstalt, uppehållen af stiftelsen "Caroline von Vegesacks minne". Bland välgörenhetsinrättningar må nämnas Föreningen nytta och nöje, som årligen bekläder ett antal barn, Sophie Kylanders fond för behöfvande kvinnor af alla klasser, Ålderdomshemmet för obemedlade aktningsvärda fruntimmer samt Föreningen för uppehållande af barnhemmet och barnkrubban. I staden utkomma "Södertälje tidning", "Södertälje—Södertörns-posten" och "Södertäljekuriren", alla 3 ggr i veckan. I kyrkligt hänseende bildar S. med sina annex S. landsförsamling (kommunerna Östertälje och Västertälje) och Tveta ett pastorat i Södertälje kontrakt, Strängnäs stift. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Badhuset och badhusparken.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Parti af Södertälje kanal.</tr></table> S., som kallades <i>Tälje</i> (<i>Tælghia, Tælge</i>), tills Norrtälje blef stad, är en mycket gammal ort och blomstrade, förrän Stockholm anlades. Där drefs då ansenlig sjöfart, innan den vik af Östersjön, af 
page_number=114, index= - Södertälje  - Södertälje kanal 
hvilken sjön Maren är en rest, uppgrundades. Åtskilliga politiska och kyrkliga möten höllos där, såsom biskopsmöte 1279, rådsmöte 1345 och 1493, och en befäst borg, <i>Tælghia hus,</i> synes ha anlagts i början af unionstiden för att betrygga inloppet till staden från Saltsjösidan, medan en tysk besättning innehade Stockholm. Namnet Tälje upphör på 1440-talet att omnämnas, och i stället förekommer <i>Brandaborg</i> (se Brandalsund). Med hamnens igenvallning och Stockholms uppblomstring, hvilken af de styrande i första hand tillgodosågs äfven på öfriga Mälarstäders bekostnad, nedsjönk S. till en obetydlighet, hvarur först kanalen och andra kommunikationer, sedermera badanstalten och sist industrien ryckt upp det. Till försvar af stadens inlopp anlades under 1600-talet skansar vid Hörningsholmssundet (se Hörningsholmsskansarna), men 1719 brändes dock staden af ryssarna. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Södertälje i början af 1680-talet, efterSueciæ-verket.</tr></table> 
<b>Södertälje kanal</b> (se situationsplan till art. Södertälje) går från Linaviken i Mälaren till Igelstaviken i Östersjön förbi staden Södertälje och genom den lilla sjön Maren. Redan Engelbrekt planerade en segelled mellan Mälaren och Saltsjön samt lät utföra en del gräfningar för en sådan dels mellan Mälaren och Maren, dels äfven vid den s. k. Engelbrektsgrafven mellan Maren och Saltskogsfjärden. Arbetena afstannade dock och upptogos först under Karl XI:s regering, då mellan Maren och Strömsviken utfördes en kanal, som dock senare förföll och uppgrundades. Sedan under senare 1600- och 1700-talen flera förslag att anlägga kanal och sluss vid Södertälje väckts, utan att något definitivt resultat vunnits, kom frågan i början af 1800-talet slutligen till lösning. Major mekanikus E. Nordwall framlade 1804 ett på offentligt uppdrag utarbetadt förslag, som sedan lades till grund för utförandet. 1806 utfärdade K. M:t privilegium för "Södertälje kanal- och slussverksbolag", som fick i uppdrag att "denna inrättning företaga, fullborda och allt framgent nyttja". Kanalens bredd fastställdes till 30 fot och djup till 12 fot. Sluss byggdes i kanalens norra ända vid Mälaren. Kanalen öppnades för trafik 1819 och hade då kostat 826,000 rdr. I statslån erhöllos 225,000 rdr, och dessutom lämnade staten årliga bidrag såväl under byggnadstiden som sedermera t. o. m. 1830. Mellanhafvandena mellan bolaget och kronan ordnades vid 1882 års riksdag. Kanalen korsas af en svängbro för gatutrafik (ombyggd 1909) i Stockholmsgatans förlängning samt en 1860 byggd järnvägsbro för Södra stambanan. Kanalen kan passeras af fartyg med en största längd af 36 m., en bredd af 8,0 m. och ett djupgående af 3,3 m. Åtskilliga förslag ha framlagts för kanalens utvidgning, bland hvilka må nämnas major G. Nermans af 1890 och major L. Broomés, på uppdrag af Väg- och vattenbyggnadsstyrelsen framlagdt 1903 i samband med förslag till Mälarens reglering samt afseende alternativt 4, 5 och 6 m. djup under lågvattenytan. 
Den s. k. 1911 års Södertäljekommission, som hade i uppdrag att verkställa utredning om lämpligaste sträckning för anläggning af dubbelspår för stambanan Rönninge—Ström, uppgjorde äfven förslag till ny farled förbi Södertälje för olika djup och förordade sträckningen Maren—Igelstaviken, framför linjen Maren—Strömsviken, som äfven blifvit ånyo undersökt. 1912 års riksdag biföll en på basis af Södertäljekommissionens utredning stödd k. proposition af järnvägens framdragning i sträckningen öfver Näset vid Ström, hvarvid för järnvägen behöfliga sidoschakt skulle upptagas öfver vattenytan längs södra delen af kanalen för att underlätta en blifvande kanalutvidgning. 1912 års riksdag beslöt äfven, att kanalen skulle inköpas för 1,035,000 kr., hvaraf dock endast omkr. 769,000 kr. belöpte på själfva kanalverket med inventarier. Kanalen är fr. o. m. 1913 ställd under Vattenfallsstyrelsens förvaltning. För att bereda tillgång till ytterligare massa, för dubbelspårsbyggnaden Rönninge—Ström, beslöt 1913 års riksdag kanalens utgräfning för 5,5 m. djupgående fartyg å angifven sträcka mellan Maren och Saltsjön för en kostnad af högst 550,000 kr., hvarmed således ett första anslag till kanalens ombyggnad var beviljadt. Vattenfallsstyrelsen, som emellertid redan i nov. 1912 anbefallts afge förslag till ombyggnad af kanalen, sade sig i utlåtande 16 jan. 1914 ej våga ställa i utsikt, att kanalens ombyggnad skulle inom öfverskådlig framtid bli ett direkt rentabelt företag; om dock med hänsyn till de allmänna intressena en kanalutvidgning företoges, borde denna ske så, att slussen byggdes med ett tröskeldjup af 7,5 m., men kanalen i öfrigt såsom led för 5,5 m. djupgående fartyg, hvarjämte motsvarande upprensning af farlederna genom Bockholmssund, Agnesund och Kvicksund borde företagas och bron vid sistnämnda 
page_number=115, index= - Södertälje kanal  - Södertälje kontrakt  - Södertälje landsförsamling  - Södertälje verkstäder  - Södertörn  - Södertörns domsaga  - Södertörns kontrakt  - Söderwall, Knut Fredrik 
plats ombyggas. Som villkor för utförande af arbetena vid Agnesund och Kvicksund borde dock uppställas, att städerna Västerås och Köping anordnade hamnar för 5,5 m. djupgående fartyg. 1916 års riksdag beslöt i princip kanalombyggnadens utförande i hufvudsaklig öfverensstämmelse med Vattenfallsstyrelsens förslag och under villkor, att Södertälje stad utan ersättning afstode erforderlig mark. Aftal härom har sedermera träffats. Slussens dimensioner fastställdes dock först vid 1917 års riksdag. Enligt af K. M:t i juni 1918 fastställd, af Vattenfallsstyrelsen upprättad definitiv plan skall kanalen utföras med minsta bottenbredd i gräfd kanal af 24 m., minsta djup under lågvattenytan af 6 m., slusskammarlängd 135 m., bredd i portöppningen 20 m. och minsta djup å slusströsklarna 7,5 m. Kanaltracén följer i hufvudsak den gamla sträckningen, som dock fördjupas och rätas (se karta till art. Södertälje). Den nya slussen förlägges vid den s. k. Lotsudden invid Marens norra ända. Svängbron i Stockholmsgatan ombygges och förses med klaffspann för 30 m. fri genomgångsöppning. Den beslutade nya järnvägsbron för Södra stambanan blir förlagd på 26 m. seglationsfri höjd och förses äfven med klaffspann. Kostnaden för hela kanalbyggnaden är, frånsedt ev. krigskonjunkturstillägg, beräknad till 6,785,000 kr., och kanalen förutsattes kunna tagas i bruk för 5,5 m. djupgående fartyg 1921. Fmn. 
<b>Södertälje kontrakt,</b> i Strängnäs stift, omfattar de sju pastoraten Öfverenhörna med Ytterenhörna; Hölö; Öfverjärna med Ytterjärna; Mörkö; Södertälje stad med landsförsamlingen och Tveta; Turinge; Vårdinge. 67,344 har. 27,936 inv. (1917). 
<b>Södertälje landsförsamling,</b> i Stockholms län, Öknebo härad, omfattar två jordebokssocknar och kommuner, Västertälje och Östertälje. 4,874 har. 1,824 inv. (1917). Annex till Södertälje stad, Strängnäs stift, Södertälje kontrakt. 
<b>Södertälje verkstäder.</b> Se Svenska maskinverken. 
<b>Södertörn,</b> östligaste delen af landskapet Södermanland, mellan Östersjön och Mälaren samt ö. om Södertälje kanal, Hallsfjärden, Järnafjärden, Himmerfjärden och Svärdsfjärden, men i administrativt hänseende föres dit äfven den del af Öknebo härad, som ligger v. om de sistnämnda vattnen. Som en fortsättning af det småkuperade Södermanland kan S. karakteriseras som ett af låga bergknallar fylldt, småbrutet leende landskap, som närmast kusten alltmer antar skärgårdsnatur (Om öarna utanför se Södermanland). Berggrunden utgöres nästan öfverallt af gnejs och är genomdragen af förkastningar och sprickor, företrädesvis i väst-östlig riktning, märkbarast i norra delen. Administrativt bildar S. Södertörns domsaga och fögderi samt staden Södertälje i Stockholms län, 1,855 kvkm., 61,063 inv. (1917), och är deladt i Svartlösa och Öknebo härad, som bilda ett tingslag, och Sotholms härad och tingslag, med gemensam tingsplats i Stockholm. Det kallades förr Tör och var deladt i Öfre Tör (Svartlösa h:d) och Yttre l. Västra Tör (Sotholms h:d), 10 mars 1689 förlades det från Upplands län till Nyköpings och 5 juli 1720 till Stockholms län. 
<b>Södertörns domsaga,</b> i Stockholms län, omfattar Sotholms, Svartlösa och Öknebo härad, hvilka sedan 25 aug. 1916 utgöra två tingslag: Sotholms samt Svartlösa och Öknebo. 1,835 kvkm. 46,584 inv. (1917). 
<b>Södertörns kontrakt,</b> i Strängnäs stift, omfattar de tio pastoraten Botkyrka med Salem; Grödinge; Huddinge; Nacka; Saltsjöbaden; Sorunda med Torö; Tyresö med Dalarö; Västerhaninge med Muskö; Ösmo; Österhaninge med Ornö, Utö och Nämdö. 1,406 kvkm. 37,345 inv. (1917). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Söderwall,</b> Knut Fredrik, språkforskare, f. 1 jan. 1842 i Drängsered (Halland), där fadern då var kyrkoherde, blef student i Lund 1858, filos. kandidat 1863 och filos. doktor 1865. Sistnämnda år förordnades han till docent i nordiska språk vid universitetet, blef 1872 adjunkt och 1886 e. o. professor samt kallades 1892, efter Th. Wisén, till ord. professor i nordiska språk vid nämnda universitet, från hvilket ämbete han 1907 erhöll afsked. 1865—72 tjänstgjorde S. dessutom vid universitetsbiblioteket. — S:s vetenskapliga verksamhet har hufvudsakligen rört sig omkring vårt modersmål och dess äldre historia, och de värdefulla arbeten han tid efter annan offentliggjort inom detta område äro af mycket framstående vikt för kännedomen om vårt språks utveckling. Också erkännes han som en af de förnämste nu lefvande kännarna af vårt fornspråk. Främst bland nämnda arbeten står <i>Hufvudepokerna af svenska språkets utbildning</i> (1870; för hvilken afhandling han 1868 erhöll Svenska akad:s andra pris) Till detta sluta sig afhandlingarna <i>Om verbets rektion i fornsvenskan</i> (1865), <i>Några anmärkningar öfver de svenska kasusformerna under medeltiden</i> (s. å.) och <i>Om främmande ords behandling i fornsvenskan</i> (1867; alla dessa tre intagna i "Lunds universitets årsskrift"). Dessutom har S. utgett <i>Några svenska medeltidsord</i> (1880; utgörande prof af hans samlingar till en fornsvensk ordbok), <i>Studier öfver Konungastyrelsen</i> (s. å., i "Lunds univ:s årsskrift") samt 6:e bandet af Rydqvists "Svenska språkets lagar" (1883), hvarmed detta verk afslutats. Bland hans öfriga skrifter må nämnas <i>Några anmärkningar om bearbetningar af skriften De regimine principium af Egidius de Columna</i> (1880), <i>Smärre bidrag till textkritiken af svenska medeltidsskrifter</i> (1881), <i>De nordiska språkens uttryck för sedliga begrepp</i> (1895; inträdesföreläsning), <i>Medeltida rättsuttryck från Värmland, Närke och Småland</i> (1906) och <i>Rättsuttryck i den fornsvenska pentateuk-parafrasen</i> (1914).  — På uppdrag af Svenska fornskriftsällskapet har S. 1884—1918 utgett det stort anlagda verket <i>Ordbok öfver svenska medeltidsspråket</i> (i "Samlingar" utgifna af nämnda sällskap), ett arbete, som t. o. m. 
page_number=116, index= - Söderwall, Knut Fredrik  - Södervidinge  - Söderåkra  - Söderåsen  - Söderö  - Söderöarna  - Söderöra  - Södling, Karl Erik  - Södra Barken  - Södra barnbördshuset 
1891 åtnjöt understöd af Svenska akad. och som 1886 tillskyndade S. konung Karl Johans pris för litterära förtjänster äfvensom 1888 af Vet. akad. Letterstedtska priset för originalarbete. — Sedan Svenska akad. 1883 återupptagit den någon tid hvilande planen att utge en ordbok öfver nysvenskan, erhöll S. (1884) uppdrag att, sedan de förberedande excerperingsarbetena blifvit afslutade, ombesörja redigeringen af nämnda ordbok under professor Th. Wiséns öfverinseende. Efter dennes död (1892) blef S. högste ledare af ordboksföretaget (se Ordbok, sp. 817), hvarmed han fortsatte till 1912, och därjämte Wiséns efterträdare i Svenska akad. (S:s inträdestal öfver företrädaren återfinnes i "Sv. akad:s handl. ifrån år 1886", d. 7, 1893). S. är dessutom medlem af Vet. akad. (sedan 1900) och hedersled. af Vet. o. vitt. samh. i Göteborg (sedan 1901) samt af Vitt. hist. o. ant. akad. (sedan 1909), äfvensom medlem af flera in- och utländska akademier och lärda sällskap. På S:s 70-årsdag 1912 egnades honom en "festskrift", som bl. a. innehåller S:s "bio-bibliografi", utarbetad af A. Malm. R. G. 
<b>Södervidinge,</b> socken i Malmöhus län, Harjagers härad. 888 har. 559 inv. (1917). S. bildar med Annelöf ett pastorat i Lunds stift, Harjagers kontrakt. 
<b>Söderåkra,</b> socken i Kalmar län, Södra Möre härad. 10,458 har. 4,356 inv. (1917). S., ur hvilken socken skall utbrytas ett annex, Fridhem, utgör ett pastorat i Växjö stift, Södra Möre kontrakt. 
<b>Söderåsen,</b> bergsträckning i mellersta och nordvästra Skåne, börjar i Malmöhus län med två åsar, en östlig från Röstånga socken, genomskuren af dalgången Skäralid, och en västlig från Konga socken. Dessa båda åsar, som hvardera ha en längd af omkr. 5 km., passera Kristianstads läns gräns och förena sig strax n. om denna till en hufvudås af flerstädes mer än 190 m. höjd. S. fortsätter därefter under en sträcka af omkr. 18 km. i nordvästlig hufvudriktning genom Södra Åsbo härad och slutar med Björnekulla klint vid Åstorps järnvägsstation. Åsen, som liksom öfriga skånska bergåsar är en urbergshorst, vid sin sydvästra fot begränsad af ett smalt silurområde, är dels bevuxen med skog eller ljung, dels odlad. (Wbg.) 
<b>Söderö,</b> gods i Kättilstads socken, Östergötlands län, vid södra ändan af sjön Emmern, omfattar med underlydande i socknen 11 5/8 mtl, tax. till 409,500 kr. (1916), samt mejeri, tegelbruk, kvarn och såg m. m., tax. till 23,500 kr., och är bebyggdt med en större manbyggnad af trä i två våningar från 1806—07. S. omnämnes i handlingar 1415. 1562 bestod det af 2 mtl frälse och 1 mtl skatte. Frälsehemmanen förekomma 1640 som säteri, tillhöriga borgmästaren D. Figrelius i Norrköping, adlad Leijonstierna, det öfriga synes ha tillhört Åke Sparre, men egendomen i sin helhet tillhörde 1686 öfversten Hans Ramsvärd, 1725 öfverstelöjtn. H. H. von Knorring, 1786 genom köp öfversten K. A. Pereswetoff-Morath, från 1792 likaledes genom köp, öfversten E. Göran Adelswärd och har därefter med ett kort afbrott tillhört hans ättlingar samt eges nu af f. d. statsrådet, frih. J. G. Beck-Friis, gift med E. G. Adelswärds sonsons dotter. 
<b>Söderöarna.</b> Se Hebriderna. 
<b>Söderöra,</b> ö. Se Norröra. 
<b>Södling,</b> Karl Erik, musiker, f. 1819 i Mogata socken, Östergötland, d. 12 april 1884 i Västervik, blef 1845 gymnastiklärare och 1847 teckningslärare i Västervik, vistades 1850—58 i Buenos Aires, där han blef organist, sånglärare och föreläsare, utnämndes 1859 ånyo till gymnastiklärare samt 1862 till musik- och teckningslärare i Västervik, där han äfven blef spansk v. konsul, 1863. Han studerade med statsunderstöd skolsången i Tyskland och Frankrike 1865. S. utgaf bl. a. <i>Musikalisk kyrkotidning</i> (1847—50), <i>Tonologi</i> (1859), <i>Nytt system för pianoundervisning</i> (1860), en skrifläsemetod, en rytmisk koralbok (1878), en- och flerstämmiga sånger, indianska folkmelodier samt svenska folkvisor. Ett otryckt manuskript af honom, <i>Svenska folkmusikens historia,</i> är värdefullt särskildt genom beskrifningen på en mängd ovanliga tonverktyg. Hans egen samling af sådana skänktes delvis till Göteborgs museum och Västerviks läroverk. A. L.* 
<b>Södra Barken.</b> Se Barken. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Södra barnbördshuset. T. h. byggnadskomplexenslängdsida utmed gatan, t. v. tornet på den någottrångt inbyggda hufvudfasaden.</tr></table> <b>Södra barnbördshuset,</b> Stockholms stads förlossningsanstalt, är beläget i kvarteret Grimman på Södermalm med adressnummer Vollmar Yxkullsgatan 27. I Stockholm har funnits ända sedan 1775 en statens förlossningsanstalt, upprättad för utbildning af läkare och barnmorskor i förlossningskonsten, Allmänna barnbördshuset (se d. o.). Enär i den förantiseptiska tiden svåra barnsängsfeberepidemier alltemellanåt härjade på detta, nödgades man tidtals fullständigt stänga detsamma och anordna provisoriska lokaler för barnaföderskorna. 1841 inrättades sådana på församlingarnas fattighus, och 1850 upprättades af samma anledning för första gången genom hufvudstadens myndigheter ett tillfälligt barnbördshus i förhyrd lokal på Södermalm. 1864 måste ånyo under 3 månader en dylik anstalt öppnas, och följande år togs den ånyo i bruk. Till följd af stadens tillväxt och det därmed ökade behofvet af anstaltsplatser för barnaföderskor kom den därefter att förbli i beständig användning under namn af 
page_number=117, index= - Södra barnbördshuset  - Södra Björke  - Södra Dalarnas järnväg  - Södra Dalarnes hästvänner  - Södra Dals kontrakt  - Södra Finnskoga  - Södra fisken  - Södra Fågelås  - Södra hafvet  - Södra Hede  - Södra Hestra  - Södra Hälsinglands domsaga  - Södra Hälsinglands västa tingslag  - Södra Hälsinglands östra tingslag  - Södra Härene  - Södra ishafvet 
Provisoriska barnbördshuset. 1871 inflyttade detta, som 1881 erhöll namnet <i>Södra barnbördshuset,</i> i en numera Maria sjukhus tillhörig byggnad, där det förblef, tills den nuv. anstalten 1907 blef fullbordad. Denna, numera vårt lands största förlossningsanstalt (se fig.), uppfördes efter ritningar af arkitekten E. Stenhammar 1903—07 för en kostnad af 814,153 kr. Sängantalet utgör 123. De på Stockholms stads förlossningsanstalt vårdades antal var 272 1865, 1,070 1883, 2,009 1900, 3,191 1913. När Provisoriska barnbördshuset kom till, öfverflyttades dit från Allmänna barnbördshuset barnmorskeundervisningen, och barnmorskeläraren, hvars befattning 1849 af riksdagen uppfördes på stat och skildes från professuren i obstetrik vid Karolinska institutet, svarade för läkarvården. Genom fortsatt öfverenskommelse mellan staten och staden, senast 1905, är allt fortfarande undervisningsanstalten för barnmorskor i Stockholm förlagd till Södra barnbördshuset. Läkarvården där bestrides därför af de två af staten aflönade barnmorskelärarna med biträde af en af staden bekostad underläkare, 1 instruktionsbarnmorska, 1 operationssköterska, 1 husmoder, 4 barnmorskor och 5 sköterskor äro fast anställda. Barnmorskeelever till ett antal af omkr. 60 äro ständigt boende inom anstalten och biträda vid patienternas vård. Bvn. 
<b>Södra Björke,</b> socken i Älfsborgs län, Gäsene härad. 1,298 har. 232 inv. (1917). S. bildar med Vesene, Grude, Jällby och Hudene ett pastorat i Skara stift, Kullings kontrakt. 
<b>Södra Dalarnas järnväg</b> (sign. S. D. J.), normalspårig (1,435 m.), 132,8 km. lång, inom Kopparbergs län belägen järnväg, som eges och trafikeras af Södra Dalarnas järnvägs-a.-b. och som sedan 1 okt. 1914 är ansluten till Trafikförvaltningen Göteborg—Stockholm—-Gäfle (se d. o.). Järnvägen sträcker sig från Krylbo station vid Norra stambanan i nordvästlig riktning öfver Avesta, Hedemora och Säter samt vidare genom Gustafs och Stora Tuna socknar till stationen Borlänge vid Bergslagernas järnvägar. Härifrån fortsätter den i samma riktning öfver Repbäckens station, där förbindelse erhålles med Falun—Västerdalarnas järnväg, till Dufnäs, där Dalälfven öfvergås, hvarefter den i hufvudsakligen nordlig riktning framgår öfver Insjöns och Leksands stationer, vid hvilka båda Dalälfven åter passeras, till ändpunkten Rättviks station vid Falun—Rättvik—Mora järnväg. Från Kullsvedens station, 37 km. från Krylbo, utgår åt n. ö. en 3,2 km. lång bibana till Bispbergs gruffält och från Insjön åt n. ö. en bibana till Insjöns hamn. Den omkr. 2,2 km. långa sträckan från Strömsnäs hållplats, 1 km. från Krylbo, till Avesta utgjorde urspr. en af enskildt bolag anlagd och trafikerad bana, som genom köp förvärfvades af Södra Dalarnas järnvägs-a.-b. Förbindelsen med Krylbo förmedlades förut af den närmast stambanan parallellt liggande sträckan af Krylbo—Norbergs järnväg. Linjen Borlänge—Insjöns hamn utgjorde förut en särskild järnväg, Siljans järnväg, tillhörig Siljans järnvägs-a.-b., men öfvergick, sedan densamma utdragits från Insjön till Rättvik 1914, i Södra Dalarnas järnvägs-a.-b:s ego. De olika sträckorna öppnades för trafik: Krylbo—Säter jämte bibanan till Bispberg, 41,s km., 2 nov. 1880, Säter—Borlänge, 25 km., 17 okt. 1881, Borlänge—Lännheden, 8,7 km., 1 sept. 1883, Lännheden—Insjön, 28,6 km., 15 nov. 1884, Insjön—Rättvik, 28,7 km., 21 dec. 1914. Vid 1917 års slut utgjorde järnvägens bokförda byggnads- och förrådskostnad 8,450,332 kr., hvaraf för rullande materiel 913,243 kr., aktiekapitalet 2,132,700 kr., reservfonden 215,000 kr. samt reparations- och förnyelsefonden 500,000 kr. Järnvägsbolagets styrelse har sitt säte i Hedemora, och järnvägens postadress är Stockholm. A. d'A. 
<b>Södra Dalarnes hästvänner.</b> Se Hästafvel, sp. 169. 
<b>Södra Dals kontrakt,</b> i Karlstads stift, omfattar de tre pastoraten Ör med Holm, Dalskog, Skållerud, Gunnarsnäs och Järn; Bolstad med Grinstad, Gestad och Erikstad; Frändefors med Brålanda och Sundals-Ryr. 100,028 har. 21,705 inv. (1917). 
<b>Södra Finnskoga,</b> socken i Värmlands län, Älfdals härad. 63,282 har. 1,871 inv. (1917). S. bildar med Norra Finnskoga kapell ett pastorat, benämndt Finnskoga pastorat, i Karlstads stift, Älfdals kontrakt. 
<b>Södra fisken</b> (lat. <i>Piscis austrinus</i>), <i>astron.</i>, stjärnbild på södra stjärnhimmelen, belägen mellan 21 1/3 och 23 timmars rektascension och mellan 25 och 37 graders sydlig deklination. Den innehåller 1 stjärna af 1:a storleken, <i>α</i> (Fomalhaut), 4 stjärnor af 4:e storleken samt i öfrigt ett 20-tal svagare för blotta ögat synliga stjärnor. B—d. 
<b>Södra Fågelås,</b> socken i Skaraborgs län, Kåkinds härad. 6,198 har. 1,126 inv. (1917). Annex till Norra Fågelås, Skara stift, Kåkinds kontrakt. 
<b>Södra hafvet.</b> Se Kinesiska hafvet. 
<b>Södra Hede,</b> kronopark i Hede socken och tingslag, Jämtlands län, tillhör Hede revir af Mellersta Norrlands öfverjägmästardistrikt. Kronoparken har enligt bestämmelserna i k. br. 18 mars 1887 bildats genom inköp af ett antal hemman i Hede by. 22,915 har (1910). S—r. 
<b>Södra Hestra,</b> socken i Jönköpings län, Västbo härad. 9,707 har. 1,439 inv. (1917). S. bildar med Gryteryd ett pastorat i Växjö stift, Västbo kontrakt. 
<b>Södra Hälsinglands domsaga,</b> i Gäfleborgs län, blef 1907 tills. med dåv. Norra Hälsinglands domsaga delad i tre nya domsagor: Bollnäs, Sydöstra Hälsinglands och Norra Hälsinglands. 
<b>Södra Hälsinglands västra tingslag</b> var före 1907 benämningen på nuv. Bollnäs tingslag (se d. o. i Suppl.). 
<b>Södra Hälsinglands östra tingslag</b> var före 1907 benämningen på nuv. Ala tingslag (se d. o. i Suppl.). 
<b>Södra Härene,</b> socken i Älfsborgs län, Kullings härad. 3,058 har. 552 inv. (1917). Annex till Algutstorp, Skara stift, Kullings kontrakt. 
<b>Södra Ishafvet,</b> Södra polarhafvet l. Antarktiska hafvet, utbreder sig s. om södra polcirkeln och sammanhänger omedelbart med Atlantiska, Indiska och Stilla oceanerna. Hafvets gräns mot dessa oceaner är konventionell; af de fleste sättes södra polcirkeln som gränslinje, af andra en linje, som förenar alla de tre sydspetsarna af södra halfklotets kontinenter. Med denna 
page_number=118, index= - Södra ishafvet  - Södra kalkalperna  - Södra Kedum  - Södra kontraktet  - Södra korset  - Södra kronan  - Södra Kuku-norbergen  - Södra Kyrketorp  - Södra Ljunga  - Södra Lundby  - Södra Mellby  - Södra Möckleby  - Södra Möre  - Södra Ny  - Södra P-hjöng-yang  - Södra polarhafvet  - Södra polcirkeln  - Södra Roslags domsaga  - Södra Roslags järnväg  - Södra Roslags kustbana  - Södra Ryr  - Södra Råda 
senare gräns är S. det enda haf, som omger hela jorden utan kontinentala afskränkningar. Med den förra begränsningen är hafvets areal enl. Karstens 15,6 mill. kvkm., enl. Krümmel 20,5 mill., hvarvid man dock ej vet, huru stor del är upptagen af land. En nästan sammanhängande rad af kustremsor omger i trakten af polcirkeln nära nog hela hafsområdet. Blott s. om Nya Zeeland tränger Ross' haf mot s. så långt, att man på denna väg kunnat nå Sydpolen (jfr Polarländer, sp. 1189 ff.). Karstens beräknar dess medeldjup till 1,500(?) m., Murray till 1,150(?) m. Det största bekanta djupet i detsamma når 5,009 m. (25° v. lgd), 60° 50′ s. br. inom det af ovanligt stora djup utmärkta s. k. Weddellhafvet. Hafsvattnets temperatur är den lägsta på jorden och bildar hufvudmassan i de kalla bottenvattenlagren i de andra stora oceanerna. Väldiga isberg af ända till 70 m. höjd öfver ytan simma omkring på S. och drifvas af dess strömmar långt mot n., i Atlantiska hafvet öfver 40:e breddgraden, i Stilla hafvet ända till 52° n. br. och i Indiska hafvet till mellan 40° och 50° n. br.   J. F. N. 
<b>Södra kalkalperna.</b> Se Kalkalperna. 
<b>Södra Kedum,</b> socken i Skaraborgs län, Barne härad. 2,487 har. 973 inv. (1917). Annex till Ryda, Skara stift, Barne kontrakt. 
<b>Södra kontraktet,</b> i Visby stift, omfattar de fjorton pastoraten Eksta med Sproge, Levede med Gerum, Fardhem med Linde och Lojsta, Garde med Etelhem, Alskog med Lye, När med Lau, Burs med Stånga, Rone med Eke, Alfva med Hemse, Hablingbo med Silte, Hafdhem med Näs, Grötlingbo med Fide, Öja med Hamra, Vamlingbo med Sundre. 90,391 har. 14,911 inv. (1917). 
<b>Södra korset</b> (lat. <i>Crux</i>), <i>astron.</i>, stjärnbild på södra stjärnhimmelen, belägen mellan ungefär 12 och 13 timmars rektascension samt mellan 55 och 64 graders sydlig deklination. Denna stjärnbild hör till de minsta, men är hela den södra stjärnhimmelens kanske vackraste konstellation. Den var bekant redan för Ptolemaios, som emellertid räknade den som en del af Centaurens stora stjärnbild, i hvilken den skjuter in. Först på 1500-talet blef den betecknad som en särskild stjärnbild med namnet "Södra korset". Denna stjärnbild befinner sig i den södra himmelens mest strålande del midt i det smalaste partiet af Vintergatan, och den gör sig så mycket mer gällande, som omedelbart intill den trakt, som innehåller stjärnbildens mest glänsande stjärnor, gränsar en stor stjärntom fläck, den s. k. Kolsäcken (se d. o.) i stjärnbildens sydliga del. Södra korsets 4 ljusstarkaste stjärnor <i>α, β, γ</i> och <i>δ</i> bilda en fyrhörning, i hvilken den mot sydpolen vända spetsen utgöres af den ljusstarkaste stjärnan, <i>α,</i> som är af 1:a storleken. Stjärnorna <i>β</i> och <i>γ</i> äro af 2:a och <i>δ</i> af 3:e storleken.  B—d. 
<b>Södra kronan,</b> <i>astron.</i> Se Kronan. 
<b>Södra Kuku-norbergen.</b> Se Kwen-lun. 
<b>Södra Kyrketorp,</b> socken i Skaraborgs län, Gudhems härad. 605 har. 205 inv. (1917). Annex till Stenstorp, Skara stift, Falköpings kontrakt. 
<b>Södra Ljunga,</b> socken i Kronobergs län, Sunnerbo härad. 12,414 har 1,491 inv. (1917). S. bildar med Hamneda ett pastorat i Växjö stift, Sunnerbo kontrakt. 
<b>Södra Lundby,</b> socken i Skaraborgs län, Laske härad. 1,881 har. 570 inv. (1917). Annex till Larf, Skara stift, Vånga kontrakt. 
<b>Södra Mellby,</b> socken i Kristianstads län, Albo härad. 2,961 har. 1,679 inv. (1917), hvaraf 448 komma på en inom socknen belägen del af Kiviks municipalsamhälle. S. bildar med Hvitaby ett pastorat i Lunds stift, Albo och Järrestads kontrakt. 
<b>Södra Möckleby,</b> socken på Öland, i Kalmar län, Gräsgårds härad. 3,575 har. 1,595 inv. (1917). Annex till Smedby, Växjö stift, Ölands södra kontrakt. 
<b>Södra Möre.</b> 1. Härad, domsaga och fögderi i Kalmar län, omfattar socknarna (kommunerna) Torsås, Gullabo, Vissefjärda, Söderåkra, Halltorp, Våxtorp, Arby, Karlslunda, Hagby, Mortorp, Oskar, Madesjö, Nybro köpiag, Örsjö, Ljungby, S:t Sigfrid och Hossmo. 1,759 kvkm. 39,958 inv. (1917). — 2. Kontrakt i Växjö stift, sammanfaller med S. härad och omfattar de åtta pastoraten Ljungby med Hossmo och S:t Sigfrid; Mortorp med Oskar; Arby med Hagby och Karlslunda; Halltorp med Våxtorp; Söderåkra; Torsås med Gullabo; Vissefjärda; Madesjö (och Nybro köping) med Örsjö. 
<b>Södra Ny,</b> socken i Värmlands län, Näs härad. 5,752 har. 605 inv. (1917). Annex till By, Karlstads stift, Nors kontrakt. 
<b>Södra P-hjöng-yang.</b> Se P-hjöng-yang. 
<b>Södra polarhafvet.</b> Se Södra ishafvet. 
<b>Södra polcirkeln,</b> <i>astron.</i> Se Jorden, sp. 128. 
<b>Södra Roslags domsaga,</b> i Stockholms län, omfattar Danderyds, Åkers och Värmdö skeppslag samt Djursholms stad, hvilka tillsammans utgöra ett tingslag. 1,035 kvkm. 54,410 inv. (1917). Före 1916 hörde äfven Sollentuna och Färentuna härad till domsagan. 
<b>Södra Roslags järnväg.</b> Se Stockholm—Roslagens järnvägar. 
<b>Södra Roslags kustbana.</b> Se Stockholm—Roslagens järnvägar. 
<b>Södra Ryr,</b> socken. Se Väne-Ryr. 
<b>Södra Råda,</b> socken i Värmlands län, Visnums härad. 6,019 har. 1,241 inv. (1917). Annex till Amnehärad i Skara stift, men tillhör själf Karlstads stift, Visnums kontrakt. Kyrkan är en af de bäst bibehållna medeltida träkyrkorna i Sverige. Den består af ett nästan kvadratiskt långhus med ett i ö. tillbyggdt, något lägre och likaledes fyrsidigt kor. Både långhuset och koret äro uppförda af liggande kanthugget furutimmer, klädt med huggen spån, samt försedda med högt kroppåstak. Den inre betäckningen utgöres af ett hvalf af bräder, hvars sköldbågar i ö. och v. visa den s. k. klöfverbladsformen (jfr Båge, sp. 799), en för den senare skiftningen af den romanska stilen (öfvergångsstilen) karakteristisk form. Dessa hvalf äro, liksom urspr. äfven väggarna, prydda med ornamentala och figurala målningar af ej ringa konstvärde och växlande innehåll, radvis ordnade i fält eller medaljonger. I koret, som bär årtalet 1323, ses bilder af profeter och apostlar under rundbågar och spetsbågar, Maria med änglar m. m. (se Kyrkmålningar, sp. 475). I långhuset framställa bilderna passionshistorien, yttersta domen, Marias och den förlorade sonens historia m. m., allt med latinska inskrifter. Målningarna visa inflytande från Frankrike, men anses vara 
page_number=119, index= - Södra Råda  - Södra Rörum  - Södra Sallerup  - Södra Sandby  - Södra Sandsjö  - Södra Skåne  - Södra Skånes revir  - Södra skånska infanteriregementet  - Södra skånska kavalleriregementet  - Södra Solberg  - Södra Sorsele  - Södra stambanan 
utförda af inhemska målare. Afbildningar finnas i Mandelgrens "Monuments scandinaves du moyen âge". Den gamla kyrkan används ej längre för gudstjänst. Den eges af staten. 1909 var det fråga om att flytta den till Skansen, men uppslaget väckte delade meningar, och kyrkan står fortfarande kvar på sin gamla plats.  (G—g N.) 
<b>Södra Rörum,</b> socken i Malmöhus län, Frosta härad. 4.804 har. 923 inv. (1917). S. bildar med Häglinge ett pastorat i Lunds stift, Frosta kontrakt. 
<b>Södra Sallerup,</b> socken i Malmöhus län, Oxie härad. 1,185 har. 954 inv. (1917). S. utgör ett pastorat i Lunds stift, Oxie kontrakt. Om kritbruken i socknen se Kvarnby. 
<b>Södra Sandby,</b> socken i Malmöhus län, Torna härad. 3,629 har. 1,930 inv. (1917). Annex till Hardeberga, Lunds stift, Torna kontrakt. 
<b>Södra Sandsjö,</b> socken i Kronobergs län, Konga härad. 12,225 har. 2,489 inv. (1917). S. utgör ett pastorat i Växjö stift, Konga kontrakt. 
<b>Södra Skåne,</b> daglig tidning för Ystad och Simrishamn med landsbygd, uppsattes 1914. Tidningens politiska hållning är moderat. — Namnet har tidigare burits af en halfveckotidning i Ystad 1879—82. 
<b>Södra Skånes revir</b> af södra öfverjägmästardistriktet omfattar Malmöhus län samt Gärds, Albo, Järrestads och Ingelstads härad af Kristianstads län. Reviret, som är indeladt i fem bevakningstrakter, hade vid 1912 års slut en areal af 9,074 har allmänna skogar, hvaraf 3,949 har kronoparker. S—r. 
<b>Södra skånska infanteriregementet</b> (n:r 25) uppsattes genom k. br. 10 dec. 1811. Regementet roterades i södra delen af Skåne med 206 nummer i Kristianstads och 769 i Malmöhus län, och roteringen genomfördes hufvudsakligen genom anlitande af den extra roteringen (se Skåne). Regementet erhåller numera sitt värnpliktiga manskap från Malmöhus län. Dess mötesplats är Refvinge; det skall förläggas till Lund, där dess chefstation befinner sig. C. O. N. 
<b>Södra skånska kavalleriregementet.</b> Se Skånska dragonregementet (se d. o.). 
<b>Södra Solberga,</b> socken i Jönköpings län, Västra härad. 5,099 har. 634 inv. (1917). Annex till Korsberga, Växjö stift, Östra härads kontrakt. 
<b>Södra Sorsele,</b> revir i Umeå öfverjägmästardistrikt, omfattar af Sorsele socken, Västerbottens län, afvittrade områden s. om Vindelälfven samt oafvittrade marker till Juktåns och Olsbäckens vattendrag. Reviret, som är indeladt i tre bevakningstrakter, omfattade 1915 116,203 har, hvaraf 39,174 har kronoparker. S—r. 
<b>Södra stambanan</b> (se kartan till art. Järnvägar), den 380 km. långa, mellan Hässleholm och Malmö dubbelspåriga statsbanelinje (1918), som från Falköping Rantens station vid Västra stambanan öfver Vartofta—Jönköping—Nässjö—Säfsjö—Alfvesta—Vislanda, Elmhult—Hästveda—Hässleholm—Hör—Eslöf—Örtofta—Lund och Arlöf framgår till Malmö centralstation. Från Jönköpings station utgår ett sidospår till Jönköpings hamn och ett till tändsticksfabriken. Om banans sträckning från den omkr. 35 km. s. ö. om Falköping Ranten belägna sjön Stråken i Skaraborgs län och till norra ändan af Finjasjön, belägen strax s. v. om Hässleholm, voro meningarna delade, i det att olika alternativ förelågo. Af K. M:t hade nämligen vid 1856—58 års riksdag framlagts ett af öfverste Nils Ericson uppgjordt förslag att från Stråken öfver Axamo (eller Sandseryd) med bibana därifrån till Jönköping, draga stambanan till Götaström vid Lagaån och vidare genom dennas dalgång förbi Värnamo, sjön Vidöstern och Ljungby till Finjasjön. Detta förslag, som hade sin grund i, att dittills gjorda undersökningar ådagalagt omöjligheten att draga banan ned till och upp ifrån det lågt liggande Jönköping, utan att öfverskrida de för stambanorna bestämda maxima för kurv- och lutningsförhållandena (10 ‰), blef dock ej af riksdagen antaget. Sedan emellertid förnyade undersökningar visat, att så dock kunde ske, utan att bestämmelserna härutinnan åsidosattes, framlades till 1859—60 års riksdag med frångående af Lagalinjen en k. proposition om följande, af 1858 års järnvägskommitté (N. Ericson, K. G. Beijer och K. O. Troilius) förordade sträckning för Södra stambanan: Falköping, Stråken, Jönköping, Tenhult, Nässjö, sjön Salen, sjön Möckeln, Elmhult, Finjasjön, Lund och Malmö. Denna sträckning, Nässjölinjen, blef mot statsutskottet och bondeståndet, som förordat Lagalinjen öfver Jönköping, Tenhult och Götaström, af riksdagen beslutad. I Falköping Ranten har Södra stambanan förbindelse med Västra stambanan, Västra Centralbanan och Falköping—Uddagårdens järnväg, i Vartofta med Tidaholms, vid Jönköpings hamn med Halmstad—Nässjö järnväg, vid omlastningsplatsen Jönköpings strand med Jönköping—Gripenbergs järnväg, i Nässjö med Östra stambanan, Halmstad—Nässjö, Nässjö—Oskarshamns och Säfsjöström—Nässjö järnvägar, i Säfsjö med Hvetlanda—Säfsjö, i Alfvesta med Växjö—Alfvesta, i Vislanda med Karlshamn—Vislanda—Bolmens, i Elmhult med Sölvesborg—Olofström—Elmhults järnväg och linjen Kristianstad—Glimåkra—Elmhult af Kristianstad—Hässleholms järnvägar, i Hästveda med linjen Hästveda—Karpalund af Östra Skånes järnvägar, i Hässleholm med Kristianstad—Hässleholms, Hälsingborg—Hässleholms och Hässleholm—Markaryds järnvägar, i Hör med linjen Hör—Hörby af Östra Skånes järnvägar, i Eslöf med sistnämnda och Ystad—Eslöfs, Klippan—Eslöfs samt Landskrona och Hälsingborgs järnvägar, i Örtofta med Landskrona—Käflinge—Sjöbo järnväg, vid Lund med Lund—Trälleborgs och Lund—Käflinge, Lund—Refvinge—Harlösa och Lund—Bjärreds järnvägar, i Arlöf med linjen Malmö—Billesholms grufva af Västkustbanan samt i Malmö med sistnämnda linje och statsbanan Malmö—Trälleborg (Malmö—Kontinentens järnväg) samt med Malmö—Trälleborgs, Malmö—Ystads, Malmö—Genarps, Malmö—Simrishamns och Malmö—Limhamns järnvägar. De olika delarna al Södra stambanan öppnades för trafik: Malmö—Lund, 17 km., 1 dec. 1856, Lund—Örtofta, 9 km., 23 dec. 1857, Örtofta—Hör, 28 km., 4 okt. 1858. Hör—Sösdala, 14 km., 18 juli 1859, Sösdala—Hässleholm, 15 km., 1 dec. 1860, Hässleholm—Elmhult, 51 km., 1 aug. 1862, Falköping Ranten—Mullsjö, 37 km., 8 nov. s. å., Elmhult—Liatorp,  16 km., 1 dec. s. å., Liatorp—Alfvesta, 
page_number=120, index= - Södra stambanan  - Södra strandverket  - Södra stäket  - Södra Sveriges fiskeriförening  - Södra Sveriges sjuksköterskehem  - Södra Sveriges stufvareförbund  - Södra sällskapet  - Södra Säm  - Södra teatern  - Södra Tjust  - Södra Unnaryd  - Södra Vadsbo domsaga  - Södra Vadsbo kontrakt  - Södra Vedbo  - Södra Vi 
32 km., 1 okt. 1863, Mullsjö—Jönköping, 32 km., 1 dec. s. å., Alfvesta—Lamhult, 31 km., 1 juni 1864, Lamhult—Sandsjö, 39 km., 1 okt. s. å. och Sandsjö—Nässjö—Jönköping, 59 km., 1 dec. s. å., då således Södra stambanan i sin helhet var öppnad för trafik. Af Södra stambanan tillhör linjen Falköping Ranten—Nässjö Statens järnvägars 5:e trafiksektion, som ingår i dessas 2:a distrikt, linjen Nässjö—Hässleholm 9:e och linjen Hässleholm—Malmö 7:e trafiksektionen, hvilka båda sektioner tillhöra 3:e distriktet. A. d'A. 
<b>Södra strandverket,</b> fästningsverk på Marstrandsön. Se Gustafsborg 2, sp. 697. 
<b>Södra stäket.</b> Se Baggensstäket. 
<b>Södra Sveriges fiskeriförening</b> bildades 1906. Föreningens ändamål är 1) att genom anställande af planmässiga fiske- och fiskodlingsförsök utbilda rationella brukningsmetoder för insjö- och dammkultur;  2) att frambringa och sprida för södra Sveriges naturförhållanden lämpade, snabbväxande fiskraser; 3) att inrätta och underhålla en skola för utbildning af insjöfiskare och fiskodlare; 4) att genom skrifter och instruktörer på allt sätt befordra sötvattensfiskets utveckling inom föreningens område, samt 5) att underlätta fiskens afsättning. Fråga har nu väckts om, att en del af denna verksamhet skall öfvertagas af staten. Föreningens verksamhetsområde var från början endast Skåne, Småland och Blekinge, men har senare utsträckts till hela södra och mellersta Sverige. Föreningen har 1906 anlagt i Aneboda socken af Kronobergs län en fiskeriförsöksstation, som tillika är en central fiskodlingsanstalt, hvarifrån hushållningssällskap och privata fiskodlare kunna erhålla sutare, karp, regnbågsforell, gös m. fl. fiskslag för utplantering i dammar, sjöar och vattendrag. För denna försöksstation eger föreningen i Aneboda en jordareal af 97,78 har, på hvilken i jan. 1918 funnos 44 fiskdammar med en sammanlagd areal af 42 har. Dessutom har föreningen för anställande af fiskodlingsförsök i Skåne vid Eriksdals järnvägsstation i Malmöhus län arrenderat ett jordområde af 17,5 har, på hvilka anlagts dammar (15,8 har) för karp, sutare och forell, hvarjämte föreningen för sina insjöfiskeförsök arrenderat flera sjöar i Malmöhus och Kronobergs län. 1910 inrättades vid försöksstationen i Aneboda ett biologiskt laboratorium, där äfven privata vetenskapsidkare äro i tillfälle att bedrifva hydrobiologiska studier. 1908 inrättade föreningen i Aneboda en fiskeriskola för att utbilda kunniga fiskodlare och insjöfiskare. Kursen räcker 9 månader och omfattar såväl praktisk som teoretisk utbildning. Fr. o. m. 1919 skall denna skola omändras så, att den kommer att bestå af kortare specialkurser i skilda läroämnen (dammkultur, insjökultur, fiskredskapstillverkning m. m.). Föreningen utger "Skrifter utgifna af Södra Sveriges fiskeriförening". För meddelande af råd och biträde vid anläggning och skötsel af fiskdammar och fiskodling har föreningen en konsulent. Föreningen åtnjuter anslag dels af staten, dels af olika hushållningssällskap. 1918 uppgick statsanslaget till 22,000 kr. och hushållningssällskapens sammanlagda anslag till 5,500 kr. Föreståndare för föreningens försöks- och fiskodlingsverksamhet samt fiskeriskola äfvensom sekreterare var från föreningens bildande till 1913 dåv. fiskeriintendenten O. Nordqvist. F. n. (1918) är kapten D. M. Klingspor föreningens verkställande direktör. O. N—t. 
<b>Södra Sveriges sjuksköterskehem.</b> Se  Sjuksköterskor. 
<b>Södra Sveriges stufvareförbund.</b> Se  Svenska arbetsgifvareföreningen. 
<b>Södra sällskapet,</b> klubb, stiftad i Stockholm 1843, hade till ändamål att "lämna tillfälle för bildade och välkända medborgare af alla klasser att sammanträffa och sysselsätta sig med konversation och lektyr samt anständiga och tillåtna tidsfördrif". Ledamöternas antal fick ej öfverstiga 300; årsafgiften var 6 rdr 32 sk. b:ko (= 10 kr.). 
<b>Södra Säm,</b> socken i Älfsborgs län, Kinds härad. 3,185 har. 700 inv. (1917). Annex till Gällstad, Göteborgs stift, Kinds kontrakt. 
<b>Södra teatern.</b> Se Stockholms teatrar, sp. 80. 
<b>Södra Tjust</b>. 1. Härad i Kalmar län, ingår i  Tjusts domsaga, Norra och Södra Tjusts härads tingslag och Tjusts fögderi samt omfattar socknarna Hjorted, Hallingeberg, Locknevi, Blackstad, Odensvi, Gladhammar, Västerrum, Törnsfall, Gamleby (med Gamleby köping). 1,337 kvkm. 19,409 inv. (1917). — 2. Kontrakt i Linköpings stift, omfattar de åtta pastoraten Västervik, Törnsfall, Odensvi, Hjorted, Locknevi med Blackstad, Hallingeberg, Gamleby, Gladhammar med Västerrum. 1,364 kvkm. 31,094 inv. (1917). 
<b>Södra Unnaryd,</b> socken i Jönköpings län, Västbo härad. 21,399 har. 2,090 inv. (1917). S. bildar med Jälluntofta ett pastorat i Växjö stift, Västbo kontrakt. Om allmogedräkten se pl. I till art. Folkdräkt. 
<b>Södra Vadsbo domsaga.</b> Se Vadsbo södra domsaga. 
<b>Södra Vadsbo kontrakt,</b> i Skara stift, omfattar de åtta pastoraten Fagre med Trästena; Hjälstad med Vad, Svenneby och Mo; Götlunda med Flistad; Väring med Locketorp, Bällefors med Ekeskog och Beateberg; Ransberg med Mölltorp; Karlsborg; Undenäs med Halna. 1,046 kvkm. 21,258 inv. (1917). 
<b>Södra Vedbo.</b> 1. Härad i Jönköpings län, ingår i Norra och Södra Vedbo domsaga och fögderi samt omfattar socknarna Ingatorp, Bellö, Hässleby, Hult, Edshult, Höreda, Mellby, Eksjö landsförsamling, Flisby, Norra Solberga. 1,012 kvkm. 14,763 inv. (1917). — 2. Kontrakt i Linköpings stift, omfattar de fem pastoraten Eksjö stad med landsförsamlingen, Höreda med Mellby, Hult med Edshult, Ingatorp med Bellö, Flisby med Norra Solberga. 937 kvkm. 18,396 inv. (1917). 
<b>Södra Vi,</b> socken i Kalmar län, Sevede härad. 26,087 har. 3,314 inv. (1917). S. Vi bildar med Djursdala ett pastorat i Linköpings stift, Tunaläns och Sevede kontrakt. Inom socknen ligger S. Vi järnvägsstation på Östra centralbanan, som utvecklat sig till ett rätt betydande samhälle, med flera handlande, industri (torfströfabrik, snickerifabrik och sågverk), bankkontor m. m., och nära stationen ligger vid sjön Krön den sedan gammalt välkända S. Vi hälsobrunn med hälsokälla med hög järnhalt och radioaktivitet (2,798 
page_number=121, index= - Södra Vi  - Södra Villie  - Södra Ving  - Södra Vram  - Södra Vånga  - Södra vändkretsen  - Södra Åby  - Södra Åkarp  - Södra Åsarp  - Södra Åsbo  - Södra Åsbo och Bjäre domsaga  - Södra Åsum  - Södra Ölands järnväg  - Södre  - Södring, Julie Weber  - Söegaard, Peter Munch  - Söfde  - Söfdeborg 
voltenheter), varma och kalla bad, sjukgymnastik, massage m. m. 
<b>Södra Villie.</b> Se Villie. 
<b>Södra Ving</b> (med Töfve), socken i Älfsborgs län, Ås härad. 7,109 har. 1,270 inv. (1917). S. (med Töfve) bildar med Härna, Fänneslunda och Grovare ett pastorat i Skara stift, Ås kontrakt. 
<b>Södra Vram,</b> socken i Malmöhus län, Luggude härad. 1,390 har. 3,329 inv. (1917). I kyrkligt afseende ingår S. i Norra Vrams församling (se Norra Vram 1). 
<b>Södra Vånga,</b> socken i Älfsborgs län, Ås härad. 865 har. 135 inv. (1917). Annex till Hällstad, Skara stift. Ås kontrakt. 
<b>Södra vändkretsen,</b> <i>astron.</i> Se Jorden, sp. 128. 
<b>Södra Åby,</b> socken i Malmöhus län, Vemmenhögs härad. 1,363 har. 599 inv. (1917). Annex till Hemmingsdynge, Lunds stift, Vemmenhögs kontrakt. 
<b>Södra Åkarp,</b> socken i Malmöhus län, Oxie härad. 1,122 har. 600 inv. (1917). Annex till Mellan-Grefvie, Lands stift, Oxie kontrakt. 
<b>Södra Åsarp,</b> socken i Älfsborgs län, Kinds härad. 1,699 har. 760 inv. (1917). Annex till Länghem, Göteborgs stift, Kinds kontrakt. 
<b>Södra Åsbo.</b> 1. Härad i Kristianstads län, ingår i Södra Åsbo och Bjäre domsaga, samma härads tingslag och Ängelholms fögderi samt omfattar socknarna Höja, Starby, Ausås, Ströfvelstorp, Björnekulla, Västra Broby, Kvidinge, Västra Sönnarslöf, Stenestad. 25,973 har. 15,156 inv. (1917). — 2. Kontrakt i Lunds stift, omfattar de fem pastoraten Björnekulla med Västra Broby, Kvidinge med Västra Sönnarslöf, Höja med Starby, Ausås, Ströfvelstorp. 22,839 har. 14,485 inv. (1917). 
<b>Södra Åsbo och Bjäre domsaga,</b> i Kristianstads län, omfattar Södra Åsbo härad och Bjäre härad, som tillsammans utgöra ett tingslag. 54,023 har. 29,874 inv. (1917). 
<b>Södra Äsum,</b> socken i Malmöhus län, Färs härad. 2,863 har. 2,449 inv. (1917). Häraf komma 145 har, 1,070 inv. på det inom socknen belägna Sjöbo municipalsamhälle. Annex till Brandstad, Lunds stift, Färs kontrakt. 
<b>Södra Ölands järnväg</b> (sign. S. Ö. J.), smalspårig (0,891 m.), 95,9 km. lång järnväg på Öland, Kalmar län, som eges och trafikeras af Södra Ölands järnvägs-a.-b. Den utgår från Borgholms station vid Borgholm—Böda järnväg och är framdragen i sydlig riktning genom Räpplinge, Gärdslösa, Långlöts, Runstens och Norra Möckleby socknar till Gårdby socken samt vidare åt v. genom Torslunda socken till Färjestaden vid Ölands västra kust. Härifrån fortsätter den åt s. genom Vickleby och Resmo socknar till Mörbylånga köping, föres därefter i sydöstlig riktning genom Mörbylånga, Kastlösa och Hulterstads socknar till öns östra kust samt slutligen söderut genom Segerstads och Gräsgårds socknar till slutpunkten Näsby i Ås socken. Slutstationen benämnes numera Ottenby. Sträckan Borgholm—Färjestaden öppnades för trafik 24 nov. 1909 och sträckan Färjestaden—Ottenby 1 febr. 1910. Vid 1916 års slut utgjorde bokförda byggnads- och förrådskostnaden 2,258,022 kr., hvaraf för rullande materiel 322,495 kr., och aktiekapitalet 952,600 kr. Järnvägsbolagets styrelse har sitt säte i Kalmar, och järnvägens postadress är  Mörbylånga. A. d'A. 
<b>Södre,</b> <i>nord. myt.</i> Se Dvärg, sp. 1132. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Södring,</b> Julie Weber, dansk skådespelerska, f. 19 juli 1823, d. 27 april 1894, dotter till skådespelaren K. N. Rosenkilde, debuterade 1843 på k. teatern i Köpenhamn och gjorde strax utomordentlig lycka genom sitt fulländade spel och outtömligt goda lynne, ett arf från fadern. I <i>Magdelone</i> i Holbergs komedier samt i komiska äldre roller i Heibergs, Hertz' och Hostrups lustspel och vådeviller visade hon ett verkligt mästerskap; men äfven i flera allvarliga roller vann hon stort bifall genom den hjärtlighet hon lade i sitt spel. Fru S. kan räknas till de största konstnärinnorna på den danska scenen. 1875 tog hon afsked af hälsoskäl. Hon var 1849—81 gift med sedermera mineralvattensfabrikanten Carl S. Fru S:s <i>Erindringer</i> utgåfvos 1894—95 i 2 bd. E. Ebg. 
<b>Söegaard</b> [-går], Peter Munch, norsk läkare, f. 25 juli 1866 i Kristiania, aflade 1891 medicinsk ämbetsexamen, har varit verksam särskildt på tuberkulos- och kräftsjukdomarnas område både i praktiken och som vetenskaplig författare. K. V. H. 
<b>Söfde,</b> socken i Malmöhus län, Färs härad. 7,617 har. 1,497 inv. (1917). S. bildar med Blentarp ett till egaren af Söfdeborg patronellt pastorat i Lunds stift, Färs kontrakt. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Söfdeborgs slott, östra sidan.</tr></table> <b>Söfdeborg,</b> herresäte i Söfde socken, Malmöhus län, något ö. om Söfdesjön och 3 km. från S. station på Malmö—Simrishamns järnväg. Den urspr. gården låg på en holme i norra delen af Söfdesjön, men det nya slott, som uppfördes 1597, förlades något östligare, vid södra sidan af en mindre sjö, Söfdeborgssjön, omgifvet af vattengraf och prydt med torn. 1840—44 genomgick denna 1500-talsborg genom professor Brunius en till det yttre genomgripande förändring, då den utstyrdes med en dekoration i medeltida, närmast romansk stil. Den består (se fig.) af en hufvudbyggnad och två flyglar, alla två våningar höga och på tre sidor omslutande en mot v. öppen borggård. I 
page_number=122, index= - Söfdeborg  - Söfning  - Söfteland  - Söfvestad  - Sögne  - Sögüd  - Söholt  - Söhrling, Vilhelmina Maria  - Sök  - Sökande  - Sökare  - Sökkelven  - Söklinje 
sydöstra hörnet är ett rundt torn, i fyra våningar 22,5 m. högt till taklisten. Rundt hela byggnaden löper under takfoten en rundbågsfris, som ock omger tornet, som fick en krans af tinnar i st. f. den forna spiran. Östra sidans midtparti, omkring och öfver det låga porthvalfvet, är dekoreradt i medeltidsstil med murband, nischer, rundbågsfriser och öfverst ett tinnkrönt gafvelröste. Märkligaste rummet är "stensalen" i bottenvåningens sydöstra hörn, med ett stucktak (från omkr. 1640). Slottet har en tafvelsamling af omkr. 150 n:r. V. om slottet har en del af den genom tillandning här torrlagda sjön förvandlats till en större engelsk park, genomslingrad af gräfda kanaler. I n. begränsas slottsholmen af sjön, hvarifrån vattnet ledes in såväl i parkens kanaler som i de gamla slottskanalerna. Godset omfattar i Söfde, Ilstorp, Tolånga och Blentarps socknar sammanlagdt 29 11/16 mtl, tax. till 1,511,500 kr. (1916) och med en egovidd af omkr. 5,000 har. — S. anses vara det af Saxo omtalade <i>Sygostha</i> l. <i>Sygastha,</i> där biskop Absalon 1180 vardt anfallen af skåningarna och som tillhörde Lundabiskoparna under hela medeltiden. Vid reformationen indrogs S. till danska kronan och såldes 1587 till Fr. Lange, som uppförde östra och södra längan samt det fasta tornet i s. ö. 1639 tillhörde S., troligen genom köp, Otto Tott, som tillbyggde en flygel och företog andra byggnadsarbeten, samt ärfdes af sonen Holger Tott, som, sedan Skåne blifvit svenskt, 1682 sålde godset till generalguvernören R. von Ascheberg. S. egdes sedan af hans son (d. 1722) samt af dennes systrar och systerbarn, bl. a. öfveramiralen Klas Sparre (d. 1733), som skref sig grefve till S. Genom köp och arf egdes S. sedermera af generalguvernören grefve J. A. Meijerfeldt och dennes son generallöjtnanten J. A. Meijerfeldt, som 1788 sålde S. till grefve K. G. Piper, hvilken, sedan han 1795 inköpt granngodset Snogeholm, lämnade båda egendomarna i arf till sin son, sedermera öfverkammarherren grefve E. Piper. Efter hans sons, grefve E. Pipers, död (1849) delades egendomarna mellan hans tre barn, hvarvid S. tillföll äldste sonen, grefve Alfr. Piper (d. 1910). Enligt hans bestämmelse öfvergick S. till hans yngre sonson, M. Piper, som nu är S.s egare. Wbg. 
<b>Söfning,</b> <i>med.</i>, för operativa åtgärder eller för svår och långvarig undersökning, åstadkommes merendels därigenom, att patienten inandas kloroform eller eterångor. (Se vidare Bedöfningsmedel.) 
<b>Söfteland,</b> norsk skogsskola,  vid Kristiania—Bergenjärnvägen, 28 km. från Bergen. 
<b>Söfvestad,</b> socken i Malmöhus län, Herrestads härad. 4,292 har. 1,001 inv. (1917). S. bildar med Bromma ett till egaren af Krageholm alternerande patronellt pastorat i Lunds stift, Ljunits och Herrestads kontrakt. 
<b>Sögne,</b> härad och socken, omfattande dels kusten, dels några öar mellan Kristiansand och Mandal, Lister og Mandals amt, Norge. 137,59 kvkm. 2,609 inv. (1910), hvaraf strandstedet Höllen 219. K. V. H. 
<b>Sögüd,</b> stad i turkiska vilajetet Khodavendikiar (Mindre Asien), 105 km. ö. om Brussa. Omkr. 18,000 inv. Sidenindustri. 
<b>Söholt,</b> ort i Romsdals amt, Norge, s. ö. om Aalesund, 311 inv. (1910). Ångbåtstrafik, post- och telegrafstation, hotell, sparbank, amtsskola, mejerier. K. V. H. 
<b>Söhrling,</b> Vilhelmina Maria, operasångerska. Se Strandberg 7. 
<b>Sök,</b> <i>jaktv.</i>, jakthundens verksamhet vid uppsökandet af villebrådet. Stöfvaren söker med nosen mot marken och under mer eller mindre lifliga svansrörelser. Hönshunden bör däremot söka med upplyft hufvud ("högt sök"), uppfångande den vittring, som kringföres af vinden. Vidare bör hönshunden vid sök på fältet kryssa i regelbundna slag upp mot vinden, hvilket kallas att "reviera i regelbundet sick-sack-sök". G. G. 
<b>Sökande,</b> <i>jur.</i>, benämnes part, som i revisionsväg hos K. M:t söker ändring i hofrätts dom. 
<b>Sökare,</b> <i>fys.</i>, en mindre kikare, hvarmed en starkt förstorande kikare utrustas för att lättare kunna inriktas. Ju starkare förstoring, som används vid kikare, desto mindre blir synfältet (se d. o. och Astronomiska instrument, sp. 289). Det är därför förenadt med stora svårigheter att direkt inrikta en starkt förstorande kikare, t. ex. en astronomisk tub, mot ett bestämdt föremål, t. ex. en stjärna. Större tuber utrustas därför med sökare (S i fig.) med liten förstoring, som fast förbindes med tuben på så sätt, att de båda instrumentens axlar bli parallella. Om man ser genom den lilla kikaren och inriktar densamma så, att det föremål, som skall undersökas, synes midt i synfältet, blir föremålet på samma gång inställdt i den större kikarens synfält. T. E. A. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tub med sökare.</tr></table> 
<b>Sökkelven</b> (fr. o. m. 1918 officiellt Sykylven), härad och socken omkring den lilla Sykylvfjord s. om Aalesund, Romsdals amt, Norge. 261,05 kvkm. 2,447 inv. (1910). K. V. H. 
<b>Söklinje,</b> <i>sjöv.</i> 1. En efter vissa grunder konstruerad kurva i sjökortet, med ledning af hvilken ett med jämn, hög fart framgående fartyg har största sannolikhet att anträffa ett annat fartyg, som kort förut afgått med jämn fart och rak kurs från närbelägen ort. — 2. Formering af fartyg i linje med stora mellanrum. Jfr Formering. 1—2. H. W—l. 
page_number=123, index= - Sökljus  - Sökvabäck  - Söl  - Sölen  - Sölenkletten  - Sölensjöen  - Sölfskatten  - Sölfverarm, Paul Adolf  - Sölfverberg, Sven Larsson  - Sölfverhielm  - Sölfwerskiöld  - Sölgrop  - Sölja  - Sölleröd  - Sölling, Peter Norden  - Sölvad  - Sölve  - Sölver, Ane Dorothea  - Sölwersparre  - Sölvesborg 
<b>Sökljus,</b> ett vanligen i jämn rörelse, med riktning mot horisonten, varande, mer eller mindre koncentreradt ljusknippe från en (elektrisk) strålkastare. H. W—l. 
<b>Sökvabäck</b> (fnod. <i>Sökkvabekkr</i>) gudinnan Sagas (se d. o.) boning. 
<b>Söl,</b> <i>bot.</i> Se Island, sp. 928, och Rhodymenia. 
<b>Sölen,</b> norskt fjällparti i Alvdals (förr Lille-Elvedalens) härad, Hedemarkens amt, med topparna Storsölen l. Sölenkletten (1,825 m.) samt, s. ö. därom, Storhögda (1,512 m.) och Nehatten (1,605 m.). I grannhäradet Övre Rendal reser sig Rendalssölen (se Rendalen). K. V. H. 
<b>Sölenkletten,</b> bergstopp. Se Sölen. 
<b>Sölensjöen,</b> en 21,5 kvkm. stor, 13,5 km. lång sjö, 685 m. ö. h., i Hedemarkens amt, Norge, afflyter genom Sölna elv till den endast 3 km. aflägsna Trysilelven (Klarälfven). K. V. H. 
<b>Sölfskatten,</b> <i>kam.</i> Se Prästernas utlagor och Silfverskatt. 
<b>Sölfverarm,</b> Paul Adolf, sjömilitär, f. 27 nov. 1769 i Finland, d. 3 aug. 1820 i Stockholm, antogs 1788 i krigstjänst, blef 1789 löjtnant och 1801 kapten i arméns flotta samt utmärkte sig som sådan mycket i striderna i finska skärgården 1808, särskildt vid Sandöström (se d. o.), där hans manövrer voro "de mest utmärkta, som någonsin blifvit utförda af skärgårdsfartyg". S. blef major i arméns flotta 1809 och erhöll öfverstelöjtnants karaktär 1815. Han är besjungen af Oskar Fredrik. 
<b>Sölfverberg,</b> Sven Larsson, mekaniker, f. 12 april 1653 i Nyköping, d. 7 aug. 1727 i Stockholm, hette före adlandet Brun, studerade styckgjutarkonsten i Norge och Danmark samt begaf sig därefter till England, hvarest han bl. a. uppfann en egen behandlingsmetod för gjutstyckens temperering. Efter att äfven med utmärkelse ha tjänat vid holländska armén, där han införde bruket af bleckpontoner för hastig broslagning, kallades S. af Ludvig XIV till Frankrike för att utföra vattenledningar m. fl. ingenjörsarbeten. På Karl XI:s uppmaning gick han i svensk tjänst. Hemkommen till Sverige, utnämndes han 1683 till kapten-mekanikus vid Fortifikationen och adlades 1687 med namnet S. I sitt fädernesland var han verksam inom flera grenar, särskildt inom bergsmekaniken (1684 fick han privilegium på vattenkonsters inrättande i bergslagerna) samt tjänstgjorde f. ö. under hela tiden vid Fortifikationen. 1721 tog han afsked med överstelöjtnants titel. (L. W:son M.) 
<b>Sölfverhielm.</b> Se Silfverhielm. 
<b>Sölfwerskiöld.</b> Se Silfverskiöld. 
<b>Sölgrop,</b> <i>jaktv.</i>, grund vattensamling, hvari hjortdjur och vildsvin bada och söka svalka ("söla sig") under varma sommardagar. G. G. 
<b>Sölja.</b> 1. Spänne, som består af en vanligen fyrkantig ram med vidfäst kort nål (torn l. torne) samt är anbragt vid ena ändan af en rem, så att den andra med hål försedda remändan kan dras igenom ramen och fästas medelst tornen. (Ringformiga lösa spännen kallas i Norge "söljer"; jfr fig. 8 till art. Norsk konst.) — 2. <i>Arkeol.</i> Liknande spänne med rund, oval eller fyrkantig ram och ofta med ett vid ramen fäst rembeslag (en vanligen dubbelböjd metallplåt af olika form, i hvilken remmen instickes). Är ramen rund och sluten, kallas söljan ringsölja, stundom ringspänne, hvilket namn dock af somliga arkeologer brukar reserveras för större spännen med ej sluten ram och stundom mera oval form. (Se f. ö. fig. 1—3) — 3. <i>Ridk.</i> Se Sadel, sp. 314. 2. T. J. A. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Bronssölja från "romerska järnåldern" iNorden. (Gottland.)</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Bronssölja med rembeslag, frånfolkvandringstiden. (Gottland.)</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Bronssölja från vikingatiden, medrembeslag. (Småland.)</tr></table> 
<b>Sölleröd,</b> socken i nordöstra delen af Själland, 17 km. n. v. om Köpenhamn. 5,600 inv. (1911). S. är vackert beläget vid Sundet och fylldt af skogar. De forna byarna äro nu delvis förvandlade till villasamhällen. Socknen omfattar Holte, Skodsborg och Vedbæk samt genomskäres sedan 1900 af järnvägen Lyngby—Vedbæk. E. Ebg. 
<b>Sölling,</b> Peter Norden, norsk-dansk sjömilitär, f. 1758 i Kristiansand, d. 1827, sedan 1812 kommendör, inlade utomordentlig förtjänst genom sitt arbete på att skaffa fiskarbefolkningen och lotsarna i Norge däckade båtar af god konstruktion i st. f. de gammaldags öppna och farliga farkosterna. Se Thora Hanson, "En nations velgjörer: P. N. S." (1900). K. V. H. 
<b>Sölvad,</b> <i>fisk.</i> Se Grundvad. 
<b>Sölve,</b> konung. Se Solve. 
<b>Sölver,</b> Ane Dorothea. Se Liebe. 
<b>Sölwersparre.</b> Se Silfversparre. 
<b>Sölvesborg,</b> stapelstad i Blekinge län, ligger i landskapets västra del, på västra sidan af Listerslandet, helt nära skånska gränsen, vid västra stranden af en vik af Hanöbukten. Stadens hela område utgöres af 798 har (hvaraf 5 har vatten), men däraf äro endast 36,5 har intagna i den ännu gällande stadsplanen. Förslag till en ny sådan är emellertid utarbetadt och beroende på K. M:ts pröfning. Vinner detta förslag stadfästelse, komma gränserna för själfva stadsplanen att omsluta ett område af 104,5 har. Folkmängden, som 1805 var endast 707 pers., växte länge mycket långsamt, och ännu 1890 var den endast 1,531 pers., men har sedan ökats raskare än i andra länets städer samt 
page_number=124, index= - Sölvesborg 
uppgick vid 1917 års slut till 3,518 pers. Tax.-värdet af fast egendom var 1917 6,503,500 kr., hvaraf 458,200 kr. å bevillningsfri fastighet och 361,100 kr. å jordbruksfastighet. Den taxerade inkomsten af kapital och arbete var s. å. 3,948,520 kr., den beskattningsbara inkomsten 3,617,830 kr. Stadens tillgångar vid 1915 års slut upptogos till 1,258,526 kr., dess skulder till 909,674 kr.; dess inkomster s. å. till 205,979 kr. och dess utgifter till 217,763 kr. I kommunalskatt utdebiterades 1915—17 kr. 5:44 per 100 kr. inkomst. S. har bibehållit mycket af sin ursprungliga, ålderdomliga prägel, hvilken framträder i synnerhet i det oregelbundna byggnadssättet med de trånga och krokiga gatorna i stadens äldre delar. Den ålderdomliga karaktären utplånades icke ens genom den stora eldsvåda, som 1801 härjade staden. Den s. k. Nya staden har däremot regelbundna kvarter och raka samt jämförelsevis breda gator, af hvilka också den förnämsta hedrats med namnet Bredgatan. Tack vare trädgårdarna, i hvilkas grönska de låga husen ligga inbäddade, gör S. sommartiden ett behagligt, nära nog idylliskt intryck. S:s gamla kyrka (fig. 3) är en i många afseenden mycket märklig byggnad, hvars tillkomst ligger långt tillbaka i medeltiden. Vid den omfattande restaurering, som templet 1906 undergick, blottades å hvalf och väggar medeltida målningar, framställande scener ur den heliga historien. Altartaflan har ett högt konstnärligt värde. En inskription å densamma anger, att den skänkts till kyrkan 1632 af Tage Tott, den "skånske kungen", för hvars välvilja bl. a. äfven Trälleborgs kyrka var föremål. — Rådhuset, vid Stortorget, är från 1805, men ombyggdes 1913 (fig. 4). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Sölvesborgs vapen.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan af Sölvesborg.<i>1.</i> Kyrka. — <i>2.</i> Rådhus.— <i>3.</i> Tullhus och Drätselkammare. — <i>4.</i> Postkontor.— <i>5.</i> Telegrafstation. — <i>6.</i> Samskola.— <i>7.</i> Folkskola. — <i>8.</i>  Nya hotellet.— <i>9.</i> Järnvägsstation. — <i>10.</i> Lasarett.— <i>11.</i> Begrafningsplats. — <i>12.</i> Stortorget.— <i>13.</i> Hästtorget. — <i>14.</i> "Slottet" och slottsruinen.— <i>15.</i> Tivoli.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Sölvesborgs kyrka.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Rådhuset.</tr></table> 
Till stadens onekligen raska utveckling under de senare årtiondena har kraftigt bidragit anslutningen till statsbanenätet genom järnvägen S.—Elmhult. Innan denna byggdes, hade S. järnvägsförbindelse med Kristianstad (sedan 1874) och med de öfriga Blekingestäderna (sedan 1886). Genom en senare tillkommen järnväg, S.—Hällevik, har stadens karaktär af hufvudort för Listerslandet blifvit än mera framträdande. Samhällets förbindelser sjöledes ha jämväl under senare tid starkt utvecklats. Ännu på 1860-talet var hamnen endast 3 m. djup, hamnanläggningen ytterst primitiv och utan regelbunden ångbåtsförbindelse, men sedan dess har hamnområdet utfyllts och betydande arbeten med kajer, fyrbelysning m. m. utförts och inloppet uppmuddrats. Vid 
page_number=125, index= - Sölvesborg  - Sölvesborg  - Sölvesborg-Kristianstads järnväg  - Sölvesborg-Olofström-Elmhults järnväg  - Sölvesborgs landsförsamling  - Sölvfisken  - Sölvsbergit  - Söm 
1915 års slut hade staden 20 fartyg om 11,851 nettoton, hvaraf 7 ångfartyg om 7,738 ton. S. å. ankommo och afgingo sammanlagdt 1,014 fartyg om 192,051 ton, hvaraf från och till utlandet 233 fartyg om 54,777 ton. Och i hamnafgifter för fartyg och varor erlades 56,355 kr. Tulluppbörden uppgick s. å. till 28,051 kr. Stadens export utgöres hufvudsakligen af brännvin, potatismjöl, trävaror, granit, eldfast sten, cement och kaolin från Bromölla; Sv. granitindustribolaget har flyttat sitt hufvudkontor till S., och ett stensliperi finnes där. Andra industrier representeras af ett skeppsvarf, där äfven större fartyg repareras (170 arb.), gjuteri och mek. verkstad, glasbruk (36 arb.), ett större garfveri, sammanlagdt 12 arbetsställen, med 327 arb. och ett salutillverkningsvärde af 3,115,077 kr. (1915). Antalet handlande var s. å. 56 med en bevillningstaxerad inkomst af 190,780 kr. — Staden har postkontor, telegrafstation af 2:a kl., stadsläkare, distriktsveterinär, apotek, sparbank samt afdelningskontor af Skand. kredit-a.-b. och Malmö folkbank, två tidningar: "Sölvesborgsbladet" och "Sölvesborgstidningen" (hvardera 3 ggr i veckan). Staden har elektrisk belysning, men ej vattenledning, enär en mängd borrbrunnar gjort en sådan hittills öfverflödig. Sedan stadens 3-klassiga allmänna läroverk indragits, har staden en enskild 5-klassig samskola med dimissionsrätt till realskolexamen. Med sitt annex, S. landsförsamling, bildar staden ett pastorat i Listers och Bräkne kontrakt, Lunds stift. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Sölvesborgs slotts ruin.</tr></table> S:s historia går tillbaka till sagans tider. Antagligen har staden en gång i tiden vuxit upp i skydd af det nu i ruiner lagda slottet (se nedan). Dess äldsta kända privilegier utfärdades 1445 af konung Kristofer, som åberopar de af hans företrädare stadfästa. 1452 brändes staden af svenskarna. 1654 upphäfdes stadsprivilegierna, borgarna ålades att bli edsvurna borgare i Kristianstad och fingo endast därifrån hämta varor, och S. blef således en köping under denna stad. Stadsrättigheterna återfick S. 1835, och 1855 fick det äfven stapelrätt. — Strax n. om staden, omedelbart vid viken, men inom landsförsamlingen ligga ruinerna af S:s slott (fig. 5), vackert inbäddade i rik grönska och till en del omgifna af vattengraf. Slottets ålder är obekant. Sedan 1332 tillhörde det jämte hela Blekinge Sverige, men 1359 intogs det af Valdemar III. Drottning Margareta och konung Erik gästade slottet flera gånger och hade där 1402 ett möte med danska och svenska rådsherrar. 1436 intogs det af Engelbrekt. Ivar Axelsson Tott hade det jämte Gärds och Villands härad i pant af konung Kristian I till 1467, då konungen, sedan Tott utfärdat öppet fejdebref mot honom, efter belägring återtog slottet 10 sept. och 1470 pantsatte länet till en annan. Slottet räknades under medeltiden ofta till Skåne, och dess län omfattade Villands, Gärds och Listers härad. 1523 intogs det för konung Gustafs räkning af B. von Melen, och 1525 innehades det af S. Norby, som behärskade hela Blekinge. I sept. 1564, då Erik XIV:s trupper ryckte mot slottet, satte danske länsmannen V. Parsberg eld på slottet och flydde, hvarefter svenskarna plundrade och brände, hvad som återstod. I maj 1645 besattes slottet af G. Horn, som lät förstärka det och stadens hamn med vallar och palissader. Den siste danske länsmannen på S. var Nils Krabbe till Skillinge, som 1646 fick både S. och Kristianopels län i förläning och som 1658 utrymde S. till svenskarna. Strax därpå upprättades S:s grefskap och gafs åt K. Ulfeld, som efterföljdes af Lars Kagg och K. G. Wrangel (se Grefve, sp. 183). Det indrogs genom reduktionen. Gården S., vanligen benämnd Slottet, skatteköptes 1759 och har ofta bytt egare. Den har en mangårdsbyggnad från 1802, belägen något n. v. om ruinen, och omfattar 2 3/4 mtl, tax. till 212,000 kr. (1917). Åtgärder ha nyligen vidtagits för att bevara slottsruinen från vidare förfall. K. E—ff. L. W:son M. 
<b>Sölvesborg,</b> grefskap. Se Grefve, sp. 183, och Sölvesborg, sp. 214. 
<b>Sölvesborg—Kristianstads järnväg.</b> Se Mellersta Blekinge järnväg och Blekinge kustbanor. Suppl. 
<b>Sölvesborg—Olofström—Elmhults järnväg</b> (sign. S. O. E. J.), normalspårig (1,435 m.), 71,9 km. lång, med 7,2 km. inom Kronobergs, 38,4 km. inom Kristianstads och 26,3 km. inom Blekinge län belägen järnväg, som eges och trafikeras af Sölvesborg—Olofström—Elmhults nya järnvägs-a.-b. Den sträcker sig från Sölvesborgs station vid Sölvesborg—Kristianstads järnväg af Blekinge kustbanor med omkr. hälften af sin längd i nordlig och hälften i nordvästlig hufvudriktning till Elmhult vid Södra stambanan. Den öppnades för trafik 23 maj 1901. Vid 1916 års slut utgjorde bokförda byggnads- och förrådskostnaden 2,857,871 kr., hvaraf för rullande materiel 250,443 kr., aktiekapitalet 605,300 kr., reservfonden 500,000 kr. och afskrifningsfonden 68,902 kr. Järnvägsbolagets styrelse har sitt säte i Stockholm, och järnvägens postadress är Sölvesborg. A. d'A. 
<b>Sölvesborgs landsförsamling,</b> socken i Blekinge län, Listers härad. 1,386 har. 737 inv. (1917). Annex till Sölvesborgs stad, Lunds stift, Listers och Bräkne kontrakt. 
<b>Sölvfisken,</b> <i>zool.</i> Se Kummelsläktet. 
<b>Sölvsbergit,</b> <i>petrogr.</i> Se Lindöit. 
<b>Söm,</b> lat. <i>sutura, anat.</i>, kallas den förening mellan knotor, i hvilken dessa, vanligen med mer eller mindre taggiga kanter, gripa in i hvarandra, skilda blott af en ringa mängd fibrös substans. 
page_number=126, index= - Söm  - Söm  - Sömme, Jakob Kielland  - Sömmerda  - Sömmerring, Samuel Thomas von  - Sömmershaffn  - Sömn 
Ehuru åtskilliga andra benföreningar ha omisskännelig likhet med sömmarna, ger man dock detta namn nästan uteslutande åt dem, som förekomma mellan kraniets platta ben (se vidare Hufvudskål). De uppkomma där på följande sätt. Kraniets ben uppstå ur en fibrös hinna, i hvilken på bestämda punkter grundvalen lägges till de skilda knotorna i form af små stråliga skifvor. Från dessa första "ossifikationspunkter" växa benskifvorna åt alla kanter. Hos det nyfödda barnet äro deras ännu fibrösa kanter så breda, att benskollorna kunna skjutas åt sidorna mot, ja öfver hvarandra (interkaleras), en sak, som är af vikt vid födelseakten, enär till följd af denna anordning hufvudets volym kan minskas af det yttre trycket vid passagen genom bäckenet. Efter födelsen tillväxa de ytterligare i ytutbredningen, tills deras kanter komma i närheten af eller möta sina grannar. I gränsen sker nu icke under normala förhållanden förbeningen strax, och de öppna, eller rättare oförbenade, springorna, ofta utmärkta af taggig form, är det, som kallas sömmar, suturer. Sådana sträcka sig nu på kraniet dels longitudinellt, dels transversellt, och deras närvaro är det, som ännu en lång tid möjliggör en fortfarande utväxt af kraniebenen, alltefter den af dem inneslutna hjärnans behof för sin utväxt och utveckling. En förbening af sömmarna inträffar dock normalt; den börjar i människans kranium mellan 30—40 åldersåren, först på knotornas inre yta, och fortgår så, att sömmarna innantill kunna vara totalt igenvuxna, under det att de utanpå ännu äro fullt tydliga. Stundom inträffar, under abnorma förhållanden, att förbening uppstår i sömmarna eller på de ställen, där dessa normalt borde finnas, redan under perioden för utväxten, t. o. m. ganska tidigt, och då kunna de ännu små benskollorna lödas kant i kant till hvarandra på det abnorma stället. Är förbeningslokalen inskränkt till en hel söm, kunna ben och hjärna utväxa åt andra håll, i riktningen längs åt den hopvuxna sömmen och få då egendomliga former; stänges en långsöm, blir hufvudet smalt och långsträckt; stänges en tvärsöm, blir det bredt, kort och högt; är föreningen partiell eller ensidig, blir hufvudet snedt enligt samma regel. Sker sammanväxningen öfverallt, bli hufvudet och hjärnan onaturligt små: s. k. <i>mikrocefali,</i> i denna form följd af idiotism och vanligen af tidig död. Å andra sidan inträffar icke sällan, att vissa sömmar stå öppna länge eller under hela lifvet. Likaså händer, att förbeningen från någon ursprungspunkt icke oafbrutet sträcker sig till det vanliga suturstället, utan att i denna trakt uppstå detacherade förbeningar; då bildas där själfständiga, kantiga <i>sutur-ben</i> som ha kallats dels <i>ossa wormiana,</i> efter danske anatomen Worm, dels <i>ossa incæ,</i> därför att de så ofta träffas på kranier af fornperuvianer (inkas), förmodligen som följd af detta folkets osed att med konst omforma hufvud. På svenska kranier äro de, om än i mindre stycken, ganska vanliga i nacksömmen. Jfr Benväf, Hufvudskål och Mikrocefali. G. v. D.* 
<b>Söm</b> (Hästskosöm) användas vid skoningen för att fästa skon vid hofven. På sömmet urskiljas hufvudet, klingan och spetsen. Hufvudet bör på öfre ytan vara slätt och så stort, att det jämnt fyller falsen i skon, samt omärkligt öfvergå i klingan. Klingan bör vara dubbelt så bred som tjock, fullkomligt slät och glatt och jämnt afsmalnande mot spetsen, som från sidan sedd bör vara snedt afskuren (svickadt). Numera användas mest maskinsmidda söm, som förekomma i olika storlekar, af hvilka n:r 6, 7 och 8 äro de mest använda. E. T. N. 
<b>Sömme,</b> Jakob Kielland, norsk målare, f. 2 maj 1862 i Stavanger, student 1881, fick sin utbildning hos Lindenschmitt i München 1882—85 och vid Académie Colarossi i Paris. S. har utgått från 1880-talets realism och friluftsmåleri; hans produktion omfattar särskildt naturalistiska genre- och landskapsbilder, ofta med motiv från barnens lif. Han har också utgett barnteckningarna <i>Esters bok</i> (I—II, 1894—95), utfört bokillustrationer och tecknat för skämttidningar. K. V. H. 
<b>Sömmerda,</b> stad i preussiska reg.-omr. Erfurt,  prov. Sachsen, vid Unstrut och två järnvägslinjer.  5,119 inv. (1910). Staden eger en berömd, af den  i S. födde N. von Dreyse anlagd gevärs-, ammunitions- och  knallhattsfabrik, från hvilken bl. a.  tändnålsgevären utgått. Minnesvård (rest 1894)  öfver Chr. G. Salzmann. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Sömmerring,</b> Samuel Thomas von, tysk  anatom och fysiolog, f. 28 jan. 1755 i Thorn,  d. 2 mars 1830 i Frankfurt a. M., där 1897 en  minnesvård restes öfver honom, blef 1778 med.  doktor i Göttingen, 1779 professor i anatomi i Kassel, 1784 i Mainz och 1804 i München samt tog afsked 1820. S. gjorde viktiga undersökningar om nervsystemet, embryot, lungornas byggnad m. m. Också inlade han stor förtjänst om införandet af vaccinationen i Tyskland. Därjämte konstruerade han en elektrisk telegraf, vid hvilken tecknen  åstadkommas genom elektrolytisk sönderdelning  af vatten. Skrifter: <i>Vom hirn- und rückenmark</i>  (1788; 2:a uppl. 1792), <i>Vom bau des  menschlichen körpers</i> (6 bd, 1791—96; ny uppl.  1839—44), <i>De morbis vasorum absorbentium  corporis humani</i> (1795), <i>Icones embryonum humanorum</i>  (1799), <i>Abbildungen der menschlichen sinnesorgane</i>  (1801—10) och <i>Über einen elektrischen  telegraphen</i> (1809). R. T—dt. 
<b>Sömmershaffn.</b> Se Simrishamn. 
<b>Sömn,</b> <i>fysiol.</i>, är en periodisk, mer eller mindre omfattande nedsättning i verksamheten inom nervsystemet (se d. o.), särskildt dess mest centrala delar. Från fysiologisk synpunkt uppfatta vi denna verksamhet som en <i>kombination af retningsprocesser</i> (se Hjärnverksamhet, Retning), förlöpande inom de nervbanor, hvaraf de särskilda nervmekanismerna äro sammansatta. Ursprunget till dessa processer ha vi att söka i sinnesorganen, såväl de yttre, hvilka tillsammans bilda hvad man kallar en sinnesyta (se Sinnesorgan), 
page_number=127, index= - Sömn 
mottagande "intryck" från omgifningen, som de inre, hvilka reagera för växlande tillstånd i de olika kroppsdelarna. Verksamheten i nervsystemet återspeglar sålunda såväl tillståndet i individens omgifning som inom hans egen kropp. Emot de skiftande tillstånden svara detaljer i den nyssnämnda retningskombinationen. En ljusstråle, som träffar näthinnan, en vågrörelse, öfverförd på Cortiska organet i innerörat, en sockerlösning på smakpapillerna å tungan, en mekanisk åverkan på känselkropparna i huden eller motsvarande bildningar i muskelfästen och benhinnor — alla dessa från fysikalisk och kemisk synpunkt så olika företeelser omsättas af sinnesorganens retningsmottagare i en och samma process: nervretning. I centrala nervsystemet löpa de särskilda processerna samman, slutligen bildande en kombination, analog med de från akustiken bekanta tonsvängningarna, sammansatta af partiartoner. Tillståndet i "centrum" bestämmes emellertid ej enbart af de i hvarje ögonblick från de särskilda sinnesorganen tillströmmande retningarna. Föregående retningar och retningskombinationer ha lämnat "spår" efter sig, betydelsefulla i samma mån som de upprepats. Centrala nervsystemet utmärker sig för "plasticitet", anpassning efter omgifningen. Belysande härför äro de af Pavlov studerade "villkorliga reflexerna" (se Reflex). En nödvändig förutsättning för den skildrade verksamhetens fortgång är bibehållandet af ledningssammanhanget mellan det centrala nervsystemets olika delar. Tänker man sig, att detta sammanhang löses, att det ena partiet efter det andra isoleras från de öfriga, så är det ju möjligt, att verksamheten någon tid kan fortsätta i de isolerade partierna; men "kombinationen" är störd, dess fyllighet, rikedom på detaljer aftager. Särskildt blir detta fallet, om ledningsbanorna från sinnesorganen afkopplas. Sömnen kännetecknas af en sådan inskränkning i det centrala nervsystemets verksamhet. Reflexerna aftaga, en del försvinner. Muskler och körtlar, som på reflexväg hållas i verksamhet genom impulser från centrala nervsystemet, inträda i sitt hvilotillstånd, under det att sådana organ som hjärtat, andningsmusklerna, körtlarna i magsäcken och tarmen, njurarna, lefvern m. fl., hvilkas verksamhet underhålles genom i blod och väfnadsvätska befintliga retämnen (hormoner, se Retning), fortsätta, om också verksamheten, t. ex. andningsrörelserna, erhåller en annan typ, beroende på, att den för det vakna tillståndet kännetecknande regulationen från det centrala nervsystemet bortfallit. I sammanhang med den minskade verksamheten inom kroppen inställer sig ämnesomsättningen (se d. o.) och därmed kroppens syreförbrukning och kolsyreproduktion på ett minimum. Vår egen omedelbara uppfattning af hjärnverksamheten, medvetandet, dalar af, förtonar under sömnen. De kvarstående resterna, som vi kalla dröm (se d. o.), lämna oss en värdefull inblick i hjärnverksamheten under förenklade förhållanden, då vidsträckta delar af organet, hjärnan, afkopplats, under det att andra fortsätta att funktionera. Vi få emellertid ej föreställa oss, att de processer, som taga sig uttryck i sömnen, äro begränsade uteslutande till den hjärndel, hjärnbarken, som vi förknippa med föreställningen om "medvetandet". Äfven djur, hos hvilka storhjärnshemisfärerna äro mycket litet utvecklade eller på hvilka man borttagit dem, förete omväxlingen af sömn och vaka. — Sömnen är en periodisk företeelse. Alla teorier för densamma gå ut på att förklara, huru denna periodiska afkoppling af det centrala nervsystemet kommer till stånd. Man har härvid gått ut från iakttagelser ang. olika faktorer, som visat sig åstadkomma en öfvergående förlamning (dvala) i ett organ. Svimningen erbjuder ett exempel på, hurusom medvetandet försvinner och musklerna afslappas, då blodtillförseln till hjärnan sjunker under en viss gräns. I öfverensstämmelse härmed har man antagit, att sömnen skulle stå i samband med en kramp i hjärnans blodkärl i förening med ökadt blodtillflöde till andra organ, särskildt huden. Antagandet motsäges emellertid af direkta iakttagelser, utom det att den periodiska kärlkrampens uppkomst lämnas oförklarad. — Sedan gammalt känner man den sömngifvande verkan af vissa gifter (se  Narcotica). Enligt ett af Preyer framställdt antagande skulle sömnen bero därpå, att kroppen, särskildt hjärnan, periodiskt öfversvämmas af ämnen med dylik verkan, bildade under organens verksamhet, uttröttningsämnen, som särskildt skulle lägga beslag på syret i blodet. Men äfven denna hypotes har visat sig otillräcklig. Man kan anföra svårigheten att på detta sätt förklara sömnlösheten hos öfveransträngda personer. — Brown-Séquard m. fl. har jämställt sömnen med den företeelse, som benämnes hämning (se Hämmande nerver). Siemens har t. o. m. antagit ett särskildt sömncentrum, beläget i förlängda märgen, från hvilket detta hämningsinflytande skulle utgå. Antagandet af ett visst "centrum", motsvarande en viss företeelse, innebär emellertid ej någon mera ingående förklaring. I detta sammanhang må anföras en af Leduc gjord iakttagelse, att likriktade induktionsströmmar (12—30 volt 2—10 m. amp., 150—200 afbrott i sekunden), anbragta på hufvudet, medföra ett sömnliknande tillstånd, som möjligen kan uppfattas som en "hämning". Slutligen må anföras en af Lépine, Duval m. fl. framställd hypotes ang. nervcellernas amöbeidism. Enligt neuronteorien (se Neuron) antar man, att ledningssammanhanget mellan olika delar af nervsystemet betingas af "kontakt" mellan utlöpare från olika nervceller (se Ganglieceller,  Reflex, fig., sp. 1169). Antar man tillika, att dessa utlöpare vore kontraktila liksom utskotten på en amœba (se d. o.) och att vid deras sammandragning den nyssnämnda kontakten häfdes, så hade man en möjlighet att på ett enkelt och lättfattligt sätt förklara hämningsfenomen och i allmänhet ledningsafkopplingen inom nervsystemet. Hvad sömnen beträffar, återstår emellertid att förklara periodiciteten i "amöbeidismen". Att sömnen  till väsentlig del är en "afkopplingsföreteelse",  framgår af flera iakttagelser. Särskildt belysande  är följande iakttagelse af Strümpel. En patient  hade inga andra vägar kvar till förbindelse med  yttervärlden än ena ögat och ena örat. Genom  förlamning voro öfriga retningsmottagare försatta  ur verksamhet. Musklerna funktionerade däremot.  Tillstoppade man örat och lade ett förband på  ögat, somnade patienten, sedan han en stund med  
page_number=128, index= - Sömn  - Sömn  - Sömnad 
hvarjehanda rörelser försökt kämpa emot sömnen. — Som bekant är sömnen mer eller mindre djup, d. v. s. mer eller mindre kraftiga ingrepp — retmedel — behöfvas för att väcka den sofvande. Man har t. ex. bestämt styrkan på det ljud, som bringar en försöksperson att vakna 1, 2 o. s. v. timmar efter insomnandet. På detta sätt har man kunnat fastställa olika sömntyper. Vid den vanligaste är sömnen djupast 1 timme efter insomnandet. — Sömnens vederkvickande verkan är en känd sak. Behofvet af sömn växlar i olika åldrar och hos olika individer. Hindrar man ett djur eller en människa från att sofva, inträda inom kort de svåraste rubbningar i nervsystemet. Tydligen försiggår under sömnen en del viktiga "reparationsprocesser" inom detsamma. Om sömnliknande tillstånd se Hypnotism, Somnambulism, Vintersömn. Jfr Sömnmedel, Sömnlöshet och Sömnsjuka. — Om Växternas sömn se denna rubrik. J. E. J—n. 
<b>Sömn</b> (urspr. Söfn), norsk halfö i Nordlands amt mellan Ursfjorden i s. ö., Velfjorden i n. ö. och Torgfjorden i v. På västsidan ligger handelsplatsen Sömnes med post, telegraf och ångbåtstrafik; vid hamninloppet, på Jarholmen, uppfördes 1882 Sömnes kustfyr. K. V. H. 
<b>Sömnad,</b> det med nål (synål, stoppnål, tapisserinål) utförda handarbetet, en i förhållande till väfnaden sekundär teknik, då för sömnaden fordras ett redan färdigt stoff, hvarå eller hvari sömnaden företages. Endast den s. k. spetssömmen är resultat af nålens arbete med enbart tråd och icke något stoff. — Den primitiva sömnaden har afsett icke väfda stoffer, utan skinn; den primitiva nålen (se Nål 2) var af ben, och som tråd tjänstgjorde fina strängar af senor och tarmar. 
Sömnaden har dels ett praktiskt syfte: att förena två tygstycken (<i>förstyngssöm, efterstyngs-</i> l. <i>sticksöm, kastsöm, stofferingssöm</i>), att anordna ett tygstyckes kant (<i>fållning, knapphålssöm, langett</i>) eller att fylla ett hål, slitet i ett stoff (<i>stoppning, trädning</i>). Dels har den ett konstnärligt syfte, näml. att utsmycka (brodera) ett stoff. Material för den enkla sömnaden, hvilken främst gäller vår beklädnad, var förr handspunnen linnetråd, men är numera maskinspunnen bomullstråd. I och med uppkomsten af symaskinen (om maskinsömnad se Symaskiner) aftog skickligheten i handsömnad; denna har dock senare börjat åter beaktas och tagas i bruk, och nutidens högsta lyx inom dräkternas och underdräkternas område fordrar handsydda plagg. Sömnadsundervisningen har kraftigt främjats i Sverige, som inom hela det textila området är ett föregångsland; den genialt uttänkta "Stockholmsmetoden", utarbetad af Hulda Lundin och Fanny Blomberg (se Lundin, Hulda), tillämpas tyvärr endast i folkskolorna i Stockholm och på några få andra platser, då skolslöjd för flickor ännu ej är obligatorisk i svenska skolor. 
Konstsömnaden anbringas dels <i>på</i> själfva stoffytan: <i>korsstyngssöm, tvistsöm</i> m. fl. sömnader efter stoffets trådar, <i>stjälksöm, kråkspark, kedjesöm, tambursöm, platt-</i> och <i>klumpsöm, hvitbroderi, "delsbosöm", flätsöm, schattersöm, guldbroderi, påläggs-</i> l. <i>applikationssöm</i> (<i>appliqué</i>), bottensöm, hopdragssömnader m. m.; dels <i>i</i> den genom utdragning af vissa trådar genombrutna stoffytan: <i>hålsöm,</i> skånskt "udskåret", <i>näfversöm,</i> norsk <i>hardangersöm,</i> dansk <i>hedebosöm,</i> italiensk <i>reticella</i> m. m. Olika material för stofferna inbjuda till olika slag af sömnader; de genombrutna sömnaderna, botten- och hopdragssömnaderna samt hvitbroderiet tyckas sålunda vara utgångna ur linneväfnaden, under det att schattersömmen och guldbroderiet för att fullt komma till sin rätt måste utföras på siden, öfriga sömnader lämpa sig lika väl för stoffer af linne, ylle och siden. En gles och groftrådig väfnad, stramalj, underlättar numera alla arbetssätt efter stoffets trådar; dessa arbetssätt öfvades förr på lärft. Ur tyllen har framgått tyllträdningen, ur den knutna nätbottnen den art af trädning, som i äldre tider kallades <i>lacis</i> och hvaraf i senare tider uppstått många varianter. Vissa af de nämnda teknikerna stå hvarandra mycket nära (plattsöm och delsbosöm, korsstyngssöm och tvistsöm) eller äro varianter af samma teknik (plattsöm och klumpsöm). — Efter själfva stoffets trådar sys numera så godt som endast korsstyngssöm, tvistsöm och en art plattsöm, hos oss kallad <i>dalsöm;</i> medeltida arbeten uppvisa däremot en mångfald sömnader af denna art; en hel kyrklig dräkt, den s. k. Gösserornatets mässhake m. m., uppvisar således dylika sömnader, liksom de tre i Sverige funna tidiga medeltida broderierna (se nedan) äfven visa en teknik, som närmast kan karakteriseras som ett slags stjälkstyngssöm efter stoffets trådar. I den textila folkkonst af orientalisk karaktär, som öfvas i västra Asien och sydöstra Ryssland, uppträda dessa tekniker ännu mycket ofta. Till dessa arter af sömnader höra äfven alla sömmade imitationer efter väfnader (<i>gobeläng, krabbasnår, kypert</i>), af hvilka de sydda kypertefterbildningarna finnas å medeltida broderier. — En sömnadsart, som äfven i hög grad synes ha öfvats under medeltiden, är den <i>genombrutna</i> sömnaden; de medeltida urkundernas uttryck "språngad" har således af fröken A. Branting identifierats som en art af hålsöm; reticella har bevisligen öfvats i Italien redan under 1300-talet. Dessa sömnader tillhöra olika länders folkkonst, finnas bland de egyptiska (koptiska) fynden i tidig kristen tid och finnas ännu rikligt kvar öfverallt, där textil allmogekonst fortfarande öfvas (i norra, östra och södra Europa, norra Afrika, västra Asien o. s. v.). Plattsömmen har fått sitt mest utsökta utförande i kinesiska, japanska och indiska silkesbroderier. I slutet af 1700- och början af 1800-talet upplefde plattsömmen på lätta hvita stoffer, det s. k. <i>hvitbroderiet,</i> en glansperiod; en variant af detta hvitbroderi är den reliefartade klumpsömmen. Den förenklade art af plattsöm, som finnes på svenska allmogebroderier, har blifvit kallad delsbosöm, men förekommer äfven i Blekinge m. fl. trakter. Flätsömmen är en tvistsöm, sydd icke efter tygets trådar, utan efter tecknade former; <i>tambursömmen</i> är en kedjesöm, men sydd på ett i båge (fr. <i>tambour,</i> trumma, stickbåge) uppspändt stoff och med ett särskildt slags nål. Guldbroderiet har från profandräkten (dylika dräkter och dräktdelar finnas bevarade i Nordiska museet) öfvergått till kyrkliga dräkter. Broderi i <i>påläggssöm,</i> där två stoffer af olika färg och kvalitet bilda effekten och där mönstret kan befinna sig dels i det pålagda stoffet, dels i det utsparade, 
page_number=129, index= - Sömnad  - Sömnes  - Sömngångare  - Sömnlöshet  - Sömnmedel 
dels inlagdt i ett annat stoff, tillhöra såväl medeltiden som nyare och modern tid; vissa tider ha af denna sömnad utvunnit den starkaste effekt genom ett så högt underlag för det pålagda stoffet, att broderiet fått hög relief. <i>Schattersömmen</i> är slutligen en teknik, som genom stor smidighet kommer måleriet närmast; den senare medeltidens burgundiska kyrkoskrudar (nu förvarade i Wien m. fl. orter) bl. a. framvisa en teknik, som träffande har karakteriserats som "måleri med nål". För underlättande af arbetet sys icke sällan broderier å fina och lätta tyger i båge. Det material, hvarmed sömnaden utföres, är ofärgadt (genombrutna sömnader, hvitbroderi) eller färgadt; för lärft används linnetråd, för ylle ullgarn eller silke, för siden silke och guld; tenntråd brukas på våra nordsvenska allmogebroderier i påläggssömnad. Äkta pärlor och ädelstenar tillhörde medeltida broderier (enligt bl. a. uppgifter i Nibelungenlied). Äkta pärlor anbragtes i stor myckenhet på 1500- och 1600-talens guldbroderier, glaspärlor på 1800-talets textilier. Bomullen har slutligen sällsynt undantagsvis användts inom textilkonsten. 
Konstsömnaden har en uråldrig historia. Redan assyrierna tyckas ha tagit den i bruk för sin dräktprakt, och den har utan tvifvel öfvats i stort omfång och med glänsande resultat i förkristen och tidig kristen tid. Vi ega från omkr. 300-talet f. Kr. ett broderi, funnet i en grekisk graf på Krim. Konstsömnadens främsta epoker i den kristna tiden tyckas ha varit den tidigare medeltiden i England och Konstantinopel, 1400-talet i Burgund, detta beträffande kyrklig konst, samt 1500-, 1600- och 1700-talen för profan konst. De mera betydande resterna från medeltiden äro kyrkliga föremål från England, Konstantinopel och Burgund (se ofvan) samt broderier från Frankrike, Sverige och Norge (1100- och 1200-talen). Ännu från 1500-talet äro bevarade profana textilier sällsynta, men bli allmännare från 1600- och 1700-talen. Af allra största intresse för nordisk textilkonsts historia äro de fyra fragmenten af bonader från 1100- och 1200-talen, som tyckas visa tillbaka på långa tiders trägna och skickliga utöfning. Af dessa förvaras Öfverhogdalsbonaden (med vidsydt fragment af ännu en bonad) i Östersund, Skogtapeten (se Skog 1) i Statens historiska museum och Hölandsbroderiet i Trondhjem. Ungefär samtidig med dessa är en i Frankrike broderad bonad, Bayeux-tapeten (se d. o.). Textilkonsten tycks under dessa tider ha intagit den plats, som senare eröfrats af dekorativt måleri. Förekomsten af textilanstalter i Sverige under sen medeltid (Vadstena, Sko m. fl.) bevisas af bl. a. en del bevarade textilier. Att f. ö. den textila utöfningen varit föremål för ett mycket stort och allmänt intresse framgår af uppgifterna hos Olaus Magnus, af inventarieförteckningar m. m.; att genom de numera ur bruk komna benämningarna (hedensöm, öfversöm m. fl.) kunna identifiera teknikerna tycks knappast vara möjligt. Inom allmogekonsten har konstsömnaden utvecklats rikt och högeligen originellt; ett af de rikaste områdena för sömnader torde vara vår svenska textila allmogekonst. Den 1874 bildade föreningen Handarbetets vänner (se d. o.) knöt tidigast sin verksamhet till denna textila allmogekonst, men har senare tagit en mera själfständig riktning; denna förenings verksamhet liksom äfven senare skapade textilanstalter ha för modern svensk textilkonst betydt ofantligt mycket. — Om segelsömnad, se d. o. E. Thn. 
<b>Sömnes,</b> handelsplats. Se Sömn. 
<b>Sömngångare.</b> Se Somnambulism. 
<b>Sömnlöshet</b> l. Insomni (lat. <i>insomnia</i>), <i>patol.</i>, ett symtom, som kan uppkomma af flera anledningar: genom hjärnans retning under febertillstånd, genom svåra smärtor, genom hjärnans öfveransträngning med arbete och däraf kvarstående retning af densamma, hvilket lättast framkallas hos s. k. neurasteniska individer eller hos personer med nedsatt motståndskraft hos nervsystemet samt kanske allra vanligast på psykisk väg, genom sorg och oro, i det sorgliga, bittra, oroliga tankar oupphörligt hindra sömnen att inträda. Under höggradig neurasteni med sömnlöshet synes måhända brist på tillräcklig näring af hjärnan eller otillräcklig ersättning af det hjärnmaterial, som förbrukats, förhindra sömnen. Den enkla sömnlösheten är ett för den sjuke synnerligen plågsamt symtom, som småningom i hög grad nedsätter icke allenast arbetsförmågan i allmänhet, utan äfven nervsystemet i dess helhet samt hela kroppskonstitutionen, åstadkommande afmagring och allmän kraftlöshet. Någon öfverhängande fara för efterföljande sinnessjukdom, förefinnes vanligen ej, såvida icke, såsom stundom händer, sömnlösheten är ett af den börjande sinnessjukdomens tidigaste symtom. Vid många former af sinnessjukdom är nämligen sömnlöshet ett konstant och viktigt kännetecken. Den enkla sömnlösheten bör i tid och energiskt bekämpas först och främst därigenom, att man undanröjer, såvidt möjligt, de orsaker eller de omständigheter, af och under hvilka den framkallats. Hvila, kraftig föda, lämpliga och väl afpassade kroppsansträngningar, luftombyte samt vattenbehandling kunna göra god nytta, men böra helst anordnas under sakkunnig ledning af läkare. Ännu mer gäller detta om intagandet af s. k. sömnmedel (se d. o.), af hvilka numera finnes en mycket riklig arsenal. Dessa borde aldrig användas på måfå och utan läkares råd, enär härigenom stor skada kan åstadkommas. I. H. 
<b>Sömnmedel,</b> Hypnotica (af grek. <i>hypnos,</i> sömn) l. Somnifera (lat. <i>somnus,</i> sömn, och <i>ferre,</i> bringa), <i>farm. med.</i>, afse att framkalla sömn, motarbeta sömnlöshet genom att så inverka på stora hjärnan att en längre stunds sömn (narkos) inställer sig. Sömnmedlen äro en grupp af de narkotiska medlen (se Narcotica, sp. 462—463), som till skillnad från de allmänna anestetica l. bedöfningsmedlen (se d. o.) äro föga eller ej alls flyktiga och därför, intagna på en gång, t. ex. mot aftonen, medföra en flera timmar varande sömn, utan att i allmänhet nya doser behöfva ges. Detta verkningssätt beror på, att sömnmedlen vida långsammare än de starkt flyktiga bedöfningsmedlen afgå ur kroppen, hvarför deras verkan räcker längre. De flesta sömnmedlen tillhöra i kemiskt afseende fettserien l. den alifatiska serien af organiska ämnen; blott ett sådant af betydelse tillhör den cykliska serien, närmare bestämdt alkaloiderna, nämligen morfinet (se d. o.), hvarjämte äfven drogen opium ibland kommer till användning som ro- och sömngifvande medel. 
page_number=130, index= - Sömnmedel 
Morfin eller opium nyttjas företrädesvis, när sömnens inträde försvåras af smärtor, andnöd eller hostretning, medan fettseriens hypnotica vanligen användas i andra fall, särskildt då sömnen förjagas af nervositet o. d. Sistnämnda grupp af medel används äfven ofta vid bekämpande af upphetsning, delirier samt vissa krampsjukdomar, såsom sårstelkramp (tetanus), eklampsi, strykninförgiftning o. d. Excitationstillstånd hos sinnessjuka behandlas ibland med opium. Vid kronisk sömnlöshet nyttjas fettseriens hypnotica, särskildt de mildare af dem, hvarvid man ofta tvingas att omväxla, emedan patienterna ej sällan vänja sig vid det först brukade medlet så, att det trots stegring af doserna blir overksamt. — Bland fettseriens hypnotica är kloralhydral (<i>hydras chloralicus</i>), vanligen kalladt kloral, det först upptäckta och fortfarande ett af de viktigaste. Kloralhydratet, CCl3 CH (OH)2,  framställdes af Liebig 1832; det utgöres af färglösa, rätt stora kristaller med en frisk, om melon erinrande lukt och skarp, rifvande smak, mycket lätt lösliga i vatten. Kloralens sömngifvande verkan upptäcktes af farmakologen Liebreich i Berlin 1869. Då kloralens verkan till sina grunddrag mycket liknar kloroformens, antog Liebreich, att kloralens sömngifvande inflytande berodde på, att i kroppen af densamma bildades kloroform. Denna åsikt har visat sig vara oriktig. Medlet finnes i blodet i form af kloral och verkar som sådan samt afgår med urinen dels oförändradt, dels bundet vid glykuronsyra som urokloralsyra. Kloralens effekt består däri, att den först förlamar stora hjärnan och medför sömn; vid starkare verkan förlamas äfven ryggmärgen, så att reflexerna upphöra, och till sist förlamas de lifsviktiga nervcentra i förlängda märgen, blodkärls- och andningscentra; samtidigt försvagas äfven hjärtats nervapparat: blodtrycket blir i hög grad nedsatt, pulsen allt långsammare och svagare; till sist inträder döden därigenom, att andningen upphör eller hjärtat stannar. — Kloralen är ett i regel mycket verksamt, men i stora doser eller vid långvarigare bruk farligt och oangenämt medel; särskildt är det riskabelt eller oanvändbart för patienter med svaga hjärtan eller maglidanden. Medlet ges invärtes eller i form af lavemang i ej för stark lösning och i dos af 1, 2 till högst 3 gr. åt vuxen person, som vanligen somnar däraf snart, efter 10—15 minuter. Kloralen verkar för starkt lokalt retande för att insprutas under huden. Intagning af lösning, som är för koncentrerad, eller bruk under längre tid retar magen och åstadkommer matleda, kräkningar, ibland diarré. Bland andra symtom, som vanligen inställa sig först efter långvarigt bruk eller missbruk  af kloral, märkas "hudutslag" i form af fläckvis uppträdande rodnad (lokal blodkärlsutvidgning), nässelutslag o. d., i svåra fall ett om kronisk alkoholism erinrande sjukdomstillstånd med psykisk och kroppslig svaghet, muskelförlamningar, sinnessjukdom m. m. Vissa personer förete en abnorm känslighet (idiosynkrasi) emot kloral, så att de förete förgiftningssymtom redan efter en eller några få vanliga doser. — Då kloralen, trots sina synnerligen värdefulla egenskaper, dock på grund af sin farlighet eller sina retande verkningar i många fall ej kan brukas, ej lämpar sig för längre tids användning, ha många andra sömnmedel uppfunnits och pröfvats. Bland dessa må såsom upptagna i Sv. farmakopén främst nämnas sulfonal, trional och veronal. Sulfonal, dietylsulfon-dimetylmetan,  (C H3)2 . C . (SO2 C2 H5)2, färg-, lukt- och smaklösa kristaller, lösliga först i 500 dlr svalt och i 15 dlr kokande vatten samt i 65 dlr koncentrerad sprit; smältpunkt 125—126°C.  Sulfonal framställdes af Eug. Baumann 1885 och infördes 1888 af Alfr. Kast i praktiskt bruk. På grund af sin svårlöslighet och fasta kemiska byggnad uppsuges och sönderdelas sulfonal långsamt; dess utsöndring genom njurarna eger rum i form af etylsulfosyra,  men försiggår ännu långsammare, hvarför vid någon tids bruk benägenhet till anhopning af medlet i kroppen gör sig gällande. Sulfonal har åtskilliga fördelaktiga egenskaper som sömnmedel: det besvärar ej genom dålig lukt eller smak, det retar ej magen, vållar ej förstoppning som opium eller morfin, ej diarré som stundom kloral, det framkallar lugn sömn utan föregående excitation, är i regel fritt från oangenäma biverkningar på blodcirkulation och andning samt framkallar ej vänjning. En olägenhet ligger i dess långsamma verkan. Medlet bör intagas 1 timme eller mer, innan man åsyftar, att sömnen skall inställa sig. Genom att ge sulfonalen i riklig mängd varm dryck kan dess verkan väsentligt påskyndas. Ofta medför medlet sömnighet under följande förmiddag; äfven kan insomnandet nästa afton befordras, utan att en ny dos behöfver intagas. Dosen är 1 till högst 2 gr. i pulver. Någon gång ha stora doser (30 gr. och därutöfver) orsakat svår akut, t. o. m. dödande förgiftning, karakteriserad bl. a. af medvetslöshet, lätta kramper, djup och långvarig sömn, allmän förlamning och död; men fall finnas äfven, då den förgiftade med lifvet kommit ifrån intagandet af t. o. m. 100 gr. Vida vanligare ha kroniska förgiftningar varit, uppkomna genom intagande flera veckor i sträck af äfven måttliga doser, såsom 1—1,5 gr. dagligen. I lindrigare fall kännetecknas denna förgiftning af slöhet och omtöckning, osäker gång, kräkningar, koliksmärtor, diarré eller förstoppning. I svåra, ej sällan till döden ledande fall tillstöta svaghet och förlamningar, njurinflammation med mycket sparsam, starkt sur, mörkröd, i påfallande ljus nästan svart urin, som jämte ägghvita innehåller de genom förändring af hemoglobinet uppkomna färgämnena hematoporfyrin och methemoglobin. Patienten blir anemisk, magrar starkt och dör under tecken till hjärtsvaghet. Sulfonal har därför med allt skäl försetts med ett gifttecken och bör ej ges mer än en vecka i följd, hvarefter man pauserar och söker lämpligen befordra utsöndringen af i kroppen kvarvarande sulfonal. — Väsentligen likt sulfonal är systerpreparatet trional l. metylsulfonal <table> <tr><td style="text-align: right;">        C H3 \ C2 H5 /  </td><td>C . (SO2 C2 H5)2,</td></tr> </table> som har fördelen af att vara något lättlösligare och därför äfven verka och utsöndras snabbare. Doser och giftighet ställa sig lika som sulfonalens. — Ett numera än mer användt och värderadt sömnmedel är veronal, dietylmalonylkarbamid (äfven dietylbarbitursyra), (C2 H5)2 . C . (CONH)2 CO, färglösa, svagt bittra, i 
page_number=131, index= - Sömnmedel  - Sömnrörelse  - Sömnsjuka  - Sömntornstekel  - Sömstick  - Sömtryck  - Söna  - Söndag 
kallt vatten svårlösliga kristaller. Medlet framställdes af Nobelpristagaren, kemisten E. Fischer i Berlin, 1903 och utpröfvades praktiskt af v. Mehring i Halle. Veronalen har sulfonalens alla fördelar, men verkar snabbare och är omkr. dubbelt så verksamt som kloral, utan att förete dess farliga egenskaper i på långt när samma grad. Medlet ges i pulver om 0,5 gr. och medför sömn efter omkr. en half timme. Jämförelsevis sällan uppträda oangenäma biverkningar, såsom hufvudvärk, svindel, kräkningar, diarré och "hudutslag" — fläckig rodnad, nässelutslag med klåda o. d. Den dödande dosen anslås till 8—10 gr. Svåra akuta förgiftningar karakteriseras af djup narkos, kramp, mycket minskad urinmängd samt hjärtsvaghet. Veronal liksom sulfonal utsöndras långsamt, hvarför det efter redan ganska kort tids bruk leder till "kumulativ verkan" (se Kumulativ), ett rusliknande tillstånd med omtöckning och osäker gång. Efter längre tids bruk (missbruk) har äfven veronal fört till kronisk förgiftning, som i mycket liknar den motsvarande sulfonalförgiftningen, men tillika utmärkes af mot slutet uppträdande, epilepsiliknande krampanfall. Man bör därför ej ge veronal längre tid än en vecka i följd, bäst i riklig mängd varm dryck, som påskyndar verkan och minskar faran. Preparatet veronalnatrium l. medinal löses redan i 5 dlr vatten och lämpar sig att ge i lavemang eller till insprutning under huden. — Genom att med hvarandra kombinera sömnmedel, som verka på delvis olika partier af centrala nervsystemet, t. ex. veronal och morfin, kan man med helt små, ofarliga doser nå en kraftig verkan, som vida öfverstiger summan af de båda dosernas effekt. Detta kallas blandningsnarkos. — Af sömnmedel, som, ehuru ej upptagna i Sv. farmakopén, dock fått en viss användning, må nämnas kloralamid l. kloralformamid (kloralmyrsyreamid), CCl3 CH (OH). NH . CHO, hvita, luktlösa, lättlösliga kristaller; dos l,5—4 gr.; uretan l. etyluretan (karbaminsyre-etyl-ester) NH2 . CO . OC2 H5, stora, färglösa, nästan lukt- och smaklösa kristaller, lättlösliga i vatten, utmärkas särskildt för att icke nedsätta andning och cirkulation — relativt svagt och osäkert i sin verkan på människor, däremot ett utmärkt sömnmedel för vissa djur, såsom kaniner; paraldehyd, polymeriserad  acetaldehyd, (CH3 COH)3, klar, färglös, eterliknande vätska med brännande, sedan kylande smak, löslig i 9 dlr vatten, ges invärtes, 2—5 gr. i dosen, löst i vatten med någon sirap; amylenhydrat, <i>hydras amylenicus,</i> tertiär amylalkohol,  (CH3)2 . C . C2 H5 OH, likaledes en klar, färglös vätska med aromatisk lukt och brännande smak, löslig i 8 dlr vatten — ges som paraldehyd, 2—4 gr. i dosen; uppges verka mildt och kunna förordnas äfven vid hjärtfel. Äfven må nämnas dormiol (amylkloral),  en oljelik, kamferluktande vätska, 0,5—3 gr., hedonal (metylpropylkarbinoluretan), pepparmyntluktande kristaller, 1—3 gr.; kloreton (acetonkloroform), hvita, kamferluktande, svårlösliga kristaller, 0,3—1,5 gr., verkar äfven lokalt bedöfvande; adalin (bromdietylacetylurinämne), hvita, nästan luktlösa, något bittert smakande, svårlösliga kristaller, 0,5—1,5 gr.; bromural (<i>α</i>-monobromisovalerianylurinämne), hvita, något bittra, svårlösliga kristaller, 0,3—0,6 gram m. fl. C. G. S. 
<b>Sömnrörelse,</b> Sömnställning, <i>bot.</i> Se Nyktitropisk och Rörelsefenomen hos växterna, sp. 208. 
<b>Sömnsjuka,</b> <i>patol.</i>, en tropisk sjukdom, framkallad af specifika virus, <i>trypanosomer</i> (se Trypanosomiasis).  Emellertid kan på grund af andra omständigheter ökad benägenhet för sömn förefinnas hos vissa individer. Sålunda är det bekant, huru hos <i>hysteriska</i> individer ett dvallikt tillstånd mer eller mindre plötsligt kan inträda, som i mycket påminner om naturlig sömn. Man har icke så sällan iakttagit dylik sömnlik dvala under lång tid ända till åratal, hvilka öfvergått till döden eller kunnat häfvas, så att den sjuke åter vaknat till vanliga lifsfunktioner. Denna åkommas natur är ännu outredd. Somnolens l. sömnaktig dvala är vidare ett mycket vanligt symtom vid svårare hjärnsjukdomar, såsom vid hjärnblödning eller blodpropp inom hjärnan. Dess prognos står i direkt förhållande till omfattningen af cirkulationsrubbningen inom hjärnan. Slutligen framträder ibland ökad sömnighet som ett symtom af allmän blodöfverfyllnad (se Plethora). Att emellertid kalla dessa olika tillstånd sömnsjuka är enligt våra nutida begrepp oriktigt och bör därför undvikas. I. H. 
<b>Sömntornstekel,</b> <i>zool.</i> Se Gallsteklar. 
<b>Sömstick,</b> <i>veter.</i> Se Hoflidanden, sp. 923. 
<b>Sömtryck.</b> Se Hoflidanden, sp. 923. 
<b>Söna,</b> <i>grufv.</i> För bibehållande af den på inmutning grundade rätten till ett inmutadt område, ett utmål, skall, enligt gällande grufstadga af 16 maj 1884, årligen en viss minimi-arbetsmängd, den s. k. arbetsskyldigheten, för hvarje inmutadt område l. utmål utföras (§ 39). Denna arbetsskyldighet kan dock få fullgöras under ett år för flera, högst fyra, därefter närmast följande arbetsår, så framt anmälan därom hos bergmästaren göres inom utgången af det år, hvarunder arbetet verkställes (§ 39). Vidare kan man, under visst villkor, i stället för arbetsskyldighetens utförande få erlägga en årlig afgift för hvart utmål (§ 41), och slutligen kan, under vissa förutsättningar, erhållas s. k. hvilostånd, d. v. s. befrielse från arbetsskyldigheten (§§ 42 och 44). Försummar emellertid en grufegare, utan behörig anmälan eller utan att ha erhållit hvilostånd, arbetsskyldigheten för något år och blir ej heller för samma år afgift enl. § 41 i föreskrifven tid och ordning inbetalad, är grufanläggningen vid det årets utgång <i>sönad</i> och den på mutsedeln grundade rätten förverkad, så framt talan därom sker inom två år från utgången af det arbetsår, under hvilket försummelsen egt rum (§ 47). — På inmutning grundad rätt till grufanläggning eller fyndighet kan dock äfven på annat sätt än nyssnämnda förverkas. Th. N—m. 
<b>Söndag</b> (se Dag), veckans första dag, har i svenskan i likhet med förhållandet inom de öfriga germanska språken (ty. <i>sonntag,</i> eng. <i>sunday,</i> isl. <i>sunnudagr,</i> holl. <i>zondag</i> o. s. v.) erhållit sitt namn af solen (fsv. <i>sunnudagher,</i> till hvars förklaring kan jämföras isl., eng. och mesog. <i>sunna,</i> sol). Dess direkta förebild är det lat. <i>solis dies,</i> "solens dag". De romanska språken åter ha samtliga 
page_number=132, index= - Söndag  - Söndagen  - Söndag i hvita skrudar  - Söndagsarbete  - Söndagsbarn  - Söndagsbokstaf  - Söndagshandel  - Söndagshvila  - Söndagsnisse  - Söndagsritskola för handtverkare  - Söndagsskolor  - Söndeled  - Söndenfjeldske Norge  - Sönderborg 
upptagit den under medeltiden använda beteckningen <i>dies dominica,</i> grek. <i>kyriake</i> (näml. <i>hemera</i>), "herrens dag", hvilken af kyrkofäderna infördes i st. f. den gamla hedniska benämningen. Så t. ex. it. <i>domenica,</i> sp. och port. <i>domingo,</i> fr. <i>dimanche.</i> En bestämd skillnad gör sig alltså gällande mellan de germanska och romanska (till hvilka senare de slaviska i detta fall ansluta sig) folkens sätt att beteckna söndagens begrepp. I afseende på de öfriga veckodagarnas romanska namn lyckades det ej lika väl för det kyrkliga nitet att utestänga hedniska element (se Måndag, Tisdag o. s. v.). Ryssarna kalla söndagen <i>voskresenje,</i> d. v. s. "uppståndelse", emedan denna dag af ålder varit helgad åt minnet af Kristi uppståndelse, polackerna <i>niedziela,</i> d. v. s. "hvilodag". — Liksom i benämningarna på veckans dagar ha äfven i folktron åtskilliga spår från en förgången gudadyrkans tid bibehållit sig, speciellt i form af sägner och skrock, bundna vid de särskilda dagarna, ej minst vid söndagen. Enligt den forngermanska, ännu mångenstädes fortlefvande, tron äro söndagsbarn (d. v. s. på en söndag födda människor) skapade till lycka och tros framför andra ega skarpt förstånd, spådomsgåfva och läkeförmåga samt förmågan att se andar. Se vidare Sabbat och Sabbatsbrott. R. G. 
<b>Söndagen.</b> Se Göteborgsposten, sp. 912. 
<b>Söndag i hvita skrudar.</b> Se Dominica, sp. 662. 
<b>Söndagsarbete.</b> Se Sabbatsbrott. 
<b>Söndagsbarn.</b> Se Söndag. 
<b>Söndagsbokstaf,</b> <i>astron.</i>, den bokstaf, hvarmed söndagen betecknades i den s. k. solcirkeln l. solcykeln, en af de tre cyklerna i julianska kalendern eller den s. k. gamla stilen. I denna cykel betecknade man veckodagarna med alfabetets sju första bokstäfver, så att A blef beteckning för 1, 8, 15 jan. o. s. v., hvar sjunde dag, B för 2, 9, 16 o. s. v. Om ett års första söndag inträffade t. ex. 4 jan., som betecknades med D, blef alltså D ifrågavarande års söndagsbokstaf, då nämligen hvarje veckodag måste få samma bokstaf hela året igenom. Hvad skottåren angick, betecknades skottdagen, 24 febr., med samma bokstaf som föregående dag, 23 febr., och det blef därför två söndagsbokstäfver för ett skottår, en för söndagarna före skottdagen, en för söndagarna efter. Jfr Kalender. (B—d.) 
<b>Söndagshandel.</b> Se Sabbatsbrott. 
<b>Söndagshvila</b> (ty. <i>sonntagsruhe,</i> fr. <i>repos de dimanche</i>). Härmed betecknas det förhållandet, att viss verksamhet enligt sed eller gällande rättsregler icke får ega rum på sön- eller helgdag. Grundsatsen, att viss verksamhet skall hvila en af veckans dagar, har af kristendomen antagligen hämtats från den judiska religionens regler ang. sabbatens firande, hvilka regler i sin ordning måhända ytterst ha sitt ursprung inom den fornbabyloniska kulturvärlden (jfr Sabbat). Emellertid blef därvid, möjligen under inflytande af den inom Romerska riket vidt utbredda Mithrasreligionen, söndagen i st. f. lördagen upphöjd till hvilodag. Nämnda regel har sedan intill nu varit härskande inom hela den kristna världen. Inom rättsordningen tar den sig uttryck dels i straffbestämmelser för sabbatsbrott (se d. o.), dels ock i regler om inställande af offentliga funktionärers och inrättningars verksamhet i större eller mindre omfattning. Mera strängt genomförd i vissa länder, t. ex. de anglosaxiska, har den bibehållit sig inom lagstiftningen äfven i sådana länder, som principiellt genomfört skilsmässa mellan stat och kyrka, t. ex. Frankrike och Nord-Amerikas förenta stater. Ett undantag utgör franska revolutionens försök att i st. f. den ärfda veckoindelningen införa en uppdelning af månaderna i dekader (tiodagarsveckor), ett försök, som emellertid blef af kort varaktighet (se Kalender). N. S—g. 
<b>Söndagsnisse,</b> "illustreradt veckoblad för skämt, humor och satir", uppsattes af xylografen G. Wahlbom i Stockholm april 1862. De första bägge årgångarna redigerades af litteratören R. Götberg. Från och med 1864 öfvertogs redigeringen af J. G. Schultz, som beredde tidningen en stor popularitet. Efter hans död, i nov. 1869, öfvergick redaktionen 1870 till Frans Hodell, som 1881 äfven blef tidningens egare. Efter dennes bortgång i maj 1890 öfvertogs redaktionen af K. V. Schöldström; jan.—maj 1894 var O. Bensow redaktör, hans efterträdare var H. F. Vallentin, som under sin redaktörstid, 1894—1901, gjorde tidningen aktuell och gaf den liberal politisk färg. Sedan 1901 är H. H. Zetterström ("Hasse Z.") redaktör; han har bevarat tidningens aktuella hållning. Sedan 1894 eges tidningen af ett aktiebolag. 
<b>Söndagsritskola för handtverkare.</b> Se Tekniska skolan. 
<b>Söndagsskolor</b> kallas enskilda skolor, som anordnas för att på söndagen meddela barn religiös undervisning och uppbyggelse. Den första egentliga söndagsskolan upprättades 1780 i Gloucester af den engelske boktryckaren och tidningsredaktören Robert Raikes (f. 1735, d. 1811). Det lifliga intresse, som detta företag genast väckte genom de af honom publicerade tidningsunderrättelserna, framkallade snart i England flera företag af samma slag. I Sverige, där söndagsskolor började inrättas på 1850-talet, ha dessa skolor, liksom i synnerhet i England och Amerika, vunnit en betydande utbredning. Detsamma har förhållandet varit i Finland, mer än i de öfriga skandinaviska länderna. I Sverige funnos 1912, enligt en visserligen något ofullständig statistik, 6,418 söndagsskolor med 314,848 barn och 22,945 lärare. År 1890 uppgafs antalet söndagsskolor i hela världen till 198,168 och lärjungarna till 18,176,530. Skandinaviska söndagsskolemöten hållas hvart femte år. — Om s. k. söndags- och aftonskolor se Tekniska läroverk. 
<b>Söndeled,</b> härad och socken vid kusten i Nedenes amt, Norge. 188,6 kvkm. 3,190 inv. (1910). 
<b>Söndenfjeldske Norge,</b> stundom Östenfjeldske Norge, kallas ofta den del af Norge, som ligger s. om Dovre och ö. om Langfjeldene och i s. v. sträcker sig till Lindesnes. Det omfattar Kristiania och Hamar stift samt en stor del af Kristiansands stift. K. V. H. 
<b>Sönderborg</b> (ty. <i>Sonderburg</i>), stad på västkusten af Als (se d. o.) vid Alssundet. 11,000 inv. (1910), hvaraf 3,000 militärer. Ypperlig hamn. Handel och sjöfart äro de förnämsta inkomstkällorna. 
page_number=133, index= - Sönderborg  - Sönderdelning  - Sönderho  - Sönderjydske aarböger  - Sönderjydske foreninger  - Sönderjylland  - Sönderkarle  - Söndermarken  - Söndfjord  - Söndhordland  - Söndlevatn  - Söndmör 
Säte för ett preussiskt landtråd och sedan 1906 för en tysk sjöartilleriskola samt sedan 1910 för en dansk folkbank. Sedan 1856 är S. förbundet med Sundeved genom en pontonbro. S. besattes af svenskarna 10 sept. 1657, hvarefter Dahlbergh utstakade några försvarsverk samt en skans på jylländska sidan vid inloppet till hamnen. Skansen blef färdig i början af 1658, och sedan sattes äfven slottet i god defension. Under 1864 års krig bombarderades S. 3 april, emedan en del af danska hären var förlagd där; vid Als' intagande 29 juni föll det i preussarnas händer. Sedan 1870 blef det jämte Dybbölställningen starkt befäst, men dessa verk slopades 1885. — S:s slott byggdes troligen omkr. 1170; det nämnes 1253 under kriget mellan konung Kristofer I och hertig Valdemar af Sönderjylland. 1340 höll Valdemar Atterdag bröllop där med Helvig, syster till dåv. hertig Valdemar, och ingick därjämte förlikning med de holsteinske grefvarna. Kristian II satt fången där 1532—49. Sedan 1848 har det varit kasern, först dansk, senare preussisk. Det hade urspr. 4 torn, ett i hvarje hörn, men nu äro de alla förstörda (Kristian II:s fängelsetorn sedan 1755). Slottskapellet innesluter de sönderborgske hertigarnas grafvar. De härstamma från Hans d. y., som 1564 erhöll Als m. m. af sin broder Fredrik II och hvars ätt delade sig på flera linjer, alla uppkallade efter S., Slesvig-Holstein-S. (se Oldenburgska huset). E. Ebg.  L. W:son M. 
<b>Sönderdelning.</b> kem. Se Kemisk process, Reaktion, sp. 1105, och Spjälkning. 
<b>Sönderho,</b> södra socknen på danska ön Fanö. 630 inv. (1911). 
<b>Sönderjydske aarböger</b> [år-] ha sedan 1889 utgetts i Flensborg med två halfband årligen, innehållande afhandl. dels om "Sönderjyllands" (Nordslesvigs) speciella historia och topografi, dels om dess ställning och inre förhållanden under främmande herravälde. Till 1913 hade 23 bd utkommit. Utgifvarna ha varit H. P. Hanssen Nörremölle, G. Johannsen (till 1901) och efter denne N. Andersen samt P. Skau (d. 1917). E. Ebg. 
<b>Sönderjydske foreninger</b> kallas samfund i Danmark i ändamål att underhålla kärleken till och förbindelsen med de danske slesvigarna ("sönderjyderne") samt att understödja dessas sträfvanden att värna sitt danska modersmål och tänkesätt, särskildt genom att bekosta unga slesvigares kurser vid fortsättningsskolor och folkhögskolor i danska riket. Urspr. bestodo föreningarna företrädesvis af utvandrade slesvigare; men 1879 stiftades <i>Sönderjydsk samfund</i> i Köpenhamn (under A. D. Jörgensens ledning), 1887 <i>Sönderjydsk centralforening,</i> och efter hand ha liknande föreningar upprättats landet rundt. E. Ebg. 
<b>Sönderjylland.</b> Se Jylland och Slesvig. 
<b>Sönderkarle,</b> i södra delen af Lolland 1819 upprättadt baroni, som tillhör familjen Bertouch-Lehn och omfattar två hufvudgårdar, Lungholm och Höjbygaard, samt ett par arrendegårdar (inalles 1,072 har jord) och en Östersjön afvunnen areal, 990 har stor. Fideikommisskapitalet är 2,1 mill. kr. E. Ebg 
<b>Söndermarken.</b> Se Frederiksberg, sp. 1248. 
<b>Söndfjord,</b> landet mellan Nordfjord i n. och Sogn i s. i Nordre Bergenhus amt, Norge. S. är starkt söndersplittradt af från v. till ö. djupt inträngande smala fjordar (Nordals-, Eike-, Förde- och Dalsfjorderna), och de fortsättas af trånga dalgångar (Naustdal, Jölster, Holsendal, Gauldal m. fl.) i den mot ö. stigande fjällplatån, som i Jostedalsbræen når omkr. 2,000 m.; på gränsen till Nordfjord reser sig Aalfotbræen till en höjd af 1,630 m. S. omfattar äfven många delvis stora öar, såsom Bremanger, Fröia, Skorpen, Atlöen och Floröen. S. utgör ett sorenskriveri och ett prosteri samt omfattar 9 härad. 3,944,57 kvkm., 28,251 inv. (1910). Boskapsskötsel, fiske och industri. S:s kommersiella och administrativa medelpunkt är "ladestedet" Florö (omkr. 1,600 inv. 1918), med stark kusttrafik, skeppsvarf, slip och mekanisk verkstad, flera fabriker, elektricitetsverk, "Fjordenes kreditbank" och 2 tidningar. Tills. med Nordfjord bildade S. förr fogderiet Fjordene. K. V. H. 
<b>Söndhordland</b> [-hårdlan], sydvästra delen af Söndre Bergenhus amt, Norge, s. om. Bergen, omkring Bömmel- och Hardangerfjordarna och deras förgreningar intill Noreimsund i n. S. omfattar såväl fjorddistrikten på det i en mängd halföar delade fastlandet som de utanför liggande öarna Bömmelöen l. Bömla, Stord, Tysnesöy, Varaldsöy m. fl. Det utgör eget sorenskriveri och omfattar 16 härad med 3,144,41 kvkm. och 35,527 inv. (1910). Jordbruk, boskapsskötsel, trädgårdsskötsel, fiske och en på senare åren snabbt växande industri. K. V. H. 
<b>Söndlevatn</b> l. Sundalsvatn, en 9,3 kvkm. stor sjö 38 m. ö. h. i Landvik härad, Nedenes amt, Norge. S. är af vikt för samfärdseln och timmerflottningen ner till Grimstad. K V. H. 
<b>Söndmör</b> kallas det norska Vestlandets kustområde mellan Nordfjord (se d. o.) och udden Stad i s., Skjaak härad i ö. och Romsdalen i n., omkring Storfjorden (se d. o. 3) och dess armar, som splittra S. i en mängd öar (störst Hareidlandet, 174 kvkm.) och halföar, hvaribland två stora halföar i centrum, som fasthänga med fastlandet i s. genom två jämförelsevis smala ed, hvilka utgöra viktiga samfärdslinjer i detta fjällandskap. S. är nämligen ett lika typiskt fjäll- som fjordland. Jämte granntrakterna i n. och s. bildar S. västra sluttningen af den väldiga fjällmassa, hvars högsta rygg sträcker sig i nordöstlig riktning från Jotunfjeldene till Snehætta med väldiga utlöpare mot fjordkusterna i v. i de vackra Romsdals- och Söndmörsalperna (Karitind, 1,970 m., Torvlöysa, 1,856 m., Skaarene, 1,820 m., Stolshydna, 1,848 m., och Hornindalsrokken, 1,530 m., m. fl.), medan den ute vid hafsbandet sänker sig ned till "strandflaten" (se d. o.), som ger strandlinjen och skärgården utanför och längs S. deras karakteristiska prägel. Medan man där möter leende, yppiga nejder på ringa höjd öfver hafvet, stiger landet inåt terrassformigt och bildar i S:s inre ett sammanhängande fjällmassiv med många höga toppar och där fjordarna samt de djupa dalgångarna äro att betrakta blott som sprickor. Särskildt framträder detta drag i Geirangerfjorden (se d. o.) och Norangsfjorden (se d. o.) samt i dennas ännu mörkare och trängre fortsättning, Norangsdalen. Mellan fjällen finnas många bræer. Genom dalarna och längs fjällsidorna leder en mängd starkt trafikerade turistvägar 
page_number=134, index= - Söndmör  - Söndmörsalperna  - Söndmörsfjorden(e)  - Söndre Aurdal  - Söndre Bergenhus amt  - Söndre Björnsund  - Söndre Fron  - Söndre Hadsund  - Söndre Helgeland  - Söndre Honningsvaag  - Söndre Land  - Söndre Mesnavand  - Söndre Odalen  - Söndre Osa  - Söndre Sandö  - Söndre Trondhjems amt  - Söndre Undal  - Söndrum  - Söne  - Sönnarslöf  - Sönnecken  - Sönödder  - Sö- och handelsretten  - Söraby  - Sör-Audnedal  - Sör-Aurdal  - Sörby  - Sörbygdens härad  - Sörensen, Vendela Linnea 
(Hellesylt—Hornindalen, Hellesylt—Öye, Strynsvandet—Viadalen och Marok—Grjotlien). — S., som förr var ett fogderi, omfattar 21 härad, tillsammans 5,236,73 kvkm., med 50,705 inv. (1910), hvaraf 13,858 i staden Aalesund. I S. finnas fiskelägena Fosnavaag (295 inv. 1910), Ulsteinsviken (548 inv.), Halkjelsvik (829 inv.), Örstensvik (499 inv.) och Söholt med Vallen (311 inv.). Fisket sysselsatte 7,586 personer 1910 och bedrifves medelst lättbyggda och snabbseglande "Söndmörbaater" samt på senare tid allt allmännare med motorfartyg. Folket är energiskt och intelligent; genom Ivar Aasen, som föddes i S., har S. haft stor betydelse för "maalstrævet" (se Landsmål 1). Litt.: H. Ström, "Physisk og oeconomisk beskrivelse över S:s fogderi" (2 bd, 1762—69), J. Neumann, "Bemærkninger paa en reise i S. og Nordfjord" (i "Budstikken", 1823—24), och A. Helland, "Romsdals amt" (i "Norges land og folk", XV, 2 bd, 1911). K. V. H. 
<b>Söndmörsalperna.</b> Se Norge, sp. 1379. 
<b>Söndmörsfjorden(e).</b> Se Storfjorden 3. 
<b>Söndre Aurdal.</b> Se Sör-Aurdal. 
<b>Söndre Bergenhus amt.</b> Se Bergenhus amt 2. 
<b>Söndre Björnsund,</b> norskt fiskeläge på ett par små öar s. v. om Hustadviken i Romsdals amt. Tilläggsplats för ångfartyg, post- och rikstelefonstation. 474 inv. (1910) jämte det tätt vid S. liggande Nordre Björnsund, som har utmärkt hamn och molo, mekanisk verkstad och slip. K. V. H. 
<b>Söndre Fron</b> [frωn], härad och pastorat i midten af Gudbrandsdalen, Kristians amt, Norge. 547,04 kvkm. 2,963 inv. (1910). S. är ett högfjällsområde med en mängd toppar öfver 1,000 m. och genomströmmas af Laagen. Stor turisttrafik och många högfjällshotell ("sanatorier"). Genom sydligaste delen går Gudbrandsdalsjärnvägen. K. V. H. 
<b>Söndre Hadsund.</b> Se Hadsund. 
<b>Söndre Helgeland,</b> sydligaste delen af Nordlands amt (se d. o.), Norge, utgör ett sorenskriveri, omfattande 14 härad och "ladestedet" Mosjöen. 10,558,67 kvkm. 32,560 inv. (1910).  K. V. H. 
<b>Söndre Honningsvaag</b> [-våg], norskt "strandsted" (se d. o.) och fiskeläge på södra sidan af Magerö, Finmarkens amt (668 inv. 1910; omkr. 1,000 inv. 1918). Tilläggsplats för ångbåtar, post- och telegrafstation, 6 trankokerier, 2 hotell. I S. utges halfveckotidningen "Vestfinmarken". — Ett par km. n. om S. ligger "strandstedet" Nordre Honningsvaag (444 inv. 1910).  K. V. H. 
<b>Söndre Land,</b> härad och socken på västra sidan af Randsfjordens norra del, Kristians amt, Norge. 506,90 kvkm. 3,374 inv. (1910). Öfver större delen af S. sträcker sig Hadelands og Lands almenning, ett af Norges största samlade skogsbestånd. Längs Randsfjordens västra strand går Fagernes-Eina (Valdres-)järnvägen.  K. V. H. 
<b>Söndre Mesnavand</b> [-vann]. Se Mesnalien. 
<b>Söndre Odalen.</b> Se Odalen och Sör-Odal. 
<b>Söndre Osa</b> [ωsa], biflod. Se Osa. 
<b>Söndre Sandö,</b> en af Hvalöerne (se d. o.). 4,35 kvkm., 331 inv. (1910).    K. V. H. 
<b>Söndre Trondhjems amt.</b> Se Trondhjems amt. 
<b>Söndre Undal,</b> norskt härad. Se Sör-Audnedal. 
<b>Söndrum,</b> socken i Hallands län, Halmstads härad. 3,691 har. 1,774 inv. (1917). S. bildar med Vapnö ett pastorat i Göteborgs stift, Halmstads kontrakt. 
<b>Söne,</b> socken i Skaraborgs län, Kållands härad. 1,768 har. 477 inv. (1917). Annex till Örslösa, Skara stift, Kållands kontrakt. 
<b>Sönnarslöf,</b> socknar. Se Västra Sönnarslöf och Östra Sönnarslöf. 
<b>Sönnecken,</b> Friedrich. Se Rundskrift. 
<b>Sönödder,</b> no., <i>bot.</i> Se Entada. 
<b>Sö- og handelsretten,</b> da. Se Landsretter. 
<b>Söraby,</b> socken i Kronobergs län, Norrvidinge härad. 6,559 har. 1,070 inv. (1917). Annex till Gårdsby, Växjö stift, Norrvidinge kontrakt. 
<b>Sör-Audnedal,</b> härad och pastorat, som före 1918 hette Söndre Undal, i Lister og Mandals amt, Norge, omfattar kuststräckan strax s. om Mandal och några öar. 171,70 kvkm. 2,964 inv. (1910). K. V. H. 
<b>Sör-Aurdal</b> (före 1918 Söndre Aurdal), ofta kalladt Begndalen, härad och pastorat, en del af Valdresdalen, på bägge sidor om Begna elv i Kristians amt, Norge. 1,128,86 kvkm. 3,921 inv. (1910). Flera stora hotell ("sanatorier"). K. V. H. 
<b>Sörby.</b> 1. Socken i Kristianstads län, Västra Göinge härad. 1,858 har. 502 inv. (1917). S. bildar med Gumlösa ett pastorat i Lunds stift, Västra Göinge kontrakt. — 2. Socken i Skaraborgs län, Vilske härad. 1,403 har. 361 inv. (1917). Annex till Gökhem, Skara stift, Vånga kontrakt. — 3. F. d. socken i Östergötlands län, förenad med Mjölby. — 4. Gods i Södermanlands län, Torsåkers socken, vid sjön Sillen, omfattar hela socknen utom ecklesiastikboställena, 13 3/4 mtl, 3,051 har (hvaraf 752 har åker) och tax. till 345,700 kr. 1916 och till 373,100 kr. 1917, ehuru det delvis styckats, hvartill komma 37,300 kr. (1917) å annan fastighet (kvarn, tegelbruk m. m.). Egendomen tillhörde i början af 1600-talet amiralen Jakob Jakobsson Snakenborg, som ärft den, och ärfdes af hans måg riksrådet Lars Eriksson Sparre (d. 1644) och har sedan egts inom släkterna Lewenhaupt, von Schewen, Ribbing m. fl. samt gjordes i slutet af 1700-talet af landshöfdingen, grefve Ax. Löwen jämte Gärstaberg i Ytterjärna socken till fideikommiss. Hans sonsons son, grefve Fritz Löwen, sålde S., med K. M:ts medgifvande af 30 maj 1913, s. å. till Södra Södermanlands egnahems a.-b., som börjat försälja de särskilda gårdarna, hvarvid hufvudgården 1917 inköptes af G. T. Åström. Egaren af S. har alternerande med konsistorium tillsatt kyrkoherde i pastoratet. 
<b>Sörbygdens härad,</b> i Göteborgs och Bohus län, ingår i Sunnervikens domsaga och fögderi samt Lane m. fl. härads tingslag och omfattar socknarna Krokstad, Sanne, Hede. 28,356 har. 3,806 inv. (1917). 
<b>Sörensen,</b> Vendela Linnea, född Andersson, sångerska, f. 19 nov. 1860 i Halmstad, åtnjöt 1877—79 undervisning i sång för I. Dannström och i plastik för Signe Hebbe. Efter att ha uppträdt på Göteborgs stora teater och på Nya teatern i Stockholm samt gjort en utrikes studieresa 
page_number=135, index= - Sörensen, Vendela Linnea  - Sörensen, Hr (herr)  - Sörensen, Peder  - Sörensen, Kristian  - Sörensen, Karl Fredrik  - Sörensen, Kristian  - Sörensen, Karl Theodor  - Sörensen, Henrik Lauritz  - Sörensen, William 
debuterade hon 1882 på k. Stora teatern i Stockholm som <i>Nemea</i> i "Konung för en dag" och var därefter till 1887 anställd vid denna scen. Hösten 1887 uppträdde hon på Dagmarteatern i Köpenhamn. Bland hennes roller må framhållas <i>Cherubin</i> i "Figaros bröllop", <i>Rosina</i> i "Barberaren i Sevilla", <i>Juana</i> i "Spanska studenter", <i>Violetta</i> i "Den vilseförda", <i>Virginie</i> i "Paul och Virginie", <i>Marie</i> i "Regementets dotter" och framför allt <i>Zephyrine</i> i "Diamantkorset". Hon trädde 1888 i äktenskap med danske tandläkaren Sofus Sörensen (d. 1899) och blef 1901 omgift med dennes broder bankmannen Fredrik Sörensen i Philadelphia. Efter sitt giftermål uppträdde hon som gäst bl. a. på Operan i Stockholm 1893 och i Köpenhamn som <i>Nedda</i> i "Pajazzo" 1895. Ehuru hennes röst var liten och betydligt tunn, blef hon populär genom den musikaliska intelligens och den betydande förmåga af dramatisk karakteristik, hvarom hennes prestationer buro vittne. Hon var dessutom en framstående koloratursångerska. 
<b>Sörensen,</b> Hr (herr), skämtsam benämning på danska folket, i likhet med John Bull, Broder Jonathan, Jacques Bonhomme o. d. I afbildningar framställes "Hr S." gärna i nattmössa, häntydande på en flegmatisk maklighet, parad med godmodighet, som grunddrag i folkkaraktären. Figuren härrör urspr. från M. Goldschmidts "Corsaren" 1841, men kallades då "Hr Folket"; först senare kom namnet "Hr S." i bruk. E. Bögh framförde "Hr S." på scenen i sin "Nytaarsnat 1850". E. Ebg. 
<b>Sörensen,</b> Peder (lat. <i>Petrus Severinus</i>), dansk läkare, f. 1542 i Ribe, där hans fader var rådman, d. 28 juli 1602 af pest i Köpenhamn, reste 1562 till Frankrike för att studera natur- och läkarvetenskap och 1565—70 till Tyskland och Italien, hvarest han ej blott med framgång praktiserade som läkare, utan ock vann rykte som Paracelsus' mest geniale lärjunge. 1571 blef S. lifmedikus hos Fredrik II, och sedermera fick han samma befattning hos Kristian IV. S:s viktigaste skrift är <i>Idea medicinæ philosophicæ</i> (Basel, 1571), i hvilken han ville förena Paracelsus' lära med den platonska filosofien och hvarigenom han blef mycket ryktbar i utlandet. E. Ebg. 
<b>Sörensen,</b> Kristian. Se Longomontanus. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Sörensen,</b> Karl Frederik, dansk målare, f. 8 febr. 1818 i Besser på Samsö, d. 24 jan. 1879, var dekorationsmålare, innan han kunde egna sig åt sitt fack, marinmålning. 1846 följde han med en dansk fregatt till Medelhafvet. Han var sedan nästan hvarje sommar till sjöss, undantagandes 1853 och 1854, då han var utrikes. 1856 blef han medlem af akademien. Hans många målningar utmärkas för liflig uppfattning, storslagen sanning i stämningen och kraft i färgen, t. o. m. om de stundom sakna finhet i både form och färg. Af hans taflor må nämnas <i>Fartyg i bramsegelskultje</i> (1847), <i>Utsikt öfver Kattegatt</i> (1856), <i>Sommarmorgon på Helsingörs redd</i> (1861) och <i>Skärgården vid Bohuslän</i> (1862) S. är representerad i Köpenhamns konstmuseum, i Hirschsprungs museum, i Stockholms Nationalmuseum (<i>Storm vid norska kusten</i>) och i Göteborgs museum (<i>Storm på Doggers bank</i>). Ph. W.* 
<b>Sörensen,</b> Kristian, dansk uppfinnare, f. 7 maj 1818 i Köpenhamn, d. där 30 jan. 1861, son till en arbetare, blef 1832 sättarlärling och kom redan 1838 på den tanken att konstruera en sättmaskin. S. offrade hela sitt lifs kraft på att utföra sin plan. 1846 tog han patent därpå, och 1851 utställde han sin maskin i London, men rönte ingen uppmärksamhet. Efter ytterligare arbete utställde han en ny maskin på världsutställningen i Paris 1855 och fick där stora guldmedaljen och en hedersgåfva, för att han hade löst en uppgift, som förr ansågs olöslig. Oaktadt flit och snille lyckades dock ej S. göra sin uppfinning så fullkomlig, att den kunde bli allmänt spridd, men den visade ändå vägen till uppgiftens slutliga lösning (jfr Sättmaskin, sp. 120 o. 123). S. afled i fattigdom, så att staten måste anslå en pension åt hans änka och barn. Åtskilliga mindre uppfinningar (bl. a. en stilgjutningsmaskin) äro frukter af hans stora mekaniska snille. E. Ebg. 
<b>Sörensen,</b> Karl Theodor, dansk krigshistorisk författare, f. 29 april 1824 i Köpenhamn, d. 19 okt. 1914, var student, då upproret utbröt 1848. Han inträdde genast som frivillig i hären och blef tidigt officer. 1864 förde han ett kompani och utnämndes s. å. till kapten, men lämnade 1879 tjänsten. Redan som löjtnant i Rendsborg fäste S. sin uppmärksamhet på prins Karls af Hessen arkiv, som dittills varit obeaktadt, ehuru det innehöll viktiga upplysningar om Danmarks militära och politiska historia omkr. 1800. Efter fortsatta studier i Köpenhamn författade S. <i>Kampen om Norge 1813—14</i> (2 bd, 1871). Därefter anställd i krigsministeriets arkiv, utarbetade han på krigsministeriets begäran <i>Den anden slesvigske krig</i> (3 bd, 1883) samt utgaf "Meddelelser fra krigsarkiverne" (4 bd, 1883—90), innehållande aktstycken till härens historia 1794—1809 med ypperliga inledningar, som kasta nytt ljus äfven öfver de politiska förhållandena under nämnda period. Som afgjord motståndare till krigsministerns befästningsplaner, hvilka han under pseudonymen S. Kjetterup skarpt kritiserade i tidningar och broschyrer, aflägsnades S. 1891 från befattningen som redaktör af ofvannämnda samling. Senare utgaf han <i>Erindringer fra förste regiment 1864</i> (1891) och <i>Bernadotte i Norden</i> (3 bd, 1902—04). E. Ebg. 
<b>Sörensen,</b> Henrik Lauritz, norsk botanist, f. 1842 i Kongsberg, d. 1903 i Kristiania som konrektor vid katedralskolan, behärskade på sin tid undervisningen i naturalhistoria i Norge genom sina läroböcker i botanik och zoologi. S. skref en <i>Beretning om en botanisk reise i omegnen af Fæmundsöen og Trysild</i> (i "Nyt magazin for naturv.", 1867). K. V. H. 
<b>Sörensen,</b> William, dansk zoolog, f. 9 april 1848, d. 29 juni 1916, blef 1866 student och tog 1872 magisterkonferens samt 1884 doktorsgraden. 
page_number=136, index= - Sörensen, William  - Sörensen, Sören  - Sörensen, Sören Anton  - Sörensen, Nikolai Julius  - Sörensen, Enevold  - Sörensen, Jörgen  - Sörensen, Sören Peter Lauritz  - Sörensen, Henrik Ingvar  - Sörensen-Ringi, Harald 
1876—79 idkade han lärda studier i Syd-Amerika, men hade senare sitt uppehälle som lärare vid privata skolor i Köpenhamn. 1891 blef han led. af Videnskabernes selskab. Han egnade sig företrädesvis åt studiet af spindeldjuren (<i>Arachnoidea</i>) och författade flera lärda afhandlingar härom (<i>On two orders of Arachnida,</i> 1904), men dessutom <i>Om lydorganer hos fiske</i> (1884) och <i>Om förbeninger i svömmeblæren</i> (1890). Sedermera riktade han mycket bittra angrepp mot Jap. Steenstrup för att häfda, att Worsaae hade äran af att ha upptäckt "kjökkenmöddingerne" (1899), äfvensom mot professorerna E. Warming och Boas i <i>Fromme sjæles gode gjerninger. Videnskabelige converteringer</i> (1907). E. Ebg. 
<b>Sörensen,</b> Sören, dansk orientalist, f. 23 nov. 1848, d. 8 dec. 1902, son till en jylländsk småbrukare, tog 1874 filologisk examen, men studerade därjämte sanskrit, var ett par år lärare på Herlufsholm, men upprättade sedan egen skola i hufvudstaden, undervisningsanstalten "Kjöbenhavn", som han ledde i 16 år. 1883 tog han filos. doktorsgrad på afh. <i>Om Mahābhāratas stilling i den indiske literatur</i> och vann 1890 Videnskabernes selskabs guldmedalj för afh. <i>Om sanskrits stilling i den almindelige sprogudvikling i Indien,</i> men lyckades eljest ej fullborda något större arbete. 1902 blef S. professor vid Köpenhamns universitet. Han efterlämnade stora samlingar till ett namnregister till "Mahabharata", som utgafs i London i 7 hftn 1904—12 af hans efterträdare på lärostolen D. Andersen. E. Ebg. 
<b>Sörensen,</b> Sören Anton, norsk författare, f. 1849 i Sandeherred, d. 1910, teol. kandidat 1873, egnade sig åt skolvägen och öfvergick till katolicismen. Han författade bl. a. <i>Sandeherreds och Sandefjords historie</i> (1900) och <i>Zioniterne</i> (1904) samt öfversatte A. da Montefeltros passionspredikningar (1890). K. V. H. 
<b>Sörensen,</b> Nikolai Julius, norsk pacifist, f. 14. sept. 1850 i Raade, Smaalenene, jur. kand. 1876, folkhögskoleföreståndare 1878—90, dömdes 1881 till 60 dagars fängelse för några tidningsartiklar, var 1883—88 stortingsman för Smaalenene och 1892—1918 statsrevisor. S. stiftade Kristiania fredsförening, deltog i bildandet af Norges fredsförening och har i en mängd böcker, ströskrifter och tidningsartiklar arbetat för fredssaken och nykterhetsrörelsen. K. V. H. 
<b>Sörensen,</b> Enevold, dansk publicist, politiker, f. 21 sept. 1850, tog 1869 skollärarexamen och var sedan informator, men blef 1872 det af Berg nyuppsatta "Kolding folkeblads" redaktör. I nära 30 år ledde han med skicklighet och själfständighet denna tidning, som han skaffade både spridning och inflytande; efter hand erhöll den i 7 västjylländska tidningar afläggare, som senare blefvo själfständiga. 1894—1901 var han ordf. i Foreningen af venstreblade i Danmark. 1887—92 var S. folketingsman, en post, som han ånyo innehade 1898—1910, under denna tid för Bergs forna krets Kolding. 1901 blef han inrikesminister i första vänsterministären, och 1905—09 var han ecklesiastikminister. 1910—18 var han kungavald landstingsman. E. Ebg. 
<b>Sörensen,</b> Jörgen, norsk målare, f. 16 maj 1861 i Kristiania, d. 1 sept. 1894 i Askim, lärjunge till A. Diesen och vid Fr. Thaulows "friluftsakademi". Hans arbeten präglas af realistisk naturtrohet; typisk är <i>Februari; två graders kyla, motiv från Vestre Aker</i> (Konstmuseet i Kristiania). Hans flesta motiv äro hämtade från östra Norge, hvars höst- och vinterstämningar han särskildt odlade. K. V. H. 
<b>Sörensen,</b> Sören Peter Lauritz, dansk kemist, f. 9 jan. 1868, blef 1886 student och vann 1889 och 1895 universitetets guldmedalj, tog 1891 magisterkonferens och 1899 doktorsgrad med afh. <i>Studier over koboltidoxalater.</i> S. var 1892—1901 assistent vid Polyteknisk læreanstalts kemiska laboratorium och blef sedan föreståndare för Carlsberg-laboratoriets kemiska afdelning. I denna egenskap har S. utfört ett stort antal synnerligen förtjänstfulla arbeten om ägghvitekropparnas kemi, genom hvilka han kommit att intaga en ledande ställning inom denna vetenskapsgren. Särskildt märkas hans <i>Enzymstudier</i> (1910) och <i>Proteinstudier</i> (1917), hvilka, liksom hans flesta uppsatser, äro tryckta i "Meddelelser fra Carlsberg Laboratoriet". 1901 blef han led. af danska, 1909 af norska Videnskabernes selskab och sistnämnda år af Fysiogr. sällsk. i Lund; s. å. fick han Örstedsmedaljen. Han kallades 1918 till hedersdoktor i Lund. E. Ebg.  S. A—s. 
<b>Sörensen,</b> Henrik Ingvar, norsk målare, f. 12 febr. 1882 i Fryksände, Värmland, af norska föräldrar, kom tolfårig till Norge, studerade hos Zahrtmann i Köpenhamn och Matisse i Paris, där han påverkades af Cézanne och van Gogh. Han debuterade på statens utställning 1904 och har sedan deltagit i flertalet norska utställningar, bl. a. som ledare af oppositionsgruppen "de 14" 1914. 1910 hade S. en särutställning i Stockholm, där hans expressionistiska riktning framkallade liflig diskussion, och har sedan utställt i Göteborg, Danmark och Tyskland. Hans konst är känslig, starkt personlig, tekniskt dristig och formsäker. Verk af S. finnas i konstmuseet och I. B. Stangs galleri i Kristiania, Rasmus Meyers samling i Bergen, Göteborgs museum, Mannheimers och Pineus' samlingar i Göteborg samt prins Eugens galleri. K. V. H. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Sörensen-Ringi,</b> Harald, skulptör, f. 3 mars 1872 i Skön i Västernorrland, d. 11 april 1912, studerade i Konstnärsförbundets skola 1893—96, hufvudsakligen för Hasselberg. 1895 biträdde han Kr. Eriksson med att hugga i marmor, bl. a. Hasselbergs "Näckrosen". Året därefter begaf han sig till Paris, där han utvecklade en lifaktig verksamhet. Bland hans alster från hans första tid äro flera porträtt i relief (<i>P. Hasselberg,</i> 1895, Nationalmuseum), bysten <i>En ung målare</i> (1898), statyn <i>Natten</i> (i marmor, 1899, Nationalgalleriet i Kristiania), statyn <i>Vågen</i> och bronsvasen <i>Afund</i> (utställda 1900) samt en vacker byst af 
page_number=137, index= - Sörensen-Ringi, Harald  - Sörenssen  - Sörenssen, Christian  - Sörenssen, Sören Anton  - Sörenssen, Aimar August  - Sörfjord  - Sörfjorden  - Sörfolda  - Sörfors  - Sörfröya  - Sörjande änkan  - Sörkedalen  - Sörkjosen  - Sörkvarn  - Sörlandet  - Sörlandsbanan  - Sörling, Olof  - Sörmland  - Sörmlandsposten 
<i>Konstnärens hustru.</i> 1902 återvände han till Sverige och var sedan bosatt i Stockholm. Bland hans arbeten under hans sista skede märkas statyetterna <i>Längtan</i> (1902) och <i>Lek</i> (1903, båda skurna i trä), <i>Tennisspelare</i> (1904, brons), byster af <i>Karl Nordström</i> (1904), <i>R. Thegerström</i> (1905), <i>S. A. Hedin, A. Törneman,</i> skådespelaren <i>E. Swartz</i> (1908, Dramatiska teaterns foajé), reliefporträtt af <i>Eva Bonnier</i> (1909, i brons, Nationalmuseum). Bland hans större verk äro <i>Mor och son</i> (marmor, 1908), <i>Rätt och sanning</i> (grupp i brons, 1910), <i>Kvinna i bön</i> (grafmonument i brons s. å.), <i>Bröderna</i> (grupp, Thielska galleriet). På monumentalkonstens område utförde han <i>Gustaf II Adolfs staty</i> (i Sundsvall, aftäckt 1911). Flera dekorativa uppgifter äro ännu att nämna: reliefer i Trefaldighetskyrkan i Uppsala, reliefer i trä till Johanneskyrkan i Malmö, ett altarskåp för en kyrka i Helsingfors. Två figurgrupper för barnbördshuset i samma stad utgjorde det sista arbete han fullbordade (1912). Han utförde flera porträtt, små statyetter och vaser samt teckningar och akvareller. Hans konst visar mycken känslighet i formbehandlingen och eger en viss lyrisk grundton af mera vekhet än styrka. G—g N. 
<b>Sörenssen,</b> norsk ämbetsmannafamilj. 1. Christian S., biskop, f. 1765 i Kristiansand, d. 1845 i Smaalenene, prästvigdes 1791, vardt 1804 stiftprost, 1811 biskop i Kristiansands och 1823 i Akershus stift samt 1840 universitetsprokansler. 1814—16 var han stortingsman, medverkade 1815 till stiftandet af Det norske bibelselskap och var sedan ordförande i dess centralkommitté. Han var en verksam och nitisk främjare af undervisningsväsendets utveckling. — 2. Sören Anton Vilhelm S., den föregåendes son, politiker, f. 1793 nära Drammen, d. 1853 i Kristiania, jur. kandidat 1816, 1822—39 höjesteretsadvokat, var aktor i riksrätterna mot statsråden Collett 1827 och Lövenskiold 1836, representant för Kristiania 1830—45, president i odelstinget 1830 och i stortinget 1833 ff. 1839 blef han sorenskriver i Aker, var från 1848 till sin död statsråd, under hvilken tid han miste sin förra popularitet. — 3. Aimar August S., brorson till S. 1, politiker, f. 6 jan. 1823 i Kristiania, d. 2 juni 1908, var stortingsman för Smaalenene 1862—79 och president i odelstinget 1874—79, tillhörde Johan Sverdrups inflytelserika meningsfränder och var 1884—88 som justitieminister medlem af dennes regering. S. tillhörde sedan högern, utan att deltaga i det politiska lifvet. 1—3. K. V. H. 
<b>Sörfjord,</b> härad och socken s. ö. om Tromsö, omkring Sörfjorden, Tromsö amt, Norge. 562,35 kvkm. 1,229 inv. (1910). K. V. H. 
<b>Sörfjorden,</b> namn på flera norska fjordar, af hvilka må nämnas 1. En 40 km. lång, till 2 km. bred, och ända till 395 m. djup förgrening af Hardangerfjorden (se d. o. och Fjord). — 2. En gren af Osterfjorden. Se Osteröen. — 3. En gren af Masfjorden (se d. o.). — 4. En 21 km. lång sidofjord till Bindalsfjorden (se Bindalen). — 5. Sydligaste delen af Ulfsfjorden (se d. o.). 1—5. K. V. H. 
<b>Sörfolda</b> (förut Sörfold), härad och socken kring Foldafjord, n. ö. om Bodö, Nordlands amt, Norge. 1,563,48 kvkm. 2,748 inv. (1910). Fjäll-land med odlingsbar jord endast i smala remsor längs fjordgrenarna. K. V. H. 
<b>Sörfors.</b> 1. Liefabrik med två dubbelhammarverk, 4 fjäderhammare och sliperi för lietillverkning, 1 km. från Eriksfors hamnplats vid Ångermanälfven, Bjärtrå socken, Västernorrlands län, tillhörig firman Sörfors liefabrik. — 2. Se Svartvik. 
<b>Sörfröya,</b> härad och socken, omfattande sydvästra delen af ön Fröya och därutanför liggande öar, Söndre Trondhjems amt, Norge. 105,17 kvkm. 2,091 inv. (1910). Fiskeläget Titran (362 inv. 1910), tilläggsplats för ångbåtar, har post-, telegraf- och rikstelefonstation, trankokerier, sparbank. Jfr Nordfröya. K. V. H. 
<b>Sörjande änkan,</b> <i>bot.</i> Se Iris 3. 
<b>Sörkedalen,</b> norsk vacker dal, som från herresätet Bogstad (se d. o.) sträcker sig norrut mot Nordmarken och mot ö. begränsas af Voksenkollen och Tryvandshöjden. Genom dalen flyter Sörkedalselven, söderut benämnd Lysakerelven (se Lysaker). K. V. H. 
<b>Sörkjosen,</b> den västligaste af Balsfjordens (se d. o.) inre armar. K. V. H. 
<b>Sörkvarn,</b> landtegendom med kvarn, såg och benmjölsfabrik vid Kolbäcksån i Kolbäcks och Svedvi socknar, Västmanlands län, tillhör Surahammars bruks a.-b. 
<b>Sörlandet,</b> det i början af 1900-talet uppkomna namnet på Norges sydligaste kuststräcka, från Risör i ö. till Stavanger i v., med närmast innanför liggande distrikt (se vidare Norge, sp. 1382). För att organisera arbetet på denna landsdels utveckling bildades i juni 1918 Sörlandsforeningen. K. V. H. 
<b>Sörlandsbanan</b> kallas i Norge en planlagd och delvis påbörjad stambana genom Sörlandet, med utgångspunkt i Kongsberg. 
<b>Sörling,</b> Olof, tecknare, f. 1 sept. 1852 i Stockholm, vann vid Akademien för de fria konsterna konstnärlig utbildning, arbetade från 1874 för Vitt. hist. o. ant. akad. och blef 1890 akad:s tecknare. Samtidigt var han teckningslärare vid Södermalms högre allmänna läroverk (1882—1917). S. har utfört ett mycket stort antal teckningar; redan för flera år sedan var deras antal öfver 50,000. Härigenom har hans skicklighet blifvit särdeles högt uppdrifven. Han förstår att i sina afbildningar af fornsaker och andra föremål återge alla finesserna i originalets form och utseende samt att ge åt teckningen det för tiden karakteristiska. S. har tecknat så godt som alla träsnitt i "Sveriges medeltid" af H. Hildebrand, i "La civilisation primitive en Italie" och "Minnen från vår forntid" af O. Montelius, i "Die altgermanische tierornamentik" af B. Salin samt i en mängd andra arbeten. Tack vare S:s öfverlägsna ritkonst ha de svenske fornforskarna kunnat få sina under 1800-talets sista fjärdedel utgifna verk illustrerade på ett sätt, som annars icke varit möjligt, emedan de nyaste fotografiska reproduktionsmetoderna ej då stodo dem till buds. Sedan 1894 är S. korresponderande led. af Vitt. hist. o. ant. akad. O. M. 
<b>Sörmland,</b> en förkortad vanlig form för Södermanland (se d. o.). 
<b>Sörmlandsposten,</b> fr. o. m. 1910 daglig morgontidning i Eskilstuna. Den är en fortsättning af 
page_number=138, index= - Sörmlandsposten  - Sörnäs  - Sör-Odal  - Sörpa  - Sörpning  - Sörranen  - Sörreisa  - Sörstafors  - Sört (Sairt)  - Sörum  - Sörvaagen  - Sör-Varanger  - Söråker  - Sörälfven  - Söröen  - Sörösundet  - Sösdala  - Söstrand  - Sötblomster  - Sötebrödshögtiden  - Sötkullor  - Sötkörsbär  - Sötmandel  - Sötmjölksost  - Sötoft, Nikolaj Bierfreund  - Söt orange  - Sötost  - Sötpotatis  - Sötrönn  - Sött pressfoder  - Söttuppar  - Sötvattensbad  - Sötvattensbildning  - Sötvattensdjur  - Sötvattensfiskar  - Sötvattensfiske  - Sötvattenskalk  - Sötvattenslera  - Sötvattenspärlor  - Sötvattenssköldpaddor  - Sötvattenssvampen  - Sötväppling  - Söul 
<i>Eskilstuna tidning,</i> som uppsattes 1867 af  A. A. E. Flodman (se denne), hvilken var tidningens redaktör till 1872, och sammanslogs 1893 med den 1883 uppsatta <i>Eskilstuna-Posten,</i> för hvilken 1883—88 L. A. Ahlgren var redaktör. Ahlgren redigerade S. till 1895. Tidningen utkom 1893—1909 med 3 nummer i veckan. Till sin politiska hållning är den konservativ. Redaktör är sedan 1910 filos. doktor E. Wikmark. 
<b>Sörnäs,</b> hamn och stadsdel i Helsingfors (se d. o., sp. 357). 
<b>Sör-Odal,</b> sedan 1918 namn på Söndre Odalen. Se Odalen. 
<b>Sörpa.</b> Se Fodermedel, sp. 695. 
<b>Sörpning.</b> Se Sväll. 
<b>Sörranen.</b> Se Ranen. 
<b>Sörreisa,</b> härad och socken omkring Reisenfjorden, Tromsö amt, Norge. 382,42 kvkm. 2,099 inv. (1910). K. V. H. 
<b>Sörstafors.</b> Se Surahammar. 
<b>Sört</b> (Sairt), stad och hufvudort i ett sandjak i asiatisk-turkiska vilajetet Van, s. v. om sjön Van, mellan Tigris' bifloder Bitlis och Bohtan, 838 m. ö. h. Omkr. 15,000 inv. Säte för en nestoriansk biskop. Vapentillverkning.                        (J. F. N.) 
<b>Sörum,</b> härad och kyrksocken n. ö. om Lilleström, Akershus amt, Norge. 102,66 kvkm. 2,732 inv. (1910). K. V. H. 
<b>Sörvaagen</b> [-vågen], fiskeläge vid Moskenesöen, Lofoten, Norge. 596 inv. (1910). Radiostation. K. V. H. 
<b>Sör-Varanger</b> är enl. k. resolution 3 nov. 1917 om vissa härads namnskrifning numera det officiella namnet på Sydvaranger (se d. o.). K. V. H. 
<b>Söråker,</b> sulfitfabrik. Se Sund. 
<b>Sörälfven.</b> Se Dalälfven. 
<b>Söröen</b>, den största ön i Finmarkens amt, Norge. 815,72 kvkm. 1,686 inv. (1910). Flera fiskelägen och hamnplatser. K. V. H. 
<b>Sörösundet,</b> ett 12—15 km. bredt norskt sund mellan Söröen (se d. o.) i n., Stjernö och Seiland i s. och s. ö. samt Kvalö i ö. K. V. H. 
<b>Sösdala,</b> municipalsamhälle (jämlikt k. br. 17 febr. 1893) i N. Mellby socken, Kristianstads län, vid Södra stambanan (linjen Malmö—Hässleholm), 15 km. från Hässleholm. 56 har. 619 inv. (1917). Taxeringsvärde å bevillningsskyldig fast egendom 457,700 kr. (1916), taxerad inkomst af kapital och arbete 216,570 kr. (s. å.); tillgångar vid 1914 års slut 13,959 kr., skulder 14,463 kr.; municipalskatt kr. 2 per 100 kr. inkomst. Inom samhället finnas Mellby, Tjörnarps och Häglinge socknars sparbank (stift. 1875) samt afdelningskontor af Malmö folkbank. 
<b>Söstrand,</b> Se Balestrand. 
<b>Sötblomster,</b> <i>bot</i>. Se Kamomillblommor. 
<b>Sötebrödshögtiden.</b> Se Påsk. 
<b>Sötkullor,</b> Söttuppar, <i>bot.</i>, i folkspråket namn på kamomillblommor (se d. o.). 
<b>Sötkörsbär,</b> Sötkörsbärsträd, <i>trädg.</i> Se Körsbär. 
<b>Sötmandel,</b> <i>bot.</i> Se Mandel 1. 
<b>Sötmjölksost.</b> Se Ost, sp. 1042. 
<b>Sötoft,</b> Nikolaj Bierfreund, dansk skald, f. 1790, d. 1844, blef 1816 teol. kandidat och 1817 präst på Lolland samt 1835 kyrkoherde i södra Själland. S. är känd i synnerhet genom sina historiska och romantiska skådespel (<i>Kristian IV:s dom,</i> 1821, <i>Daniel Rantzau,</i> 1823, <i>Kirkens band,</i> 1822, m. fl.), men författade redan 1816 en satirisk-fantastisk komedi, <i>Aandernes maskerade,</i> ett inlägg i striden för Öhlenschläger mot Baggesen. 1842 utkom diktsamlingen <i>Et Pantheon,</i> som 1847 följdes af tragedien <i>Knud den hellige.</i> Någon betydelse för litteraturen vann S. dock ej. E. Ebg. 
<b>Söt orange</b> [åra'ȵʃ], <i>bot.</i> Se Apelsin. 
<b>Sötost.</b> Se Ost, sp. 1046 
<b>Sötpotatis,</b> <i>bot.</i> Se Ipomæa. 
<b>Sötrönn,</b> <i>bot.</i> Se Rönn. 
<b>Sött pressfoder,</b> <i>landtbr.</i> Se Pressfoder. 
<b>Söttuppar,</b> <i>bot.</i> Se Sötkullor. 
<b>Sötvattensbad,</b> bad i vanligt brunns-, flod- eller sjövatten, i motsats till minerala bad och saltvattensbad. 
<b>Sötvattensbildning,</b> <i>geol.</i>, aflagring eller sammanhopning af berg- eller jordarter, som bildats i sött vatten, till skillnad från marina bildningar, hvilkas aflagring försiggått i hafvet. E. E. 
<b>Sötvattensdjur.</b> Se Djurgeografi, sp. 570. 
<b>Sötvattensfiskar.</b> Se Fiskar, sp. 417. 
<b>Sötvattensfiske.</b> Se Fiske, sp. 423, och Sverige, sp. 1160. 
<b>Sötvattenskalk,</b> <i>petrogr.</i> Se Limnokalcit. 
<b>Sötvattenslera,</b> <i>geol.</i>, lera, bildad genom afsättning af sediment i sötvattensbäcken, såväl vanliga insjöar som isdämda sjöar, s. k. issjöar (se d. o.). Se ock Glacial sötvattenslera. E. E. 
<b>Sötvattenspärlor.</b> Se Pärlor, sp. 720—722 
<b>Sötvattenssköldpaddor,</b> <i>zool.</i> So Sköldpaddor, sp. 1375. 
<b>Sötvattenssvampen,</b> <i>zool.</i> Se Svampdjur. 
<b>Sötväppling,</b> <i>bot.</i> Se Melilotus. 
<b>Söul</b> l. Seul [koreanskt uttal ʃaul], officiellt Hanjang ("norr om Han"), Koreas hufvudstad, ligger 37° 31′ n. br. samt 127° 7′ ö. lgd 5 km. från högra stranden af floden Han och 45 km. från dess mynning i Gula hafvet vid Tsche-mul-p-ho, som är S:s hamn. Det omges af en förfallen 4—8 m. hög och 16 km. lång mur med 4 stora och 4 små torn, har ganska breda, men smutsiga, icke stenlagda gator med låga, torftiga hus i kinesisk stil (se Korea, fig. 3) och vidsträckta öde torg. I midten ligger Tschong-kak, ett trätorn med en klocka, som anger, när portarna (se Korea, fig. 4) skola öppnas och stängas. I norra delen ligger den förra kungliga familjens byggnadskomplex, en 2,6 kvkm. vidsträckt med 12 m. höga murar omgifven plats. I staden finnes en katolsk katedral (uppf. 1893—95), men intet inhemskt tempel. S. hade 256,381 inv. 1911. Vattenledning (delvis), elektricitetsverk, elektrisk spårväg. Industrien är obetydlig, handeln går öfver Tsche-mul-p-ho. Järnvägslinjer finnas dit samt till Fu-san och Wi-dschu, och en ny håller på att byggas till Wön-san. S. blef residensstad 1392, det förstördes af mandschuerna 1637 och besattes af japanerna 1894 samt kom 1910 jämte det öfriga Korea definitivt i Japans ego. J. F. N. 
<div align="center">*</div> 
page_number=139, index= - T 
<big><b>T</b></big> är den tjugonde bokstafven i det vanliga europeisk-latinska alfabetet. Dess äldsta kända, semitisk-moabitiska, form är +. I grekiska alfabetet är <b>Τ</b> den förhärskande formen. Den i våra grekiska tryck brukliga minuskeln <i>τ</i> växlar i handskrifterna med andra former, af hvilka en med tvärstreck endast till vänster om stapeln ingått i den koptiska skriften och intill våra dagar fortlefver i slavisk-cyrillisk kursivskrift. En annan rysk skrifform med neddragna sidostreck brukas nu i skrift och kursivtryck (<i>m</i>). Forn-latinska inskrifter förete formerna <b>T</b>, ?, ?. I latinska medeltidshandskrifter höra <i>τ</i> och <i>ι</i> till de vanligare formerna (därur bl. a. ?); en form med kort tvärstreck har gett upphof till våra t och t. De båda nordiska runraderna ha <b>ᛏ</b>, som direkt utgår från grek. och lat. <b>T</b> med det för runorna karakteristiska utbytet af vågräta linjer mot diagonala. I den äldre (germanska) runraden har tecknet 17:e rummet, i den yngre 12:e rummet, i båda den första platsen i 3:e ätten (Týs ätt). Bokstafvens hebreiska namn är <i>tāv</i> (arab. <i>tā</i>], grek. <i>tau,</i> slav. <i>tverdo</i>; det moderna namnet är <i>te,</i> och <i>t</i>-runan kallades <i>Tyr.</i> — <i>T</i> (<i>t</i>) utmärker i alla språk med latinsk skrift <i>t</i>-ljud. I latinsk skrift återgafs grek. <i>Θ ϑ,</i> urspr. aspireradt <i>t</i>-ljud (svenskt <i>t</i>-ljud), med <i>th,</i> och denna beteckning kvarstår i åtskilliga språk för grek. <i>Θ</i> i lånord, ehuru talet ej skiljer detta <i>t</i>-ljud från vanligt <i>t</i> (<i>théologie, rythm, Thomas</i> o. s. v.). Italienskan och spanskan nyttja ej detta <i>th,</i> och i svenskan är det nu föråldradt; redan 1801 föreskref Svenska akad. <i>t</i> för <i>th.</i> Med <i>th</i> tecknas i eng. dels en tonande, dels en icke tonande apiko-gingival (d. v. s. med tungspetsen mot öfre framtändernas tandkött bildad) frikativa (t. ex. <i>thou, father</i> och <i>think, path</i>). Med <i>tj</i> betecknas i svenska, norska och danska en affrikata eller frikativa, som utvecklat sig ur <i>t</i> + konsonantiskt <i>i</i> (<i>tjäna, tjuf</i>), som i svenska och norska äfven tecknas <i>k</i> och <i>kj,</i> nämligen då den utvecklat sig ur <i>k</i> före främre vokaler eller ur <i>k</i> + kons. <i>i</i> (<i>känna, kjortel</i>). I tyska används <i>tsch</i> för att återge "tje"-ljud i sv., da., no., eng., sp., it., slav. och andra språks ord. I tjechiska betyder <i>t'</i> muljeradt <i>t</i>-ljud. I transkription från österländska språk utmärker <i>ṭ</i> vanligen ett alveolart <i>t</i>-ljud (uppsv. <i>rt</i> i <i>bort</i>). 
Normalt sv. <i>t</i>-ljud, t. ex. i <i>tal, ute,</i> är en dorso-gingival, perspirerad, medialt oral, aspirerad tenuis. Svenskt <i>t</i> är alltså i allmänhet en aspirata, d. v. s. <i>t</i> + ett mer eller mindre utprägladt <i>h</i>; så äfven och i ännu högre grad danskt och tyskt <i>t.</i> Oaspireradt <i>t</i> ha vi efter <i>s,</i> t. ex. i <i>stå</i>; detta <i>t</i> är identiskt med franskt, ryskt och finskt <i>t.</i> Före <i>l</i> är <i>t</i> lateralt, exploderar mellan tungans sidor och öfre kindtänderna, t. ex. i <i>kittla,</i> medan vanligt <i>t</i> exploderar mellan tungbladet och de öfre framtändernas tandkött. Före <i>n</i> är <i>t</i> nasalt; exploderar genom näsan, t. ex. i <i>vattna.</i> Före <i>d</i> och <i>t</i> betecknar <i>t</i> intet ljud, utan en med tungan i <i>t</i>-läge bildad paus (är en "muta"), t. ex. <i>utdela, skratta, sprattla, vattna.</i> Stöder tungbladet icke mot tandköttet, utan däremot tungspetsen högre upp mot tandvallen, så uppstår alveolart <i>t,</i> som i mellersta och norra Sveriges uttal af riksspråket ersätter den äldre ljudförbindelsen <i>rt</i>: i <i>bort</i> t. ex. höres sålunda efter <i>o</i> alveolart <i>t</i> (men icke något <i>r</i>-ljud). Vanligt engelskt <i>t</i>-ljud är lågt alveolart. Riktas däremot tungspetsen ännu högre uppåt, mot gomtaket, uppstår kakuminalt <i>t,</i> som finnes i svenska folkmål (vanligen som ersättning för "tjockt" <i>l</i>+<i>t,</i> t. ex. i adj. neutr. <i>svalt</i>). I fall någon del af tungryggen artikulerar mot tandvallen, uppstår ett dorso-alveolart <i>t</i>-ljud. Ett sådant <i>t</i>-ljud börjar i svenskan affrikatan "tje" (i <i>tjära, köpa</i>), nämligen i de landsändar, där "tje"-ljudet ännu är affrikata. I t. ex. Öster- och Västergötland, Närke, Värmland och Bohuslän (liksom i Norge) innehåller "tje"-ljudet intet <i>t,</i> utan är en frikativa, d. v. s. affrikatans första explosiva element är förloradt, och blott hväsljudet återstår. Eng. och sp. <i>ch,</i> it. <i>c</i>(<i>i</i>) och de slaviska språkens "tje"-ljud (po. <i>cz,</i> tjech. och kroat. <i>č</i>) äro affrikator, börja alltså med dorso-alveolart <i>t.</i> Om tungspetsen riktas mot öfre framtändernas kant eller tandkött, dock utan att vidröra någotdera, så fås de frikativor, som i eng. tecknas med <i>th</i> (tonande eller icke tonande), i sp. med <i>c</i> eller <i>z,</i> i nygrek. med <i>ϑ</i> och <i>δ,</i> i angls., fsv. och isl. med <i>þ</i> och <i>ð.</i> — Tillsammans med följande <i>s</i> (detta <i>s</i> väl i allmänhet icke alldeles identiskt med fristående <i>s</i>) bildar <i>t</i> en affrikata, som i ty. tecknas <i>z</i> (<i>zeigen</i> o. s. v., i namn före palatal vokal äfven <i>c,</i> t. ex. <i>Cicero</i>), i slaviska språk med 
page_number=140, index= - T  - Ta  - t.a.  - Taaffe, Eduard 
latinskt alfabet <i>c</i> (jfr i svenska folkmål <i>tsäna</i> för <i>tjäna</i> o. d.). I slaviska språk förekommer muljeradt <i>t,</i> d. v. s. <i>t</i> bildadt med tungspetsen på den vanliga platsen, men främre delen af tungan i <i>i-</i>(eller <i>e-</i>) ställning. Detta tecknas i tjech. <i>t'</i> och utmärkes i regel dels med en muljeringsbokstaf (<i>jer</i>), dels med särskildt tecken för följande vokal. Äfven affrikatan <i>ts</i> kan muljeras (<i>ć</i>). 
Det indoeuropeiska <i>t-</i>ljudet, som i latin, grekiska m. fl. språk såsom sådant bevarats, är i de germanska språken bibehållet endast i förbindelserna <i>st, ft</i> (af indoeur. <i>pt</i>) och <i>ht</i> (af indoeur. <i>kt</i>), t. ex. lat. <i>stare,</i> ty. <i>stehen,</i> sv. <i>stå;</i> lat. <i>captare,</i> ty. <i>heften,</i> sv. <i>häfta;</i> lat. <i>octo,</i> grek. <i>ὀϰτώ,</i> ty. <i>acht,</i> sv. <i>åtta.</i> I alla andra ställningar har det genom den s. k. ljudskridningen (se d. o.) redan i förhistorisk tid öfvergått till hväsljudet <i>þ</i> (<i>th</i>), hvilket emellertid endast i eng. och isl. bevarats till vår tid, i ty. däremot blifvit <i>d</i> och i sv. (och da.) på 1300-talet återgick till <i>t,</i> t. ex. lat. <i>tres,</i> grek. <i>τϱεῖς,</i> eng. <i>three,</i> isl. <i>þrír,</i> ty. <i>drei,</i> sv. <i>tre.</i> I ett fall ha alla germanska språk gemensamt i förhistorisk tid förändrat detta <i>þ,</i> nämligen då närmast föregående stafvelse innehöll en vokal, som urspr. saknade stark tonvikt, i hvilket fall det öfvergick till <i>ð</i> ("lent <i>th</i>"), som äfvenledes blott i eng. och isl. (samt i Älfdalsmålet i Dalarna) till vår tid bevarats, men i ty. blifvit <i>t</i> och i sv. <i>d,</i> t. ex. sanskr. <i>pitár,</i> grek. <i>πατήϱ,</i> lat. <i>pater,</i> eng. <i>father,</i> isl. <i>faðir,</i> ty. <i>vater,</i> sv. <i>fader.</i> Samma öfvergång ha de nordiska språken i betydligt senare tid och på egen hand genomfört i fråga om hvarje <i>þ</i> näst efter (äfven urspr. hufvudtonig) vokal eller <i>r,</i> t. ex. sanskr. <i>bhrā'tar,</i> grek. <i>φϱάτωϱ,</i> lat. <i>frater,</i> ty <i>bruder,</i> isl. <i>bróðir,</i> sv. brod<i>er.</i> Slutligen ha alla germanska språk likaledes i förhistorisk tid och gemensamt låtit det på nyssnämnda sätt uppkomna <i>ð</i> öfvergå till <i>d</i> i ställningen omedelbart efter <i>n,</i> t. ex. lat. <i>ventus,</i> eng. och ty. <i>wind,</i> isl. <i>vindr,</i> sv. <i>vind.</i> — Om sålunda de germanska språken i de flesta fall uppgett det från urspråket ärfda <i>t-</i>ljudet, så ha de dock å andra sidan skaffat sig <i>t</i> i mängd ur det indoeur. <i>d-</i>ljudet, som i förhistorisk tid undantagslöst därtill öfvergått, t. ex. lat. <i>domus,</i> grek. <i>δόμος,</i> eng. <i>timber,</i> sv. <i>timmer</i> (ty. genom en yngre utveckling <i>zimmer</i>); lat. <i>edo,</i> grek. <i>ἔδομαι,</i> eng. <i>eat,</i> sv. <i>äta</i> (ty. genom en yngre utveckling <i>essen</i>). Detta från urgermansk tid ärfda <i>t-</i>ljud har i sv. i allmänhet väl bibehållits och endast undantagsvis öfvergått näst efter vokal till <i>d,</i> t. ex. <i>hvad</i> (isl. och fsv. <i>hvat,</i> lat. <i>quod</i>), <i>aderton</i> (af <i>åtta</i>), en öfvergång, som däremot i da. redan under medeltiden konsekvent genomfördes, t. ex. <i>æde,</i> äta, <i>vide,</i> veta, o. s. v. — Omvändt har i de nordiska språken någon gång <i>t</i> uppstått af <i>d</i> (eller <i>ð</i>), t. ex. <i>statt upp</i> af <i>stånda, gods</i> (uttaladt <i>gotts</i>) af <i>god;</i> jfr ock <i>lyste, köpte, märkte</i> (med <i>-te</i>) vid sidan af <i>fällde, kände, körde, kallade</i> (med <i>-de</i>). Ad. N—n. 
Det två sammanbundna <i>t</i> liknande tecknet för skålpund, ℔, har uppstått af <i>lb,</i> förkortning af lat. <i>libra</i> (skålpund). På äldre franska <i>mynt</i> betecknar <i>T</i> myntningsorten <i>Nantes.</i> Som romerskt taltecken är <i>T</i> = 160, <i>T</i> = 160,000. <i>T.</i> nyttjas vidare i åtskilliga förkortningar: i latinsk text betyder det namnet <i>Titus,</i> vidare <i>tertius</i> (tredje), <i>teruncius</i> (1/4 as), <i>testamentum, theologia, titulus, tomus</i> (del af ett tryckt arbete), i fr. <i>tome</i> (del, band af ett tryckt arbete), i it. <i>tenor, tutti</i> (alla); <i>t.</i> betecknar <i>tara, timme, tid.</i> 
<b>Ta,</b> kem., tecken för 1 atom tantal. 
<b>t. a.</b>, förkortning för lat. <i>testantibus actis,</i> enligt handlingarnas intyg. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taaffe</b> [tāfe], Eduard, grefve, österrikisk statsman, f. 24 febr. 1833 i Wien, d. 29 nov. 1895 i Ellischau i Böhmen, härstammade från en irländsk adelssläkt, bland hvars medlemmar Francis T., 3:e earl af Carlingford, f. 1639, d. 1704, trädde i kejserlig tjänst, utmärkte sig i striderna mot turkarna, bl. a. vid försvaret af Wien 1683 samt belägringarna af Ofen 1686 och af Belgrad 1688, samt 1694 blef fältmarskalk och vid sin död var ledande minister i Lothringen och guvernör i Nancy. Eduard T., som ärft de irländska titlarna viscount T. och baron of Ballymote, uppfostrades tills. med ärkehertig (sedermera kejsare) Frans Josef, inträdde 1852 i statstjänst och vann ovanligt snabb befordran på ämbetsmannabanan; 1863 blef han landschef i Salzburg och 1867 ståthållare i Oberösterreich. Efter ministären Belcredis fall blef T. (mars 1867) inrikesminister i kabinettet Beust och efter Beusts utnämning till rikskansler äfven ställföreträdande ministerpresident (juni s. å.). T. hade på dessa poster väsentlig andel i genomförandet af uppgörelsen med Ungern, dennas godtagande af de österrikiska partierna och tillkomsten af den österrikiska rikshälftens författning. I furst Karlos Auerspergs nya liberala "borgarministär" (sedan dec. 1867) var T. minister för landtförsvaret och den allmänna säkerheten samt ställföreträdande ministerpresident och tjänstgjorde som taktfull förmedlare mellan ministären och den mot dess reformifver tämligen misstrogne monarken. T. verkade i ministären för en uppgörelse med tjecher och sydslaver i federalistisk riktning och fortsatte dessa bemödanden, sedan han april 1869 efterträdt Auersperg som ministerpresident; därvid stöddes han af ministrarna Potocki och Berger, men motarbetades af de ledande tyskliberale ministrarna Herbst, Giskra och Plener. Schismen ledde till T:s afgång (jan. 1870). Då emellertid de missnöjda nationaliteternas deputerade uteblefvo från riksrådet, blef den centralistiska ministären Hasners ställning snart ohållbar, och T. tillhörde därefter som inrikesminister (april 1870—febr. 1871) ministären Potocki. Efter dess fall var han ståthållare i Tyrolen och Vorarlberg (1871—79) och verkade där för utjämning af tvisterna mellan det tyska befolkningselementet och det italienska. Efter ministären Auerspergs fall (febr. 1879) anmodades T. bilda ny ministär, men uppgaf snart försöket och inträdde som inrikesminister i öfvergångsministären Stremayr för att, sedan partiförhållandena vid sommarens val något klarnat, själf 
page_number=141, index= - Taaffe, Eduard  - Taal  - Taal  - Taanach (Ta'annek)  - Taarbaek  - Taarnfjeld  - Taas  - Taasinge  - Taastrup  - Taatö  - Taavetti  - tab.  - Tabacchi, Odoardo  - Tabaco  - Tabago  - Tabanidae  - Tabanus  - Tabarca  - Tabari, Muhammed ibn Djerir 
öfvertaga ministerpresidiet (aug. s. å.). Försoning mellan nationaliteterna var den nya ministärens program. Om nationalitetsstriderna under hans ämbetstid se Österrikisk-ungerska monarkien (Historia). T. måste snart söka sitt förnämsta stöd bland de klerikala samt de polska och tjechiska grupperna, vann och bibehöll de båda sistnämndas anslutning genom partiella eftergifter i språkfrågan och sökte med växlande framgång dämpa det tyskliberala partiets växande missnöje härmed. Det mot regeringen oppositionella ungtjechiska partiets makttillväxt vid 1891 års val sprängde den "järnring" af högergrupper, som dittills utgjort T:s förnämsta stöd. Han närmade sig då tyskliberalerna och skaffade sig en "trebent" regeringsmajoritet af liberaler, polacker och konservativa (Hohenwart-klubben), genomdref med denna Österrikes öfvergång till guldmyntfot, men möttes i öfriga frågor af växande svårigheter, som ej ens hans smidighet, stora inflytande hos kejsaren och bepröfvade skicklighet att personligt påverka parlamentarikerna lyckades öfvervinna. Hans okt. 1893 framlagda, på den allmänna rösträttens grund med en serie garantier byggda rösträttsförslag tillfredsställde intet af partierna, och då han ej kände sig stark nog att våga en parlamentsupplösning med åtföljande kompromissmanövrer, afgick han (12 nov. 1893) och drog sig helt tillbaka till privatlifvet. Den stora uppgiften att varaktigt försona monarkiens alla inbördes afundsjuka nationaliteter med hvarandra var T. icke vuxen, men hans stora människokännedom, outtröttliga arbetsflit och sällsporda smidighet satte honom i stånd att med större framgång än sina föregångare och efterträdare "hålla verket gående" i den habsburgska monarkiens brokiga österrikiska rikshälft. V. S—g. 
<b>Taal</b> [taa'l], stad i prov. Batangas på västra kusten af ön Luzon, vid Panasip, nära dess utlopp i Balayan-bukten. 33,378 inv. (1903). Sjöfart och handel. J. F. N. 
<b>Taal</b> [tāl], boerspråket. Se Boerfolket, sp. 874. 
<b>Taanach</b> (nu Ta‘annek), kanaanitiskt konungadöme, sedan befäst levitisk stad i norra Palestina vid Jisreelsslättens sydvästra sida, handelsvägen mellan Egypten och Syrien. I ruinhögen efter staden företogos från 1892 gräfningar af österrikiska lärde, dock med relativt obetydliga resultat. Befästningsmurarna voro af obrändt tegel på stensockel. Man återfann kommendantsarkivet, däribland en af hotelser uppfylld korrespondens från den egyptiske befälhafvaren i Megiddo. Man utrönte, att borgen två gånger förstörts och återuppbyggts. Den äldsta var kanaanitisk (omkr. 1300 f. Kr.), den andra fornisraelitisk (omkr. 950 f. Kr.), den yngsta senisraelitisk (omkr. 500 f. Kr.). Se E. Sellin, "Tell Ta‘annak" (i "Denkschrift der k. akademie der wissenschaften", 1904). J. C. 
<b>Taarbaek</b> [tår-], fiskeläge och villastad vid Öresund, 11 km. n. om Köpenhamn, utgör sedan 1906 egen socken, skild från Lyngby. 1,568 inv. (1916). T:s skogskapell, uppfördt 1864, ligger inne i Jægersborg dyrehave, liksom T:s-fortet, som tillhör Köpenhamns fasta försvar. E. Ebg. 
<b>Taarnfjeld</b> [tårnfjäll], fjälltopp. Se Norge, sp. 1378. 
<b>Taas,</b> stad. Se Tais. 
<b>Taasinge</b> [tåsinge] l. Thorseng (under medeltiden <i>Thosland</i>), dansk ö, s. om Fyn och skild därifrån genom Svendborg sund, omfattar 70 kvkm. med 3,870 inv. (1916). T. tillhör Svendborg amt, bildar eget "birk" och delas i 3 socknar; känd för sin bördighet och naturskönhet, är ön rik på blomster- och fruktträdgårdar. På öns högsta punkt (74 m.) ligger Bregninge kyrka, berömd för sin åt alla håll vida utsikt. Förr tillhörde ön säteriet T., upprättadt 1711 och ännu i släkten Juels (sedan 1812 Juel-Brockdorffs) ego; men sedan 1910 är största delen af fästegodset såldt till själfegare. Hufvudresidenset är Valdemars slott, som 1639—43 byggdes af Kristian IV för hans son, grefve Valdemar Kristian. På öns nordöstra sida ligger lastageplatsen Troense med 1,600 inv. (1916), som idka sjöfart, fiske och skeppsbyggeri. T. tillhörde 1395—1536 Fyns biskopsstol samt från 1616 Ellen Marsvin' och senare hennes dotterbarn, tills ön efter det fällande domstolsutslaget mot Korfitz Ulfeld 1663 kom under kronan. 1678 köptes kungliga delen af Niels Juel för hans prispengar (det var ej, som sägnen förtäljer, en gåfva af Kristian V), och resten förvärfvades senare af hans son. E. Ebg. 
<b>Taastrup</b> [tå-] l. Höje Taastrup (eg. <i>Thorstrup</i>), by mellan Köpenhamn och Roskilde, har som järnvägsstation sedan 1847 vuxit upp till ett samhälle med 4,036 inv. (1916). I svenska lägret vid T. fördes 18 febr. 1658 de underhandlingar, som ledde till freden i Roskilde. E. Ebg. 
<b>Taatö</b> [tåtö], en 1,14 kvkm. stor ö med "strandsted" (se d. o.) och tilläggsplats för ångbåtar strax utanför Kragerö, Norge. 452 inv. (1910). K. V. H. 
<b>Taavetti</b> [tāv-], fi., Davidstad. Se Luumäki. 
<b>tab.</b>, förk. för lat. <i>tabula</i> och för <i>tabell.</i> 
<b>Tabacchi</b> [-ba'kki], Odoardo, italiensk skulptör, f. 1831 i Milano, d. 1905, vann rykte genom minnesstoder, <i>Cavour</i> i Milano (1865), <i>Dante</i> i Galleria Vittorio Emanuele där m. fl. Han utförde äfven genrefigurer; <i>Dykerskan</i> (en dam i simdräkt) har vunnit stor popularitet. T. var en ansedd lärare vid Albertina-akademien i Milano. G—g N. 
<b>Tabaco</b> [-ba'kå], hamnstad i prov. Albay på sydöstra kusten af Luzon. 21,946 inv. (1903). Hampodling. 
<b>Tabago.</b> Se Tobago. 
<b>Tabanidæ,</b> Bromsfamiljen, <i>zool.</i> Se Fäflugor. Se äfven Boskapsbroms, Broms, Motukaflugan, Regnbromssläktet och (äfven i Suppl.) Blindbromssläktet. 
<b>Tabanus.</b> Se Boskapsbroms, Broms, <i>zool.</i>, och Fäflugor med fig. 
<b>Tabarca,</b> hamnstad i Tunisien, 13 km. ö. om Kap Roux, gräns mot Algeriet, nära mynningen af den ständigt vattenförande Wadi el-Kebir. Omkr. 1,000 inv. Sardinfiske. Hamnen skyddas af den lilla ön T. (16 har), med borgruin från 1500-talet. I närheten järngrufvor och ruiner af den romerska staden <i>Thabraca.</i> J. F. N. 
<b>Tabari,</b> Muhammed ibn Djerir, arabisk historieskrifvare af persisk härkomst, f. 838 i Amol, d. 16 febr. 923, företog vidsträckta resor 
page_number=142, index= - Tabari, Muhammed ibn Djerir  - Tabarije  - Tabarin  - Tabaristan (Taberistan)  - Tabarrini, Marco  - Tabasco  - Tabasjir  - Tabassaraner  - Tabatinga  - Tabatiär  - Tabaxir  - Tabbert  - Tabeldåt  - Tabell 
i Egypten, Syrien och Persien och blef med tiden professor i Bagdad. Han var utomordentligt produktiv; hans förnämsta arbeten äro <i>Ta’rich ar-rusul wa-l-muluk</i> ("Apostlarnes och konungarnes historia"), omfattande tiden från världens skapelse till 915 e. Kr. och grundläggande för yngre arabiska framställningar af världshistorien (utg. i Leiden 1879—1901 under redaktion af de Goeje, 13 vol. jämte indices och glossar) och hans stora <i>Tafsir</i> (korankommentar, utg. i Kairo 1903, 30 bd jämte index; jfr äfven Haussleiter, "Register zum qorankommentar des Ṭabari", 1912). K. V. Z. 
<b>Tabarije,</b> Bahr-T. Se Genesaret. 
<b>Tabarin</b> [-rä̃'], fransk komiker (han hette eg. Jean Salomon), f. omkr. 1584 i Paris, d. 1633, flackade länge franska landsbygden rundt som medhjälpare åt kvacksalfvaren Mondor (eg. Philippe Girard) och uppträdde med honom 1618—28 på Place Dauphine i Paris. T. vann ofantlig framgång hos den stora hopen genom sitt aldrig sinande flöde af kvicka infall, roliga åtbörder och upptåg. En samling af hans dialoger, fantasier, skämtgåtor, farser o. s. v. utgafs i 4 uppl. 1622 (2 nya editioner 1858). Hans farser visa släkttycke med den italienska "commedia dell' arte". Molière har af honom tagit en hel scen i "Les fourberies de Scapin". T. är hufvudpersonen i P. Ferriers komedi "Tabarin" (1874; uppf. äfven i Stockholm). 
<b>Tabaristan</b> (Taberistan) är hos österländska författare namnet på än sydöstra delen af, än hela persiska prov. Masenderan. Det härledes af folknamnet <i>tapurer</i> i det forna Hyrkanien. 
<b>Tabarrini,</b> Marco, italiensk historieskrifvare, f. 1818, d. 1898, studerade juridik i Pisa och bosatte sig 1846 som sakförare i Florens. Under frihetskriget 1848 tjänstgjorde han som kapten och invaldes i toskanska deputeradekammaren. T. blef 1860 direktör för den offentliga undervisningen, 1865 medlem af italienska statsrådet, 1871 af senaten, hvars president han blef 1892. Han skref åtskilliga arbeten och artiklar, bl. a. <i>Studi di critica storica</i> (1876) och <i>Gino Capponi</i> (1879), samt utgaf flera samlingar af andras skrifter, såsom Azeglios, Capponis, Ricasolis. T. var en bland grundläggarna af "Archivio storico italiano". J. C. 
<b>Tabasco</b> [-ba'skå]. 1. Stat i republiken Mexico, vid södra kusten af Mexikanska viken (Campêche-bukten), mellan Veracruz i v. och Campêche i ö. 26,871 kvkm. 192,675 inv. (1912), till större delen indianer och mestiser. Södra delen är bergig, med angenämt klimat; norra och större delen är ett skogrikt, delvis sumpigt slättland, i hög grad osundt, till följd af den stora fuktigheten och den tropiska värmen. Hufvudfloder äro Grijalva l. Tabasco och Usumacinta, hvilka ha gemensam mynning och äro genom sin vattenrikedom viktiga kommunikationsmedel, enär andra vägar så godt som saknas. — 2. (Villa Hermosa de T. l. Villa de San Juan Bautista de T.) Hufvudstad i nämnda stat, i en osund, för öfversvämningar utsatt trakt vid floden Grijalva, 100 km. ofvanför mynningen. 12,327 inv. (1912). Nära flodens mynning ligger byn San Fernando på den plats, där indianerna förr hade en hufvudort, hvilken eröfrades af Cortez efter hans seger öfver dem 25 mars 1519. 1 o. 2. (J. F. N.) 
<b>Tabasjir</b> (Tabaschir, Tabaxir, Tabasheer), <i>bot.</i> Se Bambusa. 
<b>Tabassaraner,</b> ett folk tillhörande den lesgiska språkgruppen i Kaukasus, företrädesvis i Dagestan (se Lesger). Namnet, som förekommer i olika former hos grannfolken, är till sin härledning omtvistadt. 
<b>Tabatinga</b> [təbətĩ'ȵgə], militärstation i brasilianska staten Amazonas, på vänstra sidan af Amasonfloden midt emot mynningen af floden Yacarana l. Javari, som bildar gräns mellan Peru och Brasilien. T. är stapelplats för handeln mellan de båda grannstaterna samt ändstation på den brasilianska ångbåtsleden på Amasonfloden. (J. F. N.) 
<b>Tabatiär</b> (fr. <i>tabatière,</i> af <i>tabac,</i> tobak), snusdosa, särskildt af finare och dyrbarare material (se Snusdosor med fig.). — Tabatiär-geväret kallas ett af engelsmannen Snider uppfunnet gevärssystem för bakladdning, där kammaren öppnas åt sidan liksom locket på en snusdosa. H. W. W.* 
<b>Tabaxir,</b> <i>bot.</i> Se Tabasjir. 
<b>Tabbert,</b> tysk släkt. Se Stralenberg. 
<b>Tabeldåt.</b> Se Table. 
<b>Tabell</b> (lat. <i>tabella,</i> eg. liten tafla), i allmänhet hvarje på ett lätt öfverskådligt sätt ordnad sammanställning af uppgifter. Öfverskådligheten uppnås i vanliga fall därigenom, att de rubriker, till hvilka uppgifterna hänföra sig, äro ordnade i en kolumn eller rad och själfva uppgifterna i en eller flera bredvid eller under stående rader af samma form, så att hvarje rubrik med tillhörande uppgifter bildar en särskild rad eller kolumn. Rubriken kallas ofta <i>ingångsord</i> (om den är ett ord) eller <i>ingångstal</i> (om den är ett tal), och hela följden af ingångsord eller -tal benämnes <i>ingång.</i> Har vid uppställande af rubrikerna en enda indelningsgrund användts, så att alla rubrikerna äro ur logisk synpunkt koordinerade, behöfves endast <i>en</i> ingång, och indelningsgrunden sättes då vanligen som <i>kolumnhufvud</i> öfver ingångskolumnen. Förekommer däremot en indelning efter två olika indelningsgrunder, t. ex. dels efter ålder, dels efter kroppslängd vid fråga om fördelning af ett antal människor, måste man i allmänhet använda två ingångar (se vidstående tabell), <table class="b"> <tr><td ROWSPAN=2>Ålder, år </td><td style="text-align: center;" COLSPAN=4>Längd i meter</td></tr> <tr><td style="text-align: center;">1,76 </td><td style="text-align: center;">1,77 </td><td style="text-align: center;">1,78 </td><td style="text-align: center;">1,79</td></tr> <tr><td style="text-align: center;">20 </td><td style="text-align: center;">1 </td><td style="text-align: center;">3 </td><td style="text-align: center;">6 </td><td style="text-align: center;">2</td></tr> <tr><td style="text-align: center;">21 </td><td style="text-align: center;">2 </td><td style="text-align: center;">5 </td><td style="text-align: center;">7 </td><td style="text-align: center;">1</td></tr> <tr><td style="text-align: center;">22 </td><td style="text-align: center;">1 </td><td style="text-align: center;">6 </td><td style="text-align: center;">8 </td><td style="text-align: center;">1</td></tr> <tr><td style="text-align: center;">—  </td><td style="text-align: center;">— </td><td style="text-align: center;">— </td><td style="text-align: center;">— </td><td style="text-align: center;">—</td></tr> </table> af hvilka vanligen den ena bildar kolumnen längst till vänster och den andra raden omedelbart under kolumnhufvudet; stundom upprepar man den vertikala ingången äfven till höger och den horisontala äfven nedtill. Förekomma tre eller flera indelningsgrunder, är det bäst att fördela uppgifterna i ett antal tabeller, lika stort med antalet led i en af indelningarna, så vida dessa led icke äro mycket få, t. ex. 2 eller 3. — De oftast förekommande tabellerna utgöras af siffertabeller, d. v. s. sådana, där uppgifterna eller både 
page_number=143, index= - Tabell  - Tabellani  - Tabellarisk  - Tabellinskjutning  - Tabelliones  - Tabellkommissionen  - Tabellverk  - Tabel o rangach  - Tabelras  - Tabelrondo  - Taberg  - Taberg  - Tabergit  - Taberistan  - Taberna 
uppgifter och rubriker äro tal. Siffertabeller kunna vara af statistisk natur, såsom den ofvan anförda; de kunna också vara för ett omedelbart praktiskt ändamål upprättade, t. ex. tabeller för beräkning af stockars kubikinnehåll. Till siffertabeller höra vidare kalendertabeller, intressetabeller, lifräntetabeller o. s. v. Slutligen kunna siffertabeller vara rent matematiska. Till sådana höra i främsta rummet additions- och multiplikationstabeller, vidare logaritmtabeller och trigonometriska tabeller, primtalstabeller, produkttabeller, kvadrattalstabeller o. s. v. — Bland tabeller, som icke äro siffertabeller, må exempelvis nämnas grammatikaliska deklinationstabeller, kronologiska tabeller samt i tabellform uppställda matrikeluppgifter. Om grafiska tabeller se Grafisk framställning. (I. F.) 
<b>Tabellani</b> l. Diplomani, lat. (af <i>tabella,</i> depesch), i Romerska riket personer, som med begagnande af riksposten (<i>cursus publicus</i>) till vederbörande öfverbringade kejserliga befallningar. 
<b>Tabellarisk,</b> uppställd i form af en tabell. 
<b>Tabellinskjutning,</b> <i>krigsv.</i> Se Inskjuta. 
<b>Tabelliones</b> (lat., af <i>tabella,</i> dokument), under romerska kejsartiden notarier, som uppsatte offentliga dokument. J. C. 
<b>Tabellkommissionen.</b> Se Statistiska tabellkommissionen. 
<b>Tabellverk.</b> Se Statistiska tabellkommissionen. 
<b>Tabel o rangach,</b> ry., rangrulla, upprättad af Peter den store 24 jan. 1722 efter bl. a. svensk förebild. Genom rangrullan fördelades det ryska "samhället", såväl det militära som det civila, i 14 tjänsteklasser l. ranger. Därmed upphörde de gamle bojarerna, okolnitjerna m. fl. att vara aflönade stånd, ehuru deras namn ännu fortlefde en liten tid. Högst på den civila rangskalan stod kanslern, lägst kollegieregistratorn, på den militära högst generalfältmarskalken och lägst fänriken. Därjämte upprättades en särskild rangrulla för hofvets tjänstemän. Gifta kvinnor fingo samma rang som sina män, men de ogifta flyttades några grader lägre. De 8 högsta rangklasserna hänfördes till den gamla högadeln. Urspr. hvilade denna klassificering på rent personlig förtjänst, utan hänsyn till börd, men urartade småningom till tom etikett. A—d J. 
<b>Tabelras.</b> Se Table. 
<b>Tabelrondo,</b> "taffelrund", ett af K. J. L. Almquist bildadt, i "Arturs jakt" förekommande ord, betecknande det i Artursagan omtalade "runda bordet" (fr. <i>table ronde</i>). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Taberg, malmberg i Småland.</tr></table> <b>Taberg</b> [vanligen tabe'rj], ett omkr. 15 km. s. om Jönköping beläget, väldigt berg, hvars hela massa utgöres af en mycket ovanlig sorts järnmalm af eruptivt ursprung och bestående af en blandning af magnetisk järnmalm och olivin. Bergets höjd öfver kringliggande mark är ungefär 120 m., ö. h. 343 m.; dess längd är 900 och dess bredd 450 m. Som emellertid Tabergsmalmen är både järnfattig (endast omkr. 32 proc.) och svårsmält, har den icke fått någon större användning. — I Nord-Amerika finnes ett ehuru betydligt mindre malmberg af liknande beskaffenhet, men f. ö. är T. i sitt slag enastående. E. E. 
<b>Taberg,</b> järnmalmsfält i Värmland, omkr. 20 km. n. om Filipstad. Malmen utgöres af en mycket god magnetisk järnmalm, i likhet med hvad förhållandet är hos de närbelägna, välkända Nordmarks och Persbergs gruffält. E. E. 
<b>Tabergit</b> Scheerer, <i>miner.</i>, ett till kloritgruppen hörande mineral af blågrön färg från Tabergs grufvor i Värmland. Dess konstitution är ej utredd, men sannolikt utgör det en intim blandning af kloritarterna pennin eller klinoklor och glimmerarten phlogopit. Hj. Sj. 
<b>Taberistan.</b> Se Tabaristan. 
<b>Taberna</b> (plur. <i>tabernæ</i>), lat., under romartiden butik, verkstad, vinutskänkningsställe, i moderna språken värdshus, vinkrog (jfr Skylt, sp. 1264). Genom hängskyltar betecknades under romerska tiden tabernans särskilda uppgift. Så <i>t. libraria,</i> bokhandel, <i>t. tonsoria,</i> rakstuga, <i>t. vinaria,</i> krog. Urspr. voro nog bodarna af trä såsom på nyare tidens marknader och uppställdes på mycket besökta platser, såsom torg och hufvudgator. Senare inredde man husens jordvåningar till butiker utan förbindelse med bostadsvåningarna (se planen på pl. X till art. Bostad), i hela deras bredd öppna mot torget eller gatan och under de tider på dygnet, då handel ej bedrefs, tillslutna med luckor och bommar. Många sådana butiker finnas kvar i Pompeji, Timgad m. fl. st. Boddiskarna voro af trä, utom i <i>cauponæ</i> (<i>t. cauponariæ</i>), går-köken, där de tjänade som spisar och för att hålla vissa rätter varma. — <i>Taberna</i> betyder äfven station på en militärväg, där hästombyte verkställdes och härbärge eventuellt kunde erhållas. Från en sådan taberna härledes namnet <i>Zabern</i> på en stad i Pfalz (lat. <i>T. Nemetum</i>) och en i Elsass (fr. <i>Saverne,</i> lat. <i>T. Tribocorum</i>). Vid Appiska vägen omtalar Apg. 28: 15 ett värdshus <i>Tres tabernæ,</i> omkr. 50 km. från Rom. Jfr bl. a. Mau, 
page_number=144, index= - Taberna  - Tabernaculum  - Tabernaemontana  - Tabernaemontanus  - Tabernakel  - Tabes  - Tabita  - Tabita (Dorkas)  - Tabit ibn Kurra  - Tablat  - Tablatur  - Table  - Tableau vivant  - Table bay  - Tablenes  - Table-tennis  - Tablett  - Tabletteri  - Tablinum 
"Pompeji in leben und kunst" (2:a uppl. 1913), och Bergman, "Pompeji" (2:a uppl. 1915). J. C. 
<b>Tabernaculum</b> (lat., tält). 1. <i>Bygnk.</i> Se Tabernakel. — 2. <i>Farm.</i>, läkemedelsform, som bestod af små koniska toppar eller likt snäckor vridna stycken af sockrad och "slagen" (porös) ägghvita, innehållande något medikament. Topparna eller snäckorna (<i>tubinulæ</i>) formades, medan massan ännu var mjuk och plastisk, hvarefter de torkades. Namnet härrörde af toppens likhet med ett litet tält. Denna läkemedelsform, som numera, åtminstone i Sverige, kommit ur bruk, nyttjades särskildt för att ge barn spolmaskmedlet santonin (<i>santonin-toppar</i>). Äfven andra medikament, såsom kalomel, jalapaharts m. fl., ha inmängts i dylika toppar. 2. C. G. S. 
<b>Tabernæmontana</b> L., <i>bot.</i>, ett till fam. <i>Apocynaceæ</i> hörande släkte af vackra träd, hvars arter träffas i tropiska länder på båda halfkloten. Blomkronan är tallriksformig och i knoppen vriden åt höger. Frukten utgöres af 2 köttiga baljkapslar. Bland hithörande arter har <i>T. utilis</i> W. & Arn., infödingarnas <i>hya-hya</i> i Brittiska Guyana och andra delar af det ekvatoriala Syd-Amerika, vunnit den största ryktbarhet under namnet koträdet, emedan ur dess stam kan uttappas en riklig saft, som i utseende, lukt och smak säges mycket likna verklig komjölk, men är tjockare och mer välsmakande än denna. Denna mjölksaft begagnas såsom näringsmedel och saknar alldeles de skarpa och giftiga egenskaper, hvilka tillkomma flera arter af andra till samma familj härande släkten, t. ex. <i>Tanghinia</i> (se d. o.). Om ett annat berömdt "koträd" se Brosimum. O. T. S. (G. L—m.) 
<b>Tabernæmontanus,</b> Jacobus Theodorus, tysk läkare och botanist, en af "botanikens fäder", f. på 1520-talet i Bergzabern (Elsass), d. 1590 i Heidelberg, var lärjunge till Tragus (Hieronymus Bock), blef med. doktor i Frankrike och var mot slutet af sin lefnad kurfurstlig lifmedikus i Heidelberg. T. är berömd för sitt stora arbete <i>Neuw kreuterbuch</i> (1588; d. II 1591 af N. Braun samt nya editioner), ett af nya tidens äldsta botaniska verk i vetenskaplig form efter dåtidens fordringar. C. Lmn. 
<b>Tabernakel</b> (lat. <i>tabernaculum,</i> skjul, hydda, tält), hos romarna särskildt den hydda eller det skjul, hvarifrån de officielle spåmännen, augurerna, företogo sina teckenskådningar (<i>auspicia</i>). I öfv. af G. T. används ordet om israeliternas som ett prakttält anordnade nationalhelgedom ("stiftshyddan") under ökenvandringens tid och intill dess, att templet uppfördes (se 2 Mos. 25 o. f.). Inom den kristna kyrkan betecknar tabernakel i allmänhet en af kolonner eller andra fria stöd buren takhimmel, baldakin, t. ex. öfver ett altare, öfver en helgonbild, ett krucifix eller en förnämlig persons plats. Ordet nyttjas därjämte i samma betydelse som sakramentshus och sakramentsskåp samt äfven om den å altardisken stundom anordnade uppsats, i hvilken ett förvaringsrum finnes för det heliga brödet (hostian), och som i sin ordning ofta tjänar som fotställ för ett krucifix. Jfr Ciborium. Upk.* 
<b>Tabes,</b> lat., upplösning, förruttnelse; tvinsot. — T. dorsalis, ryggmärgstvinsot. Se Ryggmärgssjukdomar. 
<b>Tabita,</b> <i>bot.</i> Se Eragrostis. 
<b>Tabita</b> (Dorkas) hette enligt berättelsen i Apg. 9: 36—42 en kristen kvinna i Joppe, som var bekant för sin stora välgörenhet och af aposteln Petrus väcktes upp från döden. Hon var synbarligen af judisk börd, ty det grekiska namnet Dorkas är blott en öfv. af det arameiska Tabita; båda namnen betyda hind, ett äfven bland greker vanligt kvinnonamn. Namnet har blifvit typiskt för kvinnlig kärleksverksamhet. E. S—e. 
<b>Tabit ibn Kurra.</b> Se Thabit-ben-Korra. 
<b>Tablat,</b> kommun i schweiziska kantonen S:t Gallen, omedelbart ö. n. ö. om staden S:t Gallen, vid Steinach. 12,061 inv. (1900). 
<b>Tablatur.</b> Se Tabulatur. 
<b>Table</b> [ta'bbl], fr. (af lat. <i>tabula,</i> bräde, bord), bord. — T. carrée. Se Chiffer. — Table d'harmonie, <i>mus.</i>, resonansbotten (se d. o.). — Table d'hôte [dåt], tabeldåt, efter orden: "värdshusvärdsbord", kallas på restauranger måltid, som serveras till bestämdt pris (<i>à prix fixe</i>) och efter en af värden uppgjord matsedel. (Då gästen själf väljer sina rätter efter matsedeln, säges han äta <i>à la carte.</i>) — Table de marbre ("marmorbord") kallades i Frankrike före 1789 marskalkars, amiralers och i synnerhet "skogsstormästarens" domstolar, emedan dessa utöfvade sin domsrätt vid ett kolossalt marmorbord i justitiepalatset. — Table rase [rāṡ], eg. slät (ograverad) plåt; tomt bord (på hvilket allting blifvit förtärdt eller bortspeladt), "rent hus", tabelras. Jfr Tabula rasa (under Tabula). — Table ronde [råd], "taffelrunden", "runda bordet". Se Artursagan och jfr Tabelrondo. 
<b>Tableau vivant,</b> plur. tableaux vivants [tablå vivã'], fr., "lefvande tafla". Se Lefvande bilder. 
<b>Table bay</b> [te͡i'bl be͡i']. Se Taffelviken. 
<b>Tablenes.</b> Se Hemliga medel. 
<b>Table-tennis</b> [te͡i'bl te'nis], eng. Se Bollspel, sp. 1025. 
<b>Tablett</b> (fr. <i>tablette,</i> skifva), <i>farm.</i>, är liksom pastilj (se d. o.) en vanlig benämning på, hvad farmakopéerna numera vanligen kalla <i>trochiscus,</i> medikamentkaka (se vidare Trochisci). 
<b>Tabletteri</b> (fr. <i>tabletterie,</i> af <i>tablette,</i> hylla, skifva), sammanfattande benämning på en stor mängd smärre lyx- och bekvämlighetsföremål af elfenben, finare träslag, pärlemor, horn, snäckskal, bärnsten, sjöskum m. m., åstadkomna genom svarfning, inläggning i trä, stansning o. s. v., såsom solfjädrar, dosor, schatull, schackbräden och -pjäser, promenadkäppar, paraplyskaft, tobakspipor, cigarrfodral och -munstycken, elddon och knappar. Tabletteriets stamort är Frankrike, där det mestadels utgör föremål för hemslöjden och det mindre handtverket. Äfven i tyska och österrikiska städer idkas sådan tillverkning flitigt. 
<b>Tablinum,</b> Tabulinum (lat., af <i>tabula,</i> se d. o.), ett rum i den fornromerska bostaden, beläget på insidan af den stora yttre salen eller gården (<i>atrium, cavædium</i>) samt mellan detta och den inre gården (<i>peristylium</i>), när en sådan förekom. I tablinum förvarades familjedokumenten, räkenskaperna o .d.; där voro förfädernas bilder (<i>imagines</i>) uppställda, och där hade husets herre sitt 
page_number=145, index= - Tablinum  - Tablå  - Tablåkommittén  - Taboada, Luis  - Taboga  - Taboleiro  - Tabor  - Tabor  - Tabora  - Taboriter  - Tabris  - Tabrismarmor  - Tabu  - Tabula 
mottagnings- och affärsrum. Med atrium var tablinum förenadt genom en vid öppning, som kunde tillslutas med förhängen. Bakväggen var väl urspr. murad, men utgjordes sedermera oftast af breda flygeldörrar. Man kunde sålunda, då förhängena voro dragna åt sidan och dörrarna uppslagna, se genom huset i hela dess längdriktning. Tablinum var emellertid ej ett genomgångsrum, utan förbindelsen mellan den främre och den bakre delen af byggnaden skedde genom en smalare gång (<i>fauces</i>) vid sidan af tablinum. Upk.* 
<b>Tablå</b> (fr. <i>tableau,</i> eg. tafla), med tillhjälp af siffror upprättad öfversikt öfver en affär; sammandragen och lätt öfverskådlig framställning; en mot dekorationsförändring svarande underafdelning af en akt i ett skådespel; effektfull gruppering af (utklädda) personer, afsedd att en kortare stund visas för åskådare. — Tablå!, hvilken öfverraskning ! 
<b>Tablåkommittén.</b> Se Lagkommittén, sp. 871. 
<b>Taboada</b> [-båa'-], Luis, spansk författare och journalist, f. 1848 i Vigo (Pontevedra), d. 1906 i Madrid, utöfvade vid sidan af sitt arbete i redaktionen af "El Imparcial" omfattande författarverksamhet och åtnjöt som humorist genom sina älskvärdt karikerade typer stor popularitet. Hans mest bemärkta arbeten äro lustspelen <i>Fiese U. de los neos</i> och <i>Muerto el perro,</i> romanerna <i>Un drama en Caldelas, La vinda de Chaparro</i> och <i>Pescadero, ó tus besugos</i> samt diktsamlingen <i>Gorgoritos.</i> Dessutom skref T. otaliga sede- och kulturskildringar samt krönikor, af hvilka må nämnas <i>Madrid en broma</i> (1890), <i>La vida cursí</i> (1891), <i>Siga la festa</i> (1892), <i>Titirimundi</i> (1892), <i>El mundo festivo</i> (1894), <i>Caricaturas, Cursilones, Madrid alegre, Crónicas alegres, Tipos cómicos</i> och <i>De Vigo á Madrid</i> (en lustresa i romantiserad form). Ad. H—n. 
<b>Taboga</b> [-bå'-], ö i Panamaviken, 16 km. s. v. om staden Panama, 6 km. lång, med tät skogväxt. God hamn. J. F. N. 
<b>Taboleiro</b> [təbole͡i'ro], port. (bordskifva), kallas i mellersta Brasilien de svagt vågformiga, torra högslätterna, motsvarande de s. k. <i>mesas</i> i Venezuela och Central-Amerika. De indelas i <i>taboleiros</i> (l. <i>campos</i>) <i>cobertos,</i> bevuxna af låg trädvegetation (däraf äfven namnet <i>campos cerrados,</i> d. v. s. stängda slätter), och <i>taboleiros descobertos</i> (l. <i>campos limpos,</i> rena eller öppna slätter) med gräs och örter. De intaga större areal än skogarna. C. Lmn. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Berget Tabor.</tr></table> <b>Tabor</b> [-bår], arab. <i>Djebel Tur,</i> ett med ek- och terebintbuskar bevuxet kalkberg (se fig.) på södra gränsen af galileiska höglandet i Palestina, omkr. 10 km. s. ö. om Nasaret, 562 m. högt. På dess afrundade hjässa ligga ett latinskt och ett grekiskt kloster, och där fanns af gammalt (redan på Antiochos den stores tid, i 3:e årh. f. Kr.) och så sent som på korstågens tid en fästning, af hvilken murar ännu synas. Redan Hieronymus antog, att Kristi förklaring egt rum på T.; men af sammanhanget i Mark. 8: 27—9:  30 framgår, att Hermon med större sannolikhet var det berg, som åsyftas i den evangeliska berättelsen. I närheten af T. vann franske generalen Kléber 15 april 1799 en seger öfver turkarna. (J. F. N.) 
<b>Tabor,</b> stad i södra delen af Böhmen, vid Luschnitz, en biflod till Moldau, och järnvägen mellan Wien och Prag. Omkr. 11,900 inv. (1910), de fleste tjecher. Obergymnasium och oberrealskola; landtbruksläroverk. Staden anlades 1420 af husiterna som ett förskansadt läger (tjech. <i>tábor</i>), och efter detta fick den radikalare delen af dem namnet taboriter (se Husiter). Tälten utbyttes sedermera mot hus, men stadsplanen förråder ännu platsens ursprungliga bestämmelse. Bronsstaty på torget af Žižka, husiternas anförare. (J. F. N.) 
<b>Tabora,</b> stad i Tyska Öst-Afrika under 5° 1′ s. br., 1,242 m. ö. h., vid en till Tanganjika rinnande flod. T., som med kringliggande orter har omkr. 40,000 inv., är en viktig knutpunkt för karavanvägarna till Tanganjika- och Victoriasjöarna. Det är missions- samt post- och telegrafstation. Dess klimat är osundt. J. F. N. 
<b>Taboriter.</b> Se Husiter. 
<b>Tabris.</b> Se Tebris. 
<b>Tabrismarmor,</b> en vid staden Tabris l. Tebris i Persien förekommande halfgenomskinlig alabastervarietet. 
<b>Tabu.</b> Se Helig. — I mer eller mindre mån likbetydande med tabu äro orden <i>pantang, bobosso, pamalli</i> (i Ostindien), <i>fadi</i> (på Madagaskar) och <i>wakan</i> (i Nord-Amerika). 
<b>Tabula,</b> lat. (eg. bräde), bänk, spel af olika art, med brickor eller annorledes, t. ex. med kulor; skriftafla, en med vax betäckt trätafla, på hvilken man gjorde anteckningar (plur. af ordet i sistnämnda bet. <i>tabulæ</i>), kom att beteckna alla slags affärshandlingar, såsom räkenskapsbok, kontrakt, testamente och lag eller förordningar, emedan de offentligen anslogos på (metall-)taflor. Däraf <i>leges duodecim tabularum</i> (se Tolf taflornas lagar). Slutligen betydde tabula äfven en på trä utförd målning, "tafla". Ett särskildt slag voro de små votiv- l. löftestaflor (<i>tabulæ</i> eller <i>tabellæ votivæ</i>), som personer, hvilka räddats ur fara eller sjukdom, plägade upphänga i något tempel som tacksamhetsgärd till den gudomlighet, åt hvars hjälp de ansågo sig böra ge erkännande. — Tabula amalphitana. Se Amalfi. — Tabula Bantina (se Italiens fornspråk, sp. 1067). — Tabula cæritum (eg. förteckning på medborgarna i den Rom underlydande staden Cære), förteckning på romerska medborgare med inskränkt rätt. — Tabula nigra. Se Svarta taflan. — Tabula peutingeriana. Se Peutinger. — Tabula rasa, eg. vaxtafla med utplånad skrift; 
page_number=146, index= - Tabula  - Tabulae  - Tabularium  - Tabulatum  - Tabulatur  - Tabulinum  - Taburett  - Tacamahaca  - Tacamahak-balsam  - Tacamahak-harts 
rent, oskrifvet blad. Se vidare Table rase (under Table). — Tabulæ alphonsinæ. Se Alfonsinska tabellerna. — Tabulæ ancyranæ, detsamma som <i>Monumentum ancyranum.</i> Se Angora 2. — Tabulæ censoriæ, genom censorernas försorg upprättade skatteregister och på samma gång mobiliseringsrulla öfver romerska statens invånare. — Tabulæ eugubinæ (se Italiens fornspråk, sp. 1068). — Tabulæ lusoriæ, spelbräden. Se Rom, sp. 657. — Tabulæ novæ (eg. "nya räkenskapsböcker"), skuldafskrifning (i Rom stundom företagen till de fattigare klassernas förmån). R. Tdh. (J. C.) 
<b>Tabulæ.</b> Se Tabula. 
<b>Tabularium,</b> lat., arkiv, förvaringsställe för <i>tabulæ</i> (i bet. af skrifter, handlingar, särskildt offentliga dokument). Vissa urkunder, såsom fördrag och äfven lagar, synas i Rom ha fått plats på Capitolium eller på något annat ställe (tempel); men det egentliga förvaringsstället för sådana var skattkammaren (<i>Ærarium</i>). Sedan 83 f. Kr. en eldsolycka öfvergått Capitolium, lät Q. Lutatius Catulus bygga ett statsarkiv, <i>Tabularium,</i> vid uppgången till Capitolium från Forum. Ofvanpå en terrasserings- eller grundmur höjde sig byggnaden med två kolonnrader, den ena öfver den andra. Af huset har nedre hälften bibehållit sig (se Rom, sp. 659). R. Tdh.* 
<b>Tabulatum</b> (af lat. <i>tabula,</i> bräde), eg. brädfodring; schackbräde, tribun, sångarestrad i kyrkor. Stundom betyder ordet detsamma som <i>Laquearium,</i> öfverbyggnad öfver altare. 
<b>Tabulatur</b> (fr. <i>tablature,</i> af lat. <i>tabula,</i> skriftafla, förteckning), <i>mus.</i>, gammal tonskrift för instrumentalmusik, som under 1100—1600-talen nyttjades vid sidan af den närmast för sång afsedda mensuralnotskriften samt bestod af bokstäfver eller siffror. Tonernas redan något efter Gregorius den store vedertagna benämning efter de åtta första bokstäfverna i det latinska alfabetet (<i>a b c d e f g h</i>) ingick i tabulaturen för orgel och klaver som en fullständig icke blott benämning, utan äfven beteckning för tonerna. Orgeltabulaturen begagnades mest i Tyskland, England och Skandinavien (den spanska använde siffror i st. f. bokstäfver). För lutetabulaturen åter uppgjordes ett system af mera godtyckligt valda bokstäfver och siffror, som betecknade, icke närmast själfva tonerna, utan helt mekaniskt den spelandes handgrepp på strängarna och "banden" (se vidare Luta). Flera svenska lutböcker från 1600-talet äro emellertid skrifna med den mera lättlästa orgeltabulaturen. Gemensamma för båda tabulaturerna voro tecknen för tidsvärden, näml. en punkt för brevis, ett streck för semibrevis, en fana för minima, en dubbelfana för semiminima m. fl., af hvilka fanorna ingått i vår moderna notskrift, ehuru med förändrade värden (åttondelar, sextondelar o. s. v.). Äfven för taktstrecken ha vi att tacka tabulaturerna, som använde sådana långt tidigare än mensuralmusiken. Tabulaturen var egnad att ge en öfverskådlig framställning af flerstämmig sats och tjänade därför tonsättarna som ett slags partitur (se d. o.). En stor mängd orgellitteratur i tabulatur föreligger, i synnerhet från 1400—1500-talen. Senare öfvergick denna tabulatur i vanlig notskrift, hvilken äfven redan förut användts för högsta stämman i orgeln. Lutskriften bibehöll sig i olika varianter inpå 1700-talet. Liknande system tillrättalades äfven för gitarr, t. o. m. blåsinstrument o. s. v. Uppsala universitetsbibliotek eger en af de största samlingarna tabulaturpartitur. Jfr Wasielewski, "Geschichte der instrumentalmusik im 16. jahrhundert" (1878), samt T. Norlinds (se denne) uppsatser i Internat. musikges:s sammelband. — Om mästersångarnas tabulatur, som föreskref, hur ej mindre dikten än musiken därtill skulle formas, se Mästersång. — I uttrycket "efter gamla tabulaturen (tablaturen)" nyttjas ordet skämtsamt i samma betydelse som "trall", "slentrian". A. L. (E. F—t.) 
<b>Tabulinum.</b> Se Tablinum. 
<b>Taburett</b> (fr. <i>tabouret,</i> af <i>tabour,</i> äldre form för <i>tambour,</i> trumma), låg stol utan arm- och ryggstöd, kullerstol; konseljstol (konseljstolar af taburettsform afskaffades af kronprins Karl, då han första gången var regent under Oskar I:s sjukdom); statsrådsämbete (i denna bemärkelse är ordet egendomligt för svenska språkbruket). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Taburetter i gustaviansk stil (den t. v ) och iKarl-Johansstil (t. h.); den senare formen,med handtag på sidorna, kallas numera <i>bankett</i>.</tr></table> 
<b>Tacamahaca,</b> <i>farm.</i>, gemensam benämning på åtskilliga slags i handeln förekommande, vanligen tämligen starkt luktande hartser, hvilkas härstamning är i flera fall oviss. Allmännast är <i>T. occidentalis,</i> västindisk tacamahaka, som sannolikt erhålles från de i Västindien och Syd-Amerikas varmaste trakter växande burseracéerna (<i>Bursera excelsa</i> Engl. och <i>B. tomentosa</i> Engl.). Detta harts förekommer som oregelbundna, knöliga, ärt- till valnötstora stycken, ofta med hål och gropar samt på ytan beströdda med blekgult pulver. Under längre förvaring bli de torra, spröda, lättpulveriserade. Yngre stycken ha något växlande färg, mellan gulaktigt och brunrödt, med glänsande brottytor, som ofta förete hvitaktiga fläckar. Lukten är balsamisk, för de flesta oangenäm; smaken är bitter, obehaglig, skarpt balsamisk. — Från Ostindien kommer en mera sällsynt tacamahaka i kurbitsskal (<i>T. in testa</i>), möjligen härledande sig från <i>Calophyllum inophyllum</i> L. l. <i>C. Calaba</i> Jacq. (fam. <i>Guttiferæ</i>). En annan art af samma släkte, <i>C. Tacamahaca</i> Willd., anses lämna <i>T. bourbonensis</i> (<i>Balsamum Mariæ</i> är gemensamt namn för såväl denna som den näst förut nämnda). Flera andra slag finnas, men ega föga betydelse numera (endast någon gång använda i plåster). O. T. S. (G. L—m.) 
<b>Tacamahak-balsam.</b> Se Calophyllum och Tacamahaca. 
<b>Tacamahak-harts,</b> <i>bot.</i> Se Bursera, Calophyllum och Tacamahaca. 
page_number=147, index= - Tacambaro  - Tacames  - Tacarigua  - Tacca  - Tacca, Pietro  - Taccaceae  - Tacchinardi  - Tacchini, Pietro  - Taccuino  - Taceat mulier in ecclesia  - Tacet  - Tacfarinas  - Tachau  - Tachera  - Tachi  - Tachia  - Tachina  - Tachininae  - Tachira  - Tachometer  - Tachy-  - Tachytes  - Tacitus 
<b>Tacámbaro</b> [-rå], stad i ett distrikt (omkr. 40,000 inv.) af samma namn i mexikanska staten Michoacon, nära Jorullo. Omkr. 13,000 inv. 
<b>Tacames.</b> Se Atacames. 
<b>Tacarigua</b> [takari'gωa] l. Valenciasjön i Venezuela. Se Valencia. 
<b>Tacca</b> Forst., <i>bot.</i> Se Taccaceæ. 
<b>Tacca</b> [ta'kka], Pietro, italiensk skulptör, f. 1577 i Carrara, d. 1650, var lärjunge af Giovanni da Bologna i Florens och fullbordade dennes sista arbete, Henrik IV:s ryttarstaty, af hvilken några fragment bevaras i Louvre. T. utförde till storhertig Ferdinand I:s ryttarstaty af marmor 4 slafvar i brons vid sockeln (vid hamnen i Livorno), samme storhertigs staty i Medicéernas grafkapell i S. Lorenzo (Florens) och Filip IV:s ryttarstaty i Madrid. Bland hans öfriga arbeten äro brunnsfigurerna på Piazza dell' Annunziata (Florens) och de likaledes utmärkta drakarna som stöd för fönstergallren i Palazzo Novellucci (Prato). C. R. N.* 
<b>Taccaceæ,</b> <i>bot.</i>, en växtfam. af serien <i>Liliifloræ</i> bland monokotyledonerna, hvars arter äro örter med mångåriga underjordiska knölstammar, från hvilka uppskjuta skaftade, odelade eller fotlika blad. Blommorna sitta i flock, 2-könade; deras förblad äro ombildade till långa, hårlika organ. Blomkalken är 6-bladig. Ståndarna äro 6. Fruktämnet är undersittande, frukten kapsel eller bär. Arterna likna till sitt yttre utseende icke obetydligt vissa araceer, men blommorna äro mycket olika. Flera arter af släktet <i>Tacca,</i> särskildt <i>T. pinnatifida,</i> odlas i tropiska Asien och i andra tropiska länder för de mycket stärkelserika jordstammarna, hvaraf ett slags arrowroot beredes. O. T. S. (G. L—m.) 
<b>Tacchinardi</b> [takki-], sångerska. Se Persiani. 
<b>Tacchini</b> [takkīni], Pietro, italiensk astronom, f. 21 mars 1838 i Modena, d. 24 mars 1905, var 1863—79 adjunkt-astronom vid observatoriet i Palermo och 1879—1900 direktor för Osservatorio del Collegio Romano i Rom. Han stiftade, tills. med Secchi, Società degli spettroscopisti italiani. Hans hufvudsakliga arbeten hade till föremål solen, solfläckarna och protuberanserna. 1874 förestod han en vetenskaplig expedition till Bengalen för observation af Venuspassagen s. å. Han ledde äfven flera solförmörkelseexpeditioner. K.B. (B—d.) 
<b>Taccuino</b> [-koi'nå], italiensk förvrängning af arab. <i>takwim.</i> Se Almanack, sp. 655. 
<b>Taceat mulier in ecclesia.</b> Se Mulier taceat in ecclesia. 
<b>Tacet</b> (lat., "han tiger"), <i>mus.</i>, betyder i en orkester- eller körstämma, att denna stämma för tillfället icke medverkar. A. L.* 
<b>Tacfarinas,</b> anförare i numidernas uppror mot romarna från 17 e. Kr. T. hade förut tjänat i romerska hären, men deserterat och ställt sig i spetsen för musulamierna, med hvilka andra folk förenade sig. Han blef slagen två gånger och förlorade lifvet i en batalj mot Publius Cornelius Dolabella 24 e. Kr. J. C. 
<b>Tachau</b> (tjech. <i>Drzevnov</i>), stad i västra Böhmen, vid floden Mics (Moldaus flodområde). Omkr. 6,600 inv. (1910). Träslöjd och fackskola för dylik. 
<b>Tachera</b> [-ʃēra] l. "Tacha" (härledningen oviss). Se Biljard, sp. 380. 
<b>Tachi</b> [ta'tʃi], jap., långt svärd, som under den japanska feodaltiden bars till riddarrustningen. 
<b>Tachia</b> Aubl., <i>bot.</i> Se Gentianaceæ. 
<b>Tachina,</b> Tachinidæ, <i>zool.</i> Se Parasitflugor. 
<b>Tachininæ,</b> <i>zool.</i> Se Parasitflugor. 
<b>Táchira</b> [ta'tjira], en bland Venezuelas förenta stater, i vinkeln mellan gränsen till Colombia och den höga Cordillera de Merida. 11,100 kvkm. 101,709 inv. (1909). Hufvudnäringen är jordbruk. Hufvudstad San Cristóbal (se d. o. 3). J. F. N. 
<b>Tachometer.</b> Se Takometer. 
<b>Tachy-.</b> Se Taky-. 
<b>Tachytes,</b> <i>zool.</i> Se Rofsteklar, sp. 612. 
<b>Tacitus.</b> 1. Publius eller Gajus Cornelius T., romersk historieskrifvare, f. i midten af 50-talet e. Kr., under kejsar Claudius' regering, troligen i Interamna, d. sannolikt mot slutet af 120-talet. Allt, hvad man med säkerhet känner om T., beror på antydningar i hans egna skrifter eller på uppgifter i Plinius d. y:s elfva bref till honom; i ett af dem säger författaren: "jag vet, att dina Historiæ skola bli odödliga". Att T. tillhörde en ansedd och bemedlad familj, framgår af hans karriär. Sedan han i Rom åtnjutit undervisning i vältalighet — eller som man på den tiden sade retorik — af Marcus Aper och Julius Secundus, åt hvilka han reste en vacker minnesvård i skriften om talare (se nedan), steg han raskt nog uppför riksämbetsmannatrappan, blef kvestor, folktribun eller folkedil under Titus, medlem af femtonmannakollegiet (se Quindecemvirisacris faciundis) samt pretor och tog som sådan en verksam del i firandet af Roms sekularspel (se Ludi, sp. 1230). Konsul blef han 97 efter Verginius Rufus, som aflidit under ämbetsåret, samt under Trajanus prokonsul i Asien. Redan år 78 hade T. ingått äktenskap med en dotter till ståthållaren i Britannien Julius Agricola. Under sin vistelse i Rom hade T. gjort sig känd som en lysande sakförare och uppträdt i en hel del märkliga rättegångar: detta var på den tiden nästan det enda sättet att göra sin vältalighet veterlig; folkförsamlingar funnos ej längre; att tala i senaten, där kejsaren var närvarande, var farligt för den, som älskade sanningen eller åtminstone föraktade smicker. T:s skrifter äro <i>Dialogus de oratoribus</i> ("Dialog om talare"), <i>De vita et moribus Julii Agricolæ,</i> en lefnadsteckning öfver T:s svärfader, <i>Germania</i> samt två historiska verk: <i>Historiæ</i> och <i>Annales ab excessu divi Augusti</i> (Roms historia från den förgudade Augustus' död). Dessa hans skrifter äro samtliga egenartade, men den första skiljer sig dock väsentligen från de senare. Ännu varm af sina retoriska studier, skref T. sin "dialog om talare" (sannolikt författad under Titus), där han behandlar frågan om orsakerna till vältalighetens nedgång under kejsartiden. T:s åsikt därom framställes i form af ett samtal 75 e. Kr. mellan en tragisk skald, två talare och en historieskrifvare: det är Ciceros skimrande och lätt flytande stil, som här kommer till användning, ehuru i en ny fas. Hufvudsaken är dock det nya greppet på ämnet, som lät det framträda i en helt annan 
page_number=148, index= - Tacitus 
dager än på Ciceros tid; i synnerhet märkligt är hans i känsliga och värmande ord klädda prisande af skaldekonsten. Småningom öfvergår han till historiska arbeten; det är i dessa, som han utmejslar den historiska stil, som efter honom kallas den "taciteiska" och som fyllde den fordran, hvilken uppställes af Quintilianus och Plutarchos: att den bör lämna en spegelbild af händelserna, skildrade med dramatiskt lif, vara ett tragiskt drama i obunden form. Därtill kommer en sällsynt konst att med några få ord eller satser, som så utpräglats, att man ej förgäter dem, måla en bild af händelser, tillstånd och personer; någon gång kan kortheten verka affekterad, och de antiteser, som T. så gärna använder, påminna ej sällan om ordlek. Med sina fel och förtjänster är T:s stil dock så storslaget egenartad, att alla försök att härma den misslyckats. Bäst har, om man afräknar skillnaden i tid och begåfning, Ammianus Marcellinus lyckats, och Carlyles framställning t. ex. af Franska revolutionen bäres delvis af samma slags patos som romarens. Men att kalla t. ex. A. J. von Höpken för "Sveriges Tacitus" kan väl knappast kännetecknas annat än som ett utslag af barocktidens paradoxala jämförelselust. — Lefnadsteckningen öfver Agricola (utg. år 97 eller 98) är värdig och tilltalande samt visar oss Agricolas personlighet i belysning af det tidehvarf, under hvilket han lefde; uppgifter om Britanniens geografi och befolkning bilda en del af skriften. "Germania" (arbetets ursprungliga titel är osäker) utgafs år 98 och innehåller en högst intressant och af nutida forskningar i väsentlig mån bekräftad skildring af det forna Germanien och dess invånare. I en allmännare del behandlas land och folk samt stats- och familjelif, i en speciell de olika stammarna. Om skriftens ändamål har man framställt olika gissningar, bland hvilka må påpekas, att den skulle åsyfta att för romarna som en nyttig motsats framhålla germanernas enkla och rena seder. Men T:s "Germania" är icke en tendensskrift, utan en frukt af historiska studier, möjligen företagna med afseende på en tillämnad skildring af Nervas och Trajanus' regeringstid eller för ett historiskt verk, hvari beskrifningen af Germanien och dess folk skulle ingå. T:s "Historiæ" innehåller framställningen af Roms häfder från Neros död till Domitianus bortgång. Verket omfattade minst 12 böcker, af hvilka dock blott de fyra första och en del af den 5:e äro i behåll. Efter dess fullbordande egnade T. sig åt sitt största historiska arbete, <i>Annales,</i> hvilket, likasom "Historiæ", framställer händelserna i årsföljd. Antalet böcker var minst 16, möjligen 18; i behåll äro blott de 6 första, en del af den 11:e, 12:e—15:e samt en del af den 16:e. Som historieskrifvare utmärkte T. sig för noggrant studium af källorna (senatens protokoll, kejserliga skrifvelser, inskrifter, tal, <i>acta diurna,</i> flera slags offentliga urkunder, historiska skrifter och hörsägner), omsorgsfull kritik och ett ärligt bemödande att uppfatta allt opartiskt. Han underkastar vidare de handlande personernas karaktär och bevekelsegrunder en skarp psykologisk analys, med tillhjälp af hvilken han vill för sig och läsaren klargöra händelserna i deras inre sammanhang och beroende af människornas tänkesätt och afsikter. Hans världsåskådning är dock afgjordt pessimistisk. Han egnar emellertid sitt fullaste erkännande åt människornas sedliga kraft och hållning och uttalar sig med skärpa mot kryperi, falskhet och låghet. Hans politiska åskådning lutar åt den aristokratiska republikanismen, men å andra sidan erkänner han kejsardömet som berättigadt till följd af samhällets mindre goda tillstånd genom samfundsandans urartning. Han sysslar företrädesvis med "Roms historia i Rom"; att framtiden låg i de merendels ringaktade provinserna och deras utveckling, var honom och de flesta af hans samtida förborgadt, ehuru redan Tiberius sett det lika väl som Trajanus och Hadrianus. Honom föresväfvar idealbilden af ett hofsamt furstevälde, ett sådant, som Nerva och Trajanus utöfvade, hvaremot Domitianus' tyranni, hvilket han själf bevittnat, väcker hans förtrytelse och leda. Möjligen har också den f. ö. fullt rättmätiga harmen öfver Domitianus' despotism i förening med förkärleken för den aristokratiska republiken verkat till att göra uppfattningen och skildringen af Tiberius' personlighet något skefva. Det kan nämligen icke nekas, att T. icke gjort rättvisa åt Tiberius' regentegenskaper och administrativa duglighet eller fattat hans karaktärsutveckling, utan tecknat honom med alltför mörka färger. — Af T:s arbeten finnes en hel mängd upplagor med eller utan kommentar samt öfversättningar till olika språk, inalles omkr. 400. Till svenska äro öfversatta: "Annales" af G. H. Thomée ("Annalerne", 3 böcker, 1796; hvartill 1808 lades en 4:e), M. Sundevall ("C. Cornelii Taciti Annaler", 6 böcker 1818) och O. Kolmodin ("Romerske annaler", 6 böcker, 1833—35; 2:a uppl. 1870), "Historiæ" af O. Kolmodin ("Romerska häfdeböcker", 1844), "Vita Agricolæ" af G. Giædda ("Agricolæ lefvernesbescrifning", 1765), A. G. Silverstolpe ("Minne af C. J. Agricola", 1814), J. B. Runsten (1832), A. Ekelund ("Julius Agricolas lefverne", 1836) och V. Lundström (1900) samt "Germania" af E. G. Bring (1836), J. A. Söderholm (1863), H. Sjövall (1868) och N. E. Hammarstedt (1916). Bland arbeten, som behandla T., må nämnas F. Gustafsson, "T. som häfdatecknare" (akademiprogram, Helsingfors 1905) och "T. som tänkare" (1906), och R. von Pöhlmann, "Die weltanschauung des T." (i "Sitzungsberichte der königl. Bayerischen akademie der wissenschaften", 1910). — 2. Marcus Claudius T., romersk kejsare, enligt egen uppgift ättling af den föregående, blef vid redan hög ålder efter Aurelianus' mord af senaten i Rom år 275 vald till kejsare. Han hade då två gånger varit konsul och njöt i lugn och ro af sina omätliga rikedomar. Endast med motvilja antog han valet. Hans regering blef icke långvarig, men utmärktes genom ådagalagdt intresse för vitterheten — särskildt för historieskrifvaren T., hvars verk skulle uppställas i alla offentliga bibliotek och tio gånger årligen afskrifvas — <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Kejsar Tacitus' bild påett dåtida romerskt mynt.</tr></table> 
page_number=149, index= - Tacitus  - Tacitus consensus  - Tacka  - Tacke, Ludwig  - Tacke, Bruno  - Tackel  - Tackjärn  - Tackjärnsbädd  - Tackjärnstionde  - Tackjärnsvikt  - Tackling 
äfvensom genom flera åtgärder, särskildt beräknade på att stärka senatens ställning. Alanerna, som härjande inföllo i Mindre Asien, tillbakadrefvos med kraft af den åldrige kejsaren, men denne dukade snart, i april 276, under för fältlifvets mödor eller kejsarmaktens besvärligheter, såvida han icke — hvilket är sannolikt — föll för missnöjda krigares mordvapen. Hans broder Florianus T. blef hans efterträdare, men dödades redan efter sex månader. 1. J. C. 2. R. Tdh.* 
<b>Tacitus consensus.</b> Se Tyst samtycke. 
<b>Tacka.</b> 1. <i>Husdjurssk.</i>, namn på honan af tamfåret (<i>Ovis aries</i>). Se Fårskötsel, sp. 201. — 2. <i>Metall.</i>, kallas i allmänhet en i någon reguljär form gjuten metall, som är afsedd till omsmältning eller vidare bearbetning. Från detta ord härleder sig benämningen <i>tackjärn,</i> enär detta i allmänhet förekommer i "tackor" eller "galtar" (se Galt 3). 2. C. A. D.* 
<b>Tacke,</b> Ludwig, tysk målare, f. 1823 i Braunschweig, d. 1899, var i början teatermålare, studerade oljemåleri i Düsseldorf och München. Han målade mest arkitekturbilder (<i>Interiör af domen i Köln,</i> 1851, <i>Koret i Riddagshausens klosterkyrka,</i> 1867, m. fl.). T. är representerad i flera tyska museer. (G—g N.) 
<b>Tacke,</b> Bruno, tysk landtbrukskemist, f. 26 aug. 1861 i Wissen a. d. Sieg. Efter studier vid universitetet i Giessen, där han vann filos. doktorsgrad, och vid landtbrukshögskolan i Berlin var han assistent 1884—88 vid landtbruksakademiens i Poppelsdorf växtfysiologiska försöksstation och 1889—91 vid mosskulturstationen i Bremen, hvars föreståndare han är sedan 1891. Därmed förenades föreståndarskapet för Preussens Zentralmoorkommission i Berlin och ledningen af de offentliga åtgärderna för mossodlingens främjande i Tyskland. T. bär geheimeregeringsråds titel. Han har utvecklat en rätt omfattande författarverksamhet på mossodlingens område, hufvudsakligen genom artiklar i "Protokolle der zentralmoorkommission", "Landwirtschaftliche jahrbücher" och "Mitteilungen des vereins zur förderung der moorkultur im Deutschen reiche". H. J. Dft. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Spanskt tackel.</tr></table> <b>Tackel,</b> Takel (holl. <i>takel,</i> eng. <i>tackle</i>), <i>sjöv.</i>, benämning på vissa grofva taljor på ett fartyg, hvilka i allmänhet äro uppsatta till väders för att vid förefallande behof vara i beredskap. Dessa äro af flera slag. Sidotackel (<i>för-, stor-, mesan-</i> och <i>stängtackel</i>) äro taljor, som hänga i s. k. <i>tackelhangare,</i> hvilka äro krängda öfver mast- och stångtopparna. Stagtackel äro grofva taljor, som uppsättas mellan masterna för båtars eller svåra tyngders in- och uttagande. Dessutom finnas flera slag af s. k. manteltackel, särdeles praktiska och lätt tillriggade hissverk. Bland dem märkes <i>spanskt tackel,</i> som tredubblar kraften samt mycket används vid lossning och lastning af fartyg; det utgöres af två enkla block, det ena fast, det andra rörligt (se fig.). Nocktackel kallas numera "nocktalja" (se Nock). Pentertackel (ankargina) nyttjas vid ankarets uppläggande på bogen. — Om uttrycket "länsa för tackel och tåg" (l. för topp och tackel) se Länsa 1. R. N.* 
<b>Tackjärn.</b> Se Järn, sp. 384, och Tacka. 
<b>Tackjärnsbädd,</b> <i>metall.</i>, kallas i masugnar den plats, där det vid utslagen utrinnande järnet uppsamlas, vare sig detta sker i särskildt för hvarje utslag gjorda sandformar eller i ständigt på samma ställe kvarliggande kokiller af gjutjärn. C. A. D.* 
<b>Tackjärnstionde,</b> en afgift till kronan, lagd på tackjärnstillverkningen, kan spåras tillbaka ända till 1485. Under senare hälften af 1600-talet började tionden bestämmas efter hvarje dygns blåsning, ett sätt, som blef allmänt påbudet genom k. förordn. 19 april 1740. Tiondesättning å nya masugnar och reglering af tionden vid skeende sammanflyttning af hyttor verkställdes af Kammar- och Kommerskollegierna gemensamt. Tackjärnstionde upphörde utom bergslag 1860 och inom sådan 1871, i sammanhang med bergsprivilegiernas upphörande. 
<b>Tackjärnsvikt</b> kallades fordom den vikt, hvarmed allt tackjärn vägdes. 1 skeppund tackjärnsvikt delades i 26 lispund à 20 skålp. (1 skålp. tackjärnsvikt var lika med 1 skålp. bergsvikt) och motsvarade 195,364 kg. Med ingången af 1863 upphörde användningen af tackjärnsvikten, liksom de många andra olika sorters vikter, som förut varit i bruk. C. A. D.* 
<b>Tackling,</b> Tacklage [-lāʃ], Rigg, <i>sjöv.</i>, i allmänhet allt, som på ett fartyg finnes till väders, såsom master, stänger, rår, spiror, bommar och gafflar jämte tillhörande tåg, kättingar och block m. m.; egentligen och riktigare dock endast tågen och blocken. De tåg (af hampa eller järn), som fästa och stötta master och rundhult, kallas med ett namn den stående tacklingen l. riggen (stående godset) till skillnad från den löpande tacklingen (löpande godset), hvarmed förstås de tåg, genom hvilkas halande man kan ge rår och segel olika ställningar, sätta och bärga segel m. m. Att uppsätta den stående tacklingen kallas att "upptackla" l. "pårigga" fartyget, att nedtaga densamma "aftackla" l. "afrigga". Att uppsätta den löpande tacklingen kallas att "iskära löpande godset". 
<i>Bogspröt, master och rundhult:</i> 1. Bogspröt med eselhufvud, <i>a,</i> klyfvarbom, <i>b,</i> jagarbom, <i>c,</i> stampdäfvert, <i>d,</i> och viskertar, <i>e.</i> 2. Undermaster (fockmast, stormast och kryssmast; se Mast) med märsar, <i>f,</i> och eselhufvud, <i>g.</i> 3. Märsstänger l. svåra stänger (för-, stor- och kryssmärsstång) med bramsalning, <i>h,</i> och eselhufvud, <i>i.</i> 4. Bramstänger (för-, stor- och kryssbramstång). 5. Mesangaffel. 6. Mesanbom. 7. Apgaffel. 8. Fockgaffel. 9. Underrår (fock-, stor- och beginerå). 10. Märsrår (för-, stor- och kryss-). 11. Bramrår (för-, stor- och kryss-). 12. Öfver- (l. bofven-) bramrår 
page_number=150, index= - Tackling  - Tackoffer 
(för-, stor- och kryss-). 13. Vaterbom. 14. Under-råspiror (fock- och stor-). 15. Märs-råspiror (för- och stor-). — <i>Stående tacklingen:</i> 16. Vaterstag. 17. Stampstag. 18. Bogstag. 19. Klyfvarbomsstampstag. 20. Klyfvarbomsgajar. 21. Jagarbomsstampstag. 22. Jagarbomsgajar. 23. Undervant (fock-, stor- och kryssvant) med jungfrur, taljerep och veflingar. 24. Understag (fock-, stor- och kryss-stag). 25. Puttingsvant l. puttingar. 26. Stängvant (för-, stor- och kryss-). 27. Stängbarduner (f., s. och k.). 28. Stängstag (f., s. och k.). 29. Bramvant (f., s. och k.). 30. Bram-barduner (f., s. och k.). 31. Bramstag (f., s. och k.). 32. Öfver- (l. bofven-) bramvant (f., s. och k.). 33. Öfver- (l. bofven-) brambarduner (f., s. och k.). 34. Öfver- (l. bofven-) bramstag (f., s. och k.). 35. Klyfverslejdare. 36. Jagerslejdare m. fl. — <i>Löpande tacklingen:</i> 37. Underråtoppläntor (fock-, stor- och beginetoppläntor). 38. Underråbrassar (fock-, stor- och beginebrassar). 39. Märsetoppläntor (för-, stor- och kryss-). 40. Märsebrassar (f., s. och k.). 41. Märsefall (f., s. och k.). 42. Bramtoppläntor (f., s. och k.). 43. Brambrassar (f., s. och k.). 44. Bramfall (f., s. och k.). 45. Öfver- (l. bofven-) bramtoppläntor (f., s. och k.). 46. Öfver- (l. bofven-) brambrassar (f., s. och k.). 47. Öfver- (l. bofven-) bramfall (f., s. och k.). 48. Pikfall (klofall, ej synligt å fig.; se Gaffel). 49. Gaffelgärder. 50. Bomdirk. 51. Bom- (l. mesan-) skot. 52. Undersegelsgigtåg (focke- och storegigtåg). 53. Undersegelshalsar (focke- och storehals). 54. Undersegelsskot (focke- och storeskot). 55. Bukgårdingar (focke och store). 56. Nockgårdingar (f. och s.). 57. Bukslabbgårdingar (f. och s.). 58. Nockslabbgårdingar (f. och s.). 59. Undersegels-reftaljor (f. och s.). Undersegels-boliner (f. och s.). 61. Märsegigtåg (för-, stor och kryss). 62. Märseskot (f., s. och k.). 63. Märsedämpgårdingar (f., s. och k.). 64. Märsenockgårdingar (f., s. och k.). 65. Märsereftaljor (f., s. och k.). 66. Märseboliner (f., s. och k.). 67. Bramgigtåg (f., s. och k.). 68. Bramskot (f., s. och k.). 69. Bramdämpgårding (f., s. och k.). 70. Brambolin (f., s. och k.). 71. Öfver- (l. bofven-) bramgigtåg (f., s. och k.). 72. Öfver- (l. bofven-) bramskot (f., s. och k.). 73. Jagersfall. 74. Jagersskot. 75. Jagersnedhalare. 76. Klyfversfall. 77. Klyfversskot. 78. Klyfversnedhalare. 79. Klyfversgigtåg. 80. Förstängsfall (förstängsskot och nedhalare ej synliga å fig.). 81. Gaffelgigtåg. 82. Mesanbrok. 82 a. Mesanuthalare. 83. Mastgigtåg (å gaffelseglen). 84. Vaterbomstoppgaj. 85. Vaterbomsförgaj. 86. Vaterbomsaktergaj l. bomtåg. 87. Underledsegels inre fall. 88. Underledsegels yttre fall. 89. Underledsegels skot l. vaterskot. 90. Underledsegels hals. 91. Underledsegels gigtåg. 92. Spirtopplänta. 93. Öfver- (l. bofven-) ledsegels fall. 94. Öfver- (l. bofven-) ledsegels skot. 95. Öfver- (l. bofven-) ledsegels hals. 96. Öfver- (l. bofven-) ledsegels bekajare. 97. Bramledsegelsfall. 98. Bramledsegelsskot. 99. Bramledsegels hals. 100. Spirbrass. 101. Sejnfall l. flagglina m. fl. Dessutom finnas ut-, in- och halsupphalare å gaffelsegel; fall, nedhalare och skot å mellanstagsegel; drejrep och nedhalaretaljor till märsrårna m. fl. tåg, som ej kunnat framställas å figuren. Jfr Segel. R. N.* <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Tackoffer.</b> Se Offer. 
page_number=151, index= - Tacks  - Tacksägelse  - Tacloban  - Tacna  - Tacoma  - Tacora  - Tacsonia  - Tacuarembo  - Tacubaya  - Tacunga  - Tacutu  - Tacz.  - Tadcaster  - Taddeus  - Tadema  - Tadiandamol  - Tadja  - Tadjik 
<b>Tacks</b> (plur. af eng. <i>tack,</i> nubb), ett slags skostift. 
<b>Tacksägelse,</b> <i>teol.</i>, kallas det slags bön, som består däri, att den bedjande inför Gud erkänner och bekänner Guds godhet mot honom. När med tacksägelsen förbindes ett upphöjande af Guds egenskaper, kallas den lof och pris. — Tacksägelse kallas ock ännu (1918) i kyrkolagen tillkännagifvande på predikstolen af dödsfall inom församlingen, ehuru den ursprungliga formeln därför, och därmed orsaken till denna benämning, i 1686 års kyrkolag numera är ur kyrkolag och kyrkohandbok borttagen. Denna formel lydde "tacksägelse till Gud, som den framlidne nådigt förlossat hafver". — Om de s. k. "allmänna tacksägelsedagarna" se Böndagar och Kyrkoår. Jfr Te Deum. J. P. 
<b>Tacloban</b> [taklåba'n], hufvudstad på ön Leyte (se d. o.). 
<b>Tacna</b> [ta'kna]. 1. Nordligaste provinsen i Chile. 23,958 kvkm. 46,259 inv. (1915). Större delen af provinsen och särskildt kustområdet är en stäpp eller öken utan odling, men rik på salpeter samt förr äfven på guano; närmare bergen drifvas något jordbruk och boskapsskötsel, men den förnämsta näringen är bergsbruk (silfver, koppar, tenn och salpeter). — T. eröfrades från Peru under kriget 1879—83, men i freden stadgades, att en folkomröstning efter 10 år skulle afgöra, om prov. skulle tillhöra Chile eller Peru. En sådan omröstning har emellertid ej kommit till stånd, emedan man ej kunnat enas om hvilka, som skulle vara röstberättigade, utan T. har stannat i Chiles ego, ehuru äfven Peru räknar det till sitt område. — 2. Hufvudstad i nyssnämnda provins, vid floden T., omkr. 570 m. ö. h., 78 km. från hamnen Arica, dit järnväg går. Omkr. 14,000 inv. Det är en gammal stad, som fanns redan, då spanjorerna först kommo dit. Husen äro vanligen uppförda af soltorkad lera i en vånings höjd. 28 maj 1880 vunno chilenerna vid T. en seger öfver peruaner och bolivianer, hvarefter de 7 juni stormade fästningsverken vid Arica. 1—2. J. F. N. 
<b>Tacoma</b> [təkå͡umə], stad i nordamerikanska staten Washington, härligt belägen på terrasser vid Commencement bay, sydöstra armen af Pugetsundet och västra ändan af Norra pacifikbanan, som där har stora verkstäder. 83,743 inv. (1910), hvaraf 21,463 i utlandet födda hvita (3,183 i Sverige). 112,770 inv. enl. beräkning 1916. Staden har ståtliga byggnader, stora parker, flera museer och högre läroanstalter: Whitworth college (1890; presbyterianskt), University of Puget sound (1903; metodistepiskopalernas) och Annie Wright seminary (1884), samt ypperlig hamn, utgångsstation för ångbåtslinjer till Alaska, S. Francisco och andra hamnar vid Puget sound samt till Öst-Asien och hamnar i Europa. Den har ock stor industri (tillverkningsvärde 22,5 mill. doll. 1909), företrädesvis sågverk och möbelsnickeri, kvarnar, blyrostningsugnar, maskinverkstäder m. m., samt stor export af spannmål och trävaror, kol och konserver. — Staden började bebyggas 1868 och kallades först <i>Commencement city,</i> men bytte snart ut detta namn mot T. efter den omkr. 80 km. s. ö. belägna, 4,370 m. höga, slocknade vulkanen T. (Mount Rainier), hvars kratrar ännu utsläppa svafvelångor. T. blef stad 1883. 
<b>Tacora</b> [-kå'-], by i chilenska prov. Tacna (se d. o.), ligger 4,351 m. ö. h. (enligt en uppgift den högsta bebodda ort i Amerika) vid det 4,180 m. höga passet Tacora, genom hvilket vägen går från Arica öfver Anderna till Bolivia. Den n. om detta pass belägna toppen Tacora l. Chipicani har en höjd af 6,017 m. och är en slocknad vulkan. (J. F. N.) 
<b>Tacsonia,</b> <i>bot.</i> Se Passiflora. 
<b>Tacuarembó</b> [takωarembå']. 1. Departement i sydamerikanska republiken Uruguay, 21,015 kvkm. 56,438 inv. (1913). Ett väl vattnadt kuperadt land, som särskildt lämpar sig för boskapsskötsel, som ock är dess hufvudnäring. — 2. Hufvudstad i nämnda dep. (San Fructuoso), omkr. 3,000 inv., har järnvägsförbindelse med Montevideo och liflig handel. 1-2. J. F. N. 
<b>Tacubaya</b> [takoba'ja], stad i förbundsdistriktet Mexico, 5 km. s. v. från hufvudstaden och förbunden därmed genom spårväg. 18,346 inv. (1900); observatorium (19° 24′ 17″ n. br., 99° 11′ 38″ v. lgd). I omgifningarna en hel mängd vackra villor. 
<b>Tacunga</b> [-ko'ȵga], stad. Se Latacunga. 
<b>Tacutu</b> [tako'to], gränsflod mellan Brittiska Guyana och Brasilien, rinner upp på Månberget samt flyter först omkr. 250 km. åt n., därunder bildande Brittiska Guyanas västra gräns, böjer sig därpå åt s. v. och förenar sig snart därpå med Rio Negros biflod Rio Branco. Dess längd beräknas till närmare 600 km. J. F. N. 
<b>Tacz.,</b> vid djurnamn förkortning för polske naturforskaren Władysław Taczonowski (f. 1819, d. 1890). 
<b>Tadcaster</b> [tä'dkästə], gammal stad i West Riding af engelska grefsk. York, vid Wharfe, biflod till Ouse, 14 km. s. v. om York. 6,831 inv. (1911). T. är romarnas <i>Calcaria</i> och fyndort för en mängd romerska mynt. I närheten ligger slagfältet Towton (se d. o.). 
<b>Taddeus.</b> Se Judas Lebbcus. 
<b>Tadema.</b> Se Alma-Tadema. 
<b>Tadiandamol</b> [tä'diändəmå͡ul], bergstopp. Se Coorg, sp. 697. 
<b>Tadja,</b> grupp af 23 obebodda öar på östra kusten af Celebes, Tominiviken. Fiske; riklig förekomst af virke och sköldpaddor. 
<b>Tadjik</b> (Tadsjik, Tadschik) är den i Central-Asien allmännaste benämningen på den nuv. iranska folkstammens hufvudmassa och således etnografiskt identisk med "perser" (<i>farsi;</i> jfr Iraner). Stundom finner man namnet sarter mindre riktigt angifvet som synonymt med tadjik. Därmed förhåller sig på följande sätt. <i>Sart</i> är eg. det ösbegiska (turkiska) namnet på den inhemska iranska befolkningen i Chiva, medan ösbegerna i Buchara kalla sina iranska landsmän tadjik. Härvid är också att märka, att sarterna i Chiva tala en turkisk, ehuru med persiska starkt uppblandad dialekt, <i>sart tili</i> (jfr Turkiska språken), då däremot tadjik tala en persisk, med turkiska uppblandad dialekt. Men emedan nu en stor del af de ösbegiske invånarna i de central-asiatiska kanaten är eller ännu för några årtionden sedan var nomadiserande, under det att de iranska stammarna alltid varit till största delen bofasta, så har namnet <i>sart</i> i många trakter fått betydelse af antingen 
page_number=152, index= - Tadjik  - Tadjura  - Tadmor  - Tadolini, Adamo  - Tadorna  - Tadra, Ferdinand  - Tadschik  - Tadschkroneorden  - Tadsch-Mahal  - Tadsjik  - Tael  - Taenarum  - Taenia  - Taeniin  - Taenioides  - Taeniopteris  - Taettir  - Tafahi  - Tafel  - Tafel-  - Tafel, Johann Friedrich Immanuel  - Tafel, Rudolph Leonhard 
bofast åkerbrukare i motsats till nomad eller af stadsbo i motsats till landtbo, och detta alldeles oberoende af vare sig iranskt eller turkiskt ursprung eller språk. H. A.* 
<b>Tadjura</b> (fr. <i>Tadjourah</i>), hamn i nordöstra Afrika, på den Frankrike tillhöriga nordkusten af Tadjuraviken (västligaste inskärningen af Adenviken, mellan Adajel i n. och Harar i s.). Omkr. 4,000 inv. Jfr Franska Somalilandet. (J. F. N.) 
<b>Tadmor.</b> Se Palmyra. 
<b>Tadolini</b> [-då-], Adamo, italiensk skulptör, f. 1789 i Bologna, d. 1868 i Kom, studerade i sin födelsestad, vid hvars konstakademi han 1811 blef professor i anatomi. 1812 flyttade han till Rom, blef en af Canovas mora bemärkta efterföljare och professor vid akademien S. Luca. Bland T:s arbeten äro <i>Venus och Amor, Backintinna</i> (i villa Borghese) och en staty af <i>Frans af Sales</i> (i Peterskyrkan). — T:s hustru gjorde sig känd genom vackra kamésniderier. 
<b>Tadorna,</b> <i>zool.</i> Se Andfåglar, sp. 966, Paradisgåsen, Radjahgåsen och Rostgåsen. 
<b>Tadra,</b> Ferdinand, tjechisk historiker,f. 1844, har tjänstgjort i många österrikiska arkiv och utgett en mängd historiska skrifter, hvaribland märkas <i>Beiträge zur geschichte des feldzugs Bethlen Gabors gegen Ferdinand 1623</i> (1877), <i>Zur kaiserwahl 1619</i> (1878) och <i>Briefe Albrechts von Waldstein an Karl von Harrach 1625—27</i> (1879). A—d J. 
<b>Tadschik.</b> Se Tadjik. 
<b>Tadschkroneorden</b> (af pers. <i>tadsch,</i> krona). Se Ordnar (Buchara), sp. 833. 
<b>Tadsch-Mahál</b> (Taj-Mahál). Se Agra. 
<b>Tadsjik.</b> Se Tadjik. 
<b>Tael</b> [utt. vanl. tel], vikt och räknemynt i Kina. Se Cash, Catty och Kina, sp. 43—44. 
<b>Tænarum,</b> latinska namnet på Matapan (se d. o.). 
<b>Tænia</b> (lat., af grek. <i>tainia,</i> band, bindel). 1. Benämning på bandliknande orneringar i relief eller färg eller bådadera inom den antika arkitekturen och konstslöjden. Som orneringsmotiv på tænian nyttjas först och främst alagrecken och palmetter, blad- och blomrankor i enkla eller dubbla rader. Jämväl djur- och människogestalter kunna ingå såsom moment i det fortlöpande bandornamentet. — 2. <i>Zool.</i> Se Binnikemask. 1. Upk.* 
<b>Taeniin,</b> detsamma som kosin, <i>kem.</i> Se Kusso, sp. 334. 
<b>Tænioides,</b> <i>zool.</i> Se Trachypteridæ. 
<b>Tæniopteris</b> Brongn., <i>paleobot.</i>, provisorisk benämning på sådana fossila växter, hvilkas vanligen hela och jämnbreda, stundom ovala blad eller — om bladen äro enkelt eller dubbelt parbladiga — småblad äro genomdragna af en stark medelnerv, som mot bladkanterna utsänder mer eller mindre rätvinkligt ställda, dikotomiskt förgrenade, vanligen tättstående, parallella sidonerver. Flertalet hithörande arter torde vara ormbunkar, bland hvilka man genom fynd af fertila exemplar kunnat utgallra marattiacéer o. a., medan en del torde vara blad af cykadofyter, särskildt sådana hörande till <i>Bennettitales</i> (se d. o.). A. G. N. 
<b>Þættir</b> (sing. <i>Þáttr</i>), isl., delar, historier. Se Flatöboken och Karolingiska sagokretsen, sp. 1132. 
<b>Tafahi,</b> ö. Se Niua. 
<b>Tafel,</b> Tafl, Tavel (af lat. <i>tabula,</i> bräde, bord), det forna svenska namnet på schack- och brädspel (<i>skak-, skaftavel, skaktafl, "gulltavel"</i>). 
<b>Tafel-.</b> Se Taffel-. 
<b>Tafel.</b> 1. Johann Friedrich Immanuel T., tysk nykyrklig teolog, f. 1796 i Württemberg, d. 1863, egnade sig vid universitetet i Tübingen åt teologien. Vid 16 års ålder hade han blifvit bekant med Swedenborgs skrifter, och efter nio års omsorgsfull pröfning hade han antagit dennes religiösa system i dess helhet. Han blef 1824 universitetsbibliotekarie i Tübingen och professor i filosofi där. Hans egentliga lifsuppgift blef att sprida kännedom om Swedenborgs skrifter och försvara hans lära. Han utgaf textkritiska upplagor af Swedenborgs teologiska arbeten och öfversatte till tyska de viktigaste bland dem. Då 1848 års revolution i Tyskland väckt hopp om en omgestaltning äfven af de kyrkliga förhållandena, sammankallade T. i Kannstatt en nykyrklig generalförsamling, där grunden lades till en nykyrklig organisation för Tyskland och Schweiz. Han företog flera resor till England, där han rönte många prof på sina trosförvanters sympati och aktning, och en resa till Sverige (1859), där han i sällskap med doktor Kahl besökte Stockholm för att samla handskrifter af och dokument om Swedenborg. Efter sin återkomst utgaf han <i>Sammlung von urkunden betreffend das leben und den charakter von E. Swedenborg.</i> Utmärkande egenskaper hos T. voro djup religiositet, ödmjukt och anspråkslöst väsen, skarpsinne och lärdom. Af hans skrifter ha i svensk öfv. utkommit "Nya församlingens eller det utlofvade Nya Jerusalems grundläror" (1859) och "Andan af Herrans bön och de tio buden, framstäld i morgon- och aftonböner på hvar dag i veckan" (1861). — 2. Rudolph Leonhard T., den föregåendes brorson, nykyrklig teolog, f. 1831 i Württemberg, d. 1880 i New York, kom 1847 till Förenta staterna, var 1862—68 professor i moderna språk och komparativ filologi vid Washington-universitetet i S:t Louis (Missouri) och blef 1868 pastor vid Nya kyrkans församling i London. I pedagogikens historia är han känd genom att i Württemberg ha utvecklat "Hamiltonska metoden". På sommaren 1868 gjorde T., på uppdrag af generalkonventet för Nya kyrkan i Amerika, en resa till Sverige för att förbereda och ombesörja en fotolitografisk reproduktion af alla Swedenborgs ej offentliggjorda manuskript. Under ett nytt besök i Sverige, 1869—70, lät han verkställa denna reproduktion (<i>E. Svedenborgii Miscellanea physica et mineralogica ex annis 1715 ad 1722,</i> Stockh. 1869). Under båda besöken samlade han därjämte sorgfälligt en mängd dokument rörande Swedenborg, som funnos spridda i olika delar af landet. Efter en kritisk sofring af hvad han <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
page_number=153, index= - Tafel, Rudolph Leonhard  - Tafelspat  - Tafelsten  - Taffanel, Claude Paul  - Taffel  - Taffelberg  - Taffelberget  - Taffelglas  - Taffelgods  - Taffelland  - Taffelmusik  - Taffelpenningar  - Taffelpiano  - Taffelrunden  - Taffeltäckare  - Taffeluppsats  - Taffelverk  - Taffelviken  - Taffelvåg  - Taffetas vesicatorium  - Taffia (Tafia)  - Taffrail logs  - Tafi, Andrea  - Tafia  - Tafilet  - Tafjorden  - Tafl.  - Taflacksläktet  - Tafletryckmaskin  - Tafna 
sålunda samlat utgaf han i London <i>Documents concerning the Life and character of Emanuel Swedenborg</i> (3 vol., 1875—77). Han blef svedenborgsk biskop i New York. (Hj. H—t.) 
<b>Tafelspat,</b> <i>miner.</i> Se Wollastonit. 
<b>Tafelsten</b> (af ty. <i>tafel,</i> tafla) l. Tafvelsten, en företrädesvis i äldre tider använd slipningsform för diamant och andra ädelstenar, hvarvid man utgår från den af klyfbarheten bestämda reguljära oktaedern, på hvilken två motstående hörn afslipas, så att ädelstenen får formen af en mer eller mindre tjock, på sidokanterna af fasetter begränsad, tafla. Se vidare Ädelstenar. Hj. Sj. 
<b>Taffanel,</b> Claude Paul, fransk flöjtvirtous och orkesterdirigent, f. 1844 i Bordeaux, d. 1908 i Paris, utbildades vid konservatoriet där, vann rykte som sin tids ypperste flöjtist, spelade i Pasdeloups orkester och var medstiftare af kammarmusiksällskapet för blåsinstrument i Paris, omkr. 1880. Han blef 1889 lärare i flöjt- och orkesterspel vid konservatoriet, anförde konservatoriekonserterna från 1893 och utnämndes s. å. förste kapellmästare vid Stora operan i Paris. T. vardt 1900 led. af Mus. akad. i Stockholm. 
<b>Taffel</b> (ty. <i>tafel,</i> bord), stort gästabudsbord; spisning vid stort bord i furstliga eller förnäma hus; namn på en pianoform (se Pianoforte, sp. 804); Skifvan i en biljard. — Taffelgods (ty. <i>tafelgüter;</i> lat. <i>bona mensalia</i>) kallades förr inom Tyska riket gods, som voro anslagna till underhåll af landsherrens hof, i synnerhet i de forna andliga staterna. — Taffelmusik, musik, som utföres under en måltid. — Taffelpenningar, anslag åt vissa förtroendemän, för att de må kunna representera genom måltidsbjudningar. — Taffeltäckare var förr i förnäma hus titel på särskilda tjänare, hvilka hade vård om duktyget och bordets dukning. 
<b>Taffelberg,</b> <i>geogr.</i> berg med flats spets. 
<b>Taffelberget</b> (eng. <i>Table mountain,</i> holl. <i>Tafelberg</i>), ett 1,082 m. högt, s. om Taffelviken och Kapstaden beläget berg, hvars topp bildar en 2 km. lång, 0,3—0,5 km bred platå med i allmänhet utom i ö. branta väggar, i hvilka många vattenfåror bryta sidornas enformighet. På den norra sidan bildar en dylik ränna, the Gorge, uppfartsväg till platån, som är bruten i små dalar och höjder, med yppig vegetation. I ö. och v. ligga lägre partier, Devil's peak, (1,000 m.) och Lion's head (640 m.), det senare slutande vid hafvet med Signal hill (335 m.). En för T. egendomlig meteorologisk företeelse är den s. k. "bordsduken". Den arktiska sydöstpassaden för nämligen från de varma stränderna vid False bay med vattenånga mättade luftmassor upp på berget, där den tunna luften förmår kvarhålla endast ringa fuktighet, hvarigenom på den plana toppen täta, hvita molnmassor bildas, som draga sig ned öfver norra kanten af berget till Kapstadenför att där genast förflyktigas i den varma luften, innan de nå staden. Nederbörden på berget är mycket stor, omkr. 1,830 mm. (i Kapstaden endast 650 mm.). Se afbildning af T. i art. Kapstaden, fig. 1. (J. F. N.) 
<b>Taffelglas</b> (af ty. <i>tafel,</i> bord). Se Glasfabrikation, sp. 1278 ff. 
<b>Taffelgods.</b> Se Taffel. 
<b>Taffelland.</b> Se Högslätt. 
<b>Taffelmusik.</b> Se Taffel. 
<b>Taffelpenningar.</b> Se Taffel. 
<b>Taffelpiano</b> (Taffel). Se Pianoforte. 
<b>Taffelrunden,</b> ty. <i>tafelrunde</i> (efterbildning af fr. <i>table ronde</i>), "runda bordet". Se Artur-sagan. 
<b>Taffeltäckare.</b> Se Taffel. 
<b>Taffeluppsats</b> (bordsuppsats), praktarbeten af guldsmedskonst, ofta förfärdigade af ädel metall och använda som bordsprydnad vid måltider. Under medeltiden hade de ej sällan form af en brunn, en trefot, ett fartyg. Numera äro formera flera och materialet mera växlande. Ordet används äfven i samma betydelse som bordsyrtut (se d. o.). 
<b>Taffelverk</b> (af ty. <i>tafel,</i> bräde, tafla), panelverk, en med skifvor af trä i ramverk och fyllningar fördelad beklädnad af en vägg eller en plafond. 
<b>Taffelviken</b> (eng. <i>Table bay</i>), en stor, öppen vik på sydvästra kusten af Kaplandet, vid foten af Taffelberget. På dess södra kust ligger Kapstaden. Viken, som är öppen för alla vindar, men särskildt för nordvästliga och sydöstliga (sydöstlig vind blåser med stor våldsamhet under fem månader af sommaren), ansågs förr som en mycket farlig redd, men har numera gjorts fullkomligt säker för fartyg genom vågrbrytare och dockor. Wbg. 
<b>Taffelvåg.</b> Se Våg. 
<b>Taffetas vesicatorium.</b> Se Tela vesicatoria. 
<b>Taffia</b> (Tafia) detsamma som rom. 
<b>Taffrail logs</b> [tä'fre͡il lå'gṡ], <i>sjöv.</i> Se Logg, sp. 977. 
<b>Tafi,</b> Andrea, italiensk mosaist, f. efter 1250 i Florens, d. efter 1320, anges af Vasari som upphofsman till den väldiga kupolmosaiken i Baptisterium, en jättestor Kristus som världsdomare och omkring honom paradiset, helvetet och änglakörer i koncentriska band. (G—g N.) 
<b>Tafia.</b> Se Taffia. 
<b>Tafilet,</b> Tafilelt l. Tafilalet (Filalis' land, så kallas befolkningen, emedan den härstammar från den arabiska stammen Hilel, som bosatte sig här på 1000-talet), en till den franska intressesfären af Marokko hörande oas i nordvästra Sahara s. om Atlas, vattnas af Wadi Gers l. W. Zis, ett blott tidtals (till saltsjön ed-Daura) flytande vattendrag. Arealen uppges till närmare 1,400 kvkm. och folkmängden till omkr. 145,000 pers., berber och araber. Oasens hufvudorter äro Rissani och Buam (Abuam). V. om det sistnämnda ligga ruiner af det under den tidigare medeltiden genom sin högskola berömda Sagilmassa, anlagdt 757 f. Kr. och förstört i slutet af 1000-talet e. Kr. 
<b>Tafjorden,</b> den 7 km. långa innersta armen af Norddalsfjorden (se Norddalen). I T. utfaller den 30 km. långa Tafjord- l. Kallursæterelven, som strax vid utloppet bildar den högra och vackra Tafjordsfossen. K. V. H. 
<b>Tafl.</b> Se Tafel. 
<b>Taflacksläktet.</b> Se Andfåglar, sp. 966 med fig. <i>e.</i> 
<b>Tafletryckmaskin.</b> Se Tygtryck. 
<b>Tafna,</b> kustflod i västra delen af prov. Oran i Algeriet, med en längd af omkr. 150 km. och ett 
page_number=154, index= - Tafna  - Tafros  - Tafsa  - Tafsir  - Taft  - Taft  - Taft, William Howard 
nederbördsområde af 8,200 kvkm. I början af 1836 egde vid denna flod flera strider rum mellan kabylerna och fransmännen, och 30 maj 1837 slöt generalguvernör Damrémont med Abd-el-Kader en fred vid T., genom hvilken emiren afträdde hela västra delen af Algeriet med undantag af några kustplatser. 
<b>Tafros</b> (grek., "graf"), forntida ort på den landtunga, som nu kallas Perekop (ry., "genomgräfning", "kanal"), där en graf och befästningar fordom skyddade Krim för infall af folken n. därom. 
<b>Tafsa,</b> Aftafsa, <i>sjöv.</i>, att, sedan garnen i ändan af ett tåg blifvit uppsnodda, afskrapa dem så, att de bli finare mot ändan, hvarefter de åter sammansnos till en spets, i och för splitsning, knopning o. s. v. Jfr Pynta (under Pynt) och Tagla. R. N.* 
<b>Tafsir,</b> arab., "tolkning", speciellt "koranexeges". Muhammedanernas exegetiska litteratur är oerhördt omfångsrik. Den osäkerhet, som ännu i dag är rådande i fråga om den heliga textens ordalydelse i vissa detaljer, gaf redan tidigt anledning till sorgfälligt studium af de olika varianterna i tvifvelaktiga fall. Visserligen fastställdes redan under den tredje kalifen, Osman (644—656), en korantext, som för evärdeliga tider skulle gälla som Guds uppenbarade ord, men detta försök att skapa en normalkodex med anspråk på absolut giltighet har dock icke fullt lyckats, ity att det ända från islams äldsta tid bevarats en hel mängd afvikande läsarter på enskilda ställen, hvilka icke alltid äro utan betydelse för den riktiga uppfattningen af innehållet. Vid bedömandet af de olika varianternas sannolika äkthet var det själfklart, att de rättrogne koranläsarna måste ta hänsyn till den större eller mindre trovärdighet, med hvilken sagesmannen för de särskilda läsarterna kunde stödja sina anspråk på att representera en korantradition, som härstammade från profeten själf. Denna fullt berättigade sträfvan att grundligt undersöka de olika auktoriteternas tillförlitlighet ledde emellertid till ett högst betänkligt underskattande af ett annat, icke mindre viktigt bevismedel, nämligen de inre kriterier, som kunna erhållas genom ett kritiskt jämförande studium af koranen själf. Den heliga urkunden får därför enligt ortodox muhammedansk uppfattning icke utläggas i öfverensstämmelse med några resultat, som erhållits genom eget själfständigt tänkande eller genom forskningar i andra icke-teologiska källor, utan endast och allenast i enlighet med sådana traditioner, som härröra från Muhammed eller de rättrogna, som stått i omedelbar beröring med honom. Som verklig vetenskap gäller följaktligen endast sådant, som genom en serie af godkända sagesmän kan ledas tillbaka till profeten eller någon af hans samtida. Detta hindrar emellertid icke, att uppenbara orimligheter stundom förekomma i traditioner, hvilka till alla delar motsvara den rättrogna koranexegesens kraf på vederbörligen styrkt trovärdighet, och för den moderne vetenskapsmannen är det en ganska mödosam uppgift att sofra det vidlyftiga materialet och afskilja alla oäkta tillsatser. Med tiden framträdde emellertid äfven andra riktningar inom muhammedanismen, och på det exegetiska området förfäktades mycket radikala principer af mu‘taziliterna, islams rationalister, hvilka h. o. h. förkastade den traditionella auktoritetstron. Koranen kan f. ö. utläggas på många sätt, allt efter läsarens egen teologiska ståndpunkt, och både mysticismen och hvarjehanda sekteristiska riktningar sträfva naturligtvis att inlägga sin egen uppfattning i den heliga urkundens text. Trots vissa brister innehålla de arabiska korankommentarerna en outtömlig mängd af viktiga fakta och måste därför betraktas som oumbärliga hjälpmedel äfven för den europeiske islamforskaren. Standardverket på detta område är Tabaris <i>Tafsir</i> (utg. i Kairo 1903; 30 bd jämte register). Bland andra mera allmänt använda korankommentarer märkas mu‘taziliten Zamachscharis (se Arabiska litteraturen, sp. 1282) <i>Kaschschaf</i> (2 bd, utg. af Nassau Lees i Calcutta 1856—59) och Baidawis (se Arabiska litteraturen, sp. 1282) <i>Anwar at-tanzil,</i> hvilken eg. är blott ett utdrag ur den förra. — Se vidare Goldziher, "Islam fordom och nu, studier i korantolkningens historia", öfv. af Andræ (1915). K. V. Z. 
<b>Taft</b> (fr. <i>taffetas,</i> af pers. <i>taftah,</i> eg. "spunnet", "väfdt"). 1. En sorts slätt siden, väfdt som lärft. — 2. Se Vaxtaft. — Taftartade (l. lärftartade) väfnader. Se Lärft. 
<b>Taft,</b> stad i Irak Adjemi, Persien, prov. Jesd, 22 km. s. v. om staden Jesd. Omkr. 5,000 inv., hvaraf omkr. 1,000 parser, nästan alla jordbrukare. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taft</b> [tä'ft], William Howard, nordamerikansk statsman, president i Förenta staterna 1909—13, f. 15 sept. 1857 i Cincinnati, Ohio, är son till Alphonso T. (f. 1810, d. 1891), som var medlem af Grants kabinett 1876—77 samt amerikansk minister i Wien 1882—84 och i Petersburg 1884—85. T. blef 1880 advokat, var 1888—90 domare vid öfverdomstolen i Ohio och blef 1890 justitieminister (solicitor general) i Harrisons kabinett. 1892 blef han domare vid unionsdomstolens sjätte "circuit" och gjorde sig bemärkt genom sina domar i flera uppmärksammade rättstvister mellan arbetare och arbetsgifvare. T. var 1896—1900 juris professor vid universitetet i Cincinnati. Mac Kinley utsåg honom 1900 till ordf. i den kommission, åt hvilken uppdrogs förvaltningen af den nyeröfrade ögruppen Filippinerna, och T. ledde förvaltningen där till febr. 1904, från juli 1901 som ögruppens guvernör. På denna post visade han mycken takt och klokhet och lyckades bl. a. genom personliga förhandlingar med Vatikanen 1902 arrangera en uppgörelse om förvärfvande mot penningeersättning af de katolska ordnarnas jordegendomar på Filippinerna, hvilka, sedan ordnarnas medlemmar redan under det senaste filippinska upproret mot Spanien fördrifvits, många både infödda och amerikanska äfven velat ha utan vidare konfiskerade. T. öfvertog, när den nya republikanska styrelsen på Cuba framkallat ett halft anarkiskt 
page_number=155, index= - Taft, William Howard  - Taft, Lorado  - Tafvelgalleri  - Tafvelsten  - Tag  - Tag, Der  - Taga höjden  - Taga landkänning  - Tagala-språk  - Tagaler  - Tagaliska språk 
tillstånd, för en kort tid hösten 1906 Cubas förvaltning; han öppnade okt. 1907 som regeringens ombud den första lagstiftande församlingen på Filippinerna och tog hemvägen öfver Japan, där han i ett mycket uppmärksammadt tal i Tokyo sökte och delvis äfven lyckades lugna den japanska allmänhetens misstämning öfver behandlingen af japaner från de amerikanska Stilla-hafs-staternas sida. 
Under presidentvalskampanjen 1908 var T. den afgående presidentens, Roosevelts, kandidat och uppsattes med öfverväldigande majoritet som republikansk partikandidat af partikonventet i Chicago. Trots det motstånd han mötte hos en del arbetarledare, hvilka erinrade om hans domar i arbetstvister, vann T. under valkampanjen stor popularitet, och vid valet (nov.) besegrade han med lätthet sin demokratiske medtäflare W. J. Bryan, som erhöll endast 162 elektorsröster mot 321 för T. Han uttalade sig i sitt inträdestal som president (4 mars 1909) för fortsättning af Roosevelts trustlagstiftningsreformer och främjande af örlogsflottans utveckling samt bebådade revision af gällande tulltariffer. Denna blef emellertid under ärendets behandling i senaten vida mer protektionistisk, än T. afsett; han sanktionerade emellertid (aug. 1909) den nya s. k. Payne-Aldrich-tariffen. T:s politik mot trusterna klandrades som alltför lam af det republikanska partiets radikala flygel, och missnöjet i denna fråga samt med tariffen framkallade mot T. inom partiet från de s. k. "insurgenternas" sida en växande opposition, hvilken vann understöd såväl från Roosevelt som från den inflytelserike New York-guvernören Hughes. Vid höstvalen 1910 ledo republikanerna till följd af denna splittring en rad kännbara nederlag. T. genomdref 1911 kongressbeslut om befästande af Panamakanalen, men det för Förenta staterna förmånliga reciprocitetsfördrag med Canada, som han genomdrifvit i kongressen, strandade fullständigt genom unionistpartiets seger vid s. å:s höstval i Canada. T:s rätt oerfarne utrikesminister, Ph. Ch. Knox, hade ingen framgång med sitt projekt om neutralisering af Mandschuriets järnvägar, och de undantagslösa skiljedomstraktater, som 1911 undertecknades med England och Frankrike, strandade följande år på senatens i dem företagna vidtgående ändringar. Två stater i unionen upptogos 1911, territorierna Arizona och New Mexico. Brytningen mellan T. och Roosevelt blef 1912 ohjälplig, och det märktes allt tydligare, att Roosevelt ämnade låta uppställa sig som "insurgenternas" presidentkandidat med ett radikalt "nationaliseringsprogram". T. uppträdde redan i mars offentligt mot flera af Roosevelts radikala projekt, särskildt det om upphörande af domarnas oafsättlighet under pågående ämbetsperiod, och Roosevelts folkmötestal blefvo under våren allt rikare på personliga utfall mot T. På republikanska partikonventet i Chicago (juni) voro T:s anhängare i majoritet, i all synnerhet sedan partistyrelsen afgjort en mängd omstridda ombudsval till Taftgruppens förmån. Efter våldsamma scener lämnade Rooseveltpartiets ombud konventet, när detta bekräftat partistyrelsens beslut om de omstridda valen, hvarefter T. enhälligt nominerades till konventets presidentkandidat. Demokraterna nominerade guvernör Woodrow Wilson, och Roosevelt uppsattes af sina anhängare på ett nytt Chicagokonvent (aug.). Vid valet (nov.) fick T. 3,484,000 röster mot 4,123,000 för Roosevelt och 6,290,000 för Wilson; T. segrade dock endast i staterna Vermont och Utah och fick blott 8 elektorsröster mot Wilsons 435 och Roosevelts 88. Han drog sig efter utlupen ämbetstid (mars 1913) för en tid tillbaka från politiken och blef juris professor vid Yale-universitetet. T. har emellertid från 1916 åter börjat framträda dels som ledare för "Förbundet för fredens tryggande med makt" (<i>League to enforce peace</i>) med organiserandet af ett starkt sammanhållet "nationernas förbund" som program, dels som ifrig krigstalare mot Tyskland under Världskriget. Några af T:s äldre politiska tal ha samlats i <i>Present day problems</i> (1908) och <i>Political issues and outlooks</i> (1909). V. S—g. 
<b>Taft</b> [tä'ft], Lorado, amerikansk skulptör, f. 1860 i Illinois, studerade i Paris, bosatt i Chicago, är känd genom allegoriska figurer och porträttbyster. T. utgaf <i>The history of american sculpture</i> (1903). 
<b>Tafvelgalleri</b> (se Galleri), tafvelsamling. De förnämsta staterna tillhöriga målningssamlingarna torde vara de i Paris (Louvre), Madrid (Pradogalleriet), Florens (Uffizi- och Pittigallerierna), Milano (Brera), Venezia (akademien), München (Gamla Pinakoteket), Dresden, Petersburg (Vinterpalatset, dess konstverk sägas ha blifvit till en del förstörda vid revolutionsstriderna 1917), Amsterdam. Vid sidan af dessa äro att nämna Kaiser-Friedrich-museum i Berlin, Hofmuseet i Wien, Vatikanmuseet i Rom (ej nummerstarkt, men betydande), samlingarna i Palazzo Corsini och Villa Borghese därstädes, i Bologna, Neapel, Brescia o. a. städer i Italien, i Bern, Budapest, Bruxelles, Antwerpen m. fl. städer i Belgien, Haag, Haarlem, Rotterdam o. a. i Holland, i London (Nationalgalleriet, Nationalporträttgalleriet, Victoria and Albert-, Wallace-, Tatemuseerna), i Paris (Luxembourgmuseet m. fl.), Versailles (franskt historiskt museum), Lille och många andra städer, likaså i tyska städer, i Nord-Amerika i New York (Metropolitan museum), Chicago, Philadelphia, Washington m. fl. På någon fullständighet kan denna uppräkning ej göra anspråk, och åsikterna om olika galleriers inbördes värde äro naturligt nog i hög grad växlande. Se vidare Museum och Konstsamlingar (där målningsgallerier i de skandinaviska länderna äro upptagna). G—g N. 
<b>Tafvelsten.</b> Se Tafelsten. 
<b>Tag</b> (Tagh, Tau), turk., detsamma som dag (se d. o.). 
<b>Tag,</b> Der, en 1901 i Berlin uppsatt politisk tidning utan partifärg. Den utkommer två gånger om dagen som nyhetsblad och dessutom en gång dagligen, utom på måndagen, med en illustrerad, underhållande bilaga ("Bilder vom tage"). 
<b>Taga höjden,</b> <i>sjöv.</i> Se Höjd 2. 
<b>Taga landkänning,</b> <i>sjöv.</i> Se Angöra land. 
<b>Tagala-språk.</b> Se Tagaliska språk. 
<b>Tagaler,</b> infödingar på Filippinerna (se d. o. och Tagaliska språk). 
<b>Tagaliska språk</b> (Tagala-språk) kallas i vidsträckt bemärkelse den ena af de två 
page_number=156, index= - Tagaliska språk  - Tagaloala  - Tagan  - Taganrog  - Taganyi, Karl von  - Tagauriska språket  - Tagel  - Tagelgarn  - Tagelied  - Tagelormar  - Tagelott  - Tages  - Tagesen, Henrik  - Tagetes 
språkgrupper, som innefattas i benämningen malajiska språk (se d. o.), men i inskränkt och vanlig mening betecknas härmed blott de på Filippinerna (se d. o., sp. 229) särskildt på Luzon talade, till samma språkstam hörande tungomål, till skillnad från de papua-dialekter, som talas af de äldre infödingarna, negritos. Till tagalaspråken i senare bemärkelsen, hvilka af Fr. Müller anses vara de både fonetiskt och formellt högst utvecklade af alla malajiska språk, höra det egentliga tagala, vidare bisaya, ibanag (se d. o.), ilocana (se d. o.), vicol, pampanga, panayana, zebuana (för alla dessa språk finnas på spanska utgifna grammatikor och lexika) och några andra, mindre kända mål. För kännedomen om alla dessa språk ha vi uteslutande spanska missionärer att tacka. Jfr F. Müller, "Grundriss der sprachwissenschaft" (II, 2, s. 86—160, 1880—82). H. A. (K. F. J.) 
<b>Tagaloala,</b> polynesiernas högsta väsen. Se Polynesierna, sp. 1307. 
<b>Tagan,</b> <i>kam.</i> Se Första tagan och Mantalsräntan. 
<b>Taganrog</b> [-rå'g], Tahanroh, en af de viktigaste hamnstäderna i södra Ryssland, belägen i Donska kosackernas land på en i nordöstra delen af Azovska sjön utskjutande landtunga, 32 km. v. om Dons mynning. Platsens fördelaktiga läge var kändt redan på 1200-talet, när pisanska köpmän där anlade en koloni, <i>Portus Pisanus,</i> som dock snart försvann under mongolernas härnadståg. Peter I anlade 1698 ett fäste där, hvilket slopades efter Prut-freden 1711, och först 1769 kommo ryssarna ånyo i besittning af trakten. Stadens kommersiella betydelse började först i senare hälften af 1800-talet. Sedan den fått järnvägsförbindelse med Charkov och Voronesj och således med de rika spannmålstrakterna i södra och sydöstra Ryssland, har tillväxten varit synnerligen snabb. 1897 hade den 51,748 inv. och beräknades 1913 ha 68,000 inv., hvaraf många greker, judar, armenier och västeuropéer. Oaktadt redden är öppen och ganska grund, har staden stor utrikes handel, bestående hufvudsakligen i export af spannmål, linfrö och andra oljefrön samt ull och smör. I T. dog kejsar Alexander I 1825, och hans staty restes 1831 framför det grekiska klostret (under patriarken af Jerusalem). Äfven Peter den store har en staty. Under Krimkriget besköts T. i maj 1855 af en fransk-engelsk flotta och blef därvid delvis förstördt. Under Världskriget besattes T. 3 maj 1918 af tyska trupper. (Wbg.) 
<b>Tagányi</b> [-ga'nji], Karl von, ungersk historieskrifvare, f. 1858, arkivarie i riksarkivet i Budapest. Bland hans arbeten (samtliga på ungerska) märkas Ungerns vapensamling (1881), Ungersk forsturkundssamling (3 bd, 1896), Gamla ungerska riksarkivet (1897), Forna ungerska hofkansliets arkiv (1898) och Siebenbürgska hofkansliets arkiv (s å.). T. har dessutom utgett arbeten och urkundssamlingar rörande Ungerns ekonomiska historia samt redigerat tidskr. Ekonomisk-historisk revy. 
<b>Tagauriska språket.</b> Se Osseter, sp. 1032. 
<b>Tagel,</b> håret i hästens svans och man, förekommer i handeln dels osorteradt, som används till snören, linor, hårsulor, stoppningsmaterial (se d. o.) m. m., dels sorteradt, hufvudsakligen till väfnader. Dessa kunna vara lärft- eller kypertartade och antingen ha tagel såväl i varp som inslag eller ha varp af lin- eller bomullsgarn. De användas till siktar, möbeltyg, kapptyg m. m. samt som styfnad i vissa väfnader. (Jfr äfven Krinolin.) Hvitt tagel nyttjas till violinstråkar. Om s. k. <i>vegetabiliskt tagel</i> se Beklädnadsväxter, sp. 1239, och Krollsplint. Konstgjordt tagel tillverkas af cellulosa på samma sätt som konstsilke antingen enligt nitrocellulosa-, viskos- eller annan kemisk metod samt används till damhattar och andra flätade eller väfda arbeten. G. S—n. 
<b>Tagelgarn</b> (Taglingsgarn). Se Garn 2 och Tagla. 
<b>Tagelied</b> [-līt], Taglied, ty., morgonsång, en af minnesångens arter, bestående af en duett mellan älskande, som måste skiljas vid dagbräckningen, hvartill tornväktaren manar (den kallas därför äfven wächterlied). Reformationen gaf den en religiös omtolkning. Se Schlæger, "Studien über das tagelied" (1895). Jfr Alba och Minnesång, sp. 621. 
<b>Tagelormar,</b> <i>Gordiacea, zool.</i>, är en grupp bland maskarna, som närmast ansluter sig till Nematodes (se d. o.). Till det yttre likna hithörande maskar Filaria medinensis. De äro mycket långsträckta: den i Sverige vanliga <i>Gordius aquaticus</i> uppges kunna uppnå en längd af 90 cm. Munnen och tarmkanalens främre del äro slutna (oblitererade). Sidolinjer saknas; äfven muskulaturen har en annan byggnad än hos Nematodes; hannens bakre kroppsända är klufven och saknar spicula. I fullt utbildadt tillstånd lefva tagelormarna i bäckar och hvarjehanda vattenpölar. Larverna däremot, som ega en med hakar försedd snabel, borra sig in i vatteninsekters larver och inkapslas i dessa. En del af dessa kommer med sina värdar in i fiskarnas tarmkanal. I flertalet fall införas emellertid Gordiuslarverna i rofinsekter, som lefva i vatten, och uppehålla sig under någon tid i dessas kroppshålighet, där de utvecklas till könsmogna individer, som slutligen komma i vattnet. L—e. 
<b>Tagelott,</b> <i>jur.</i>, den enligt svensk arfsrätt ända till 1890 (i finsk rätt alltjämt) broder framför syster samt i allmänhet arfvinge med större arfslott framför arfvinge med mindre lott tillkommande befogenheten att utan lottning välja sin del i arffallen fast egendom på landet. C. G. Bj. 
<b>Tages,</b> <i>myt.</i>, en mytisk personlighet, omtalad bl. a. i Ovidius' metamorfoser. Dotterson till Juppiter, uppenbarade sig T. först för en jordbrukare i närheten af etruskiska staden Tarquinii. Ur en djup fåra steg T. plötsligen upp i skepnad af en gosse. Från hela Etrurien strömmade folk för att se honom och lärde af honom haruspicina (se Haruspices). Strax därefter dog T. J. C. 
<b>Tagesen,</b> Henrik. Se Bondekrig, sp. 1105. 
<b>Tagetes</b> L., <i>bot.</i>, örtsläkte af fam. <i>Compositæ,</i> afd. <i>Tubulifloræ,</i> med 20 arter i Amerikas varmare trakter. Bladen äro motsatta, pardelade, starkt luktande, korgarna oftast med strålblommor, ensamma eller i kvast, med sinsemellan sammanvuxna holkfjäll. Blommorna äro gula eller rödgula, fruktens pappus består af fjäll. Af de enåriga <i>T. erectus</i> och <i>T. patulus,</i> härstammande från Mexico, odlas allmänt i trädgårdarna en mängd former med dubbla blommor i olika 
page_number=157, index= - Tagetes  - Tagg  - Taggbockar  - Taggdjäfvul (Taggödla)  - Taggfeniga fiskar  - Tagghajar  - Tagghudingar 
schatteringar af gult, orange och brunt (sammetsrosor; se fig.). G. L—m. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Trädgårdsformer af <i>Tagetes erectus</i> och <i>T. patulus.</i></tr></table> 
<b>Tagg.</b> 1. <i>Bot.</i> Se Tornar. — 2. <i>Zool.</i> Se Spets, <i>zool.</i> 2. 
<b>Taggbockar,</b> <i>zool.</i> Se Prioninæ. 
<b>Taggdjäfvul</b> (Taggödla), <i>zool.</i>, ett namn på Moloken. Se Agamidæ, sp. 324. 
<b>Taggfeniga fiskar</b> (Taggfeningar), <i>zool.</i> Se Acanthopterygii och Fiskar, sp. 418. 
<b>Tagghajar,</b> <i>Spinacidæ, zool.</i>, en fiskfamilj af hajfiskarnas ordning. Tagghajfamiljen i inskränktare bemärkelse omfattar sådana hajarter, som ha en mer eller mindre starkt utvecklad tagg framför hvardera af ryggfenorna, såsom släktena <i>Acanthias</i> (se Pigghaj), <i>Spinax</i> och <i>Centroscyllium,</i> men i vidsträcktare mening hänföras hit äfven håskerdingsläktet (se Håkäringen) jämte några utomskandinaviska hajsläkten. Af familjen i inskränktare bemärkelse tillhör utom pigghajen endast blåkäxan, blåkättan l. svarthåen (<i>Spinax niger</i>) Skandinaviens fauna (se Svarthå med fig.). R. L.* 
<b>Tagghudingar,</b> <i>Echinodermata</i> (af grek. <i>echinos,</i> igelkott, och <i>derma,</i> hud), <i>zool.</i>, förenades tidigare med kavitetsdjuren till en gemensam djurstam: stråldjur, tills R. Leuckart (se d. o.) påvisade, att tagghudingarna genom en hel rad af egenskaper stå på ett helt annat och högre utvecklingsplan än kavitetsdjuren. Äfven den radiala symmetrien hos båda typerna har ett skiljaktigt värde. Medan hos kavitetsdjuren 4 eller 6 är grundtalet, äro tagghudingarna med få undantag femstråliga. Viktigare är att, medan den radiala symmetrien hos kavitetsdjuren är ett ursprungligt tillstånd, torde däremot den radiala symmetrien hos tagghudingarna kunna härledas ur den bilaterala. För denna uppfattning tala såväl de bilateralt symmetriska larvformerna som ock många förhållanden i byggnaden hos de fullvuxna, särskildt bland de historiskt äldre grupperna. Förutom dessa omständigheter, tydande på en primitiv bilateralitet, uppträder hos högt stående grupper en sekundär bilateral omformning af vissa organsystem, såsom af ambulakralsystemet, könsorganen o. s. v. — En karakteristisk habitus förlänas denna grupp företrädesvis genom den mer eller mindre långt drifna utbildningen af kalkplåtar i hudens bindväf; som från dessa oftast utgå taggar, har denna egenskap gett upphof till namnet tagghudingar. Egendomliga hudbihang äro spheridierna, hvilka äro sinnesorgan, och pedicellarierna, små af ett kalkskelett burna griporgan i form af tänger; de senare torde användas både till försvar och till att hålla huden ren. Synnerligen kännetecknande för dessa djur är ock ambulakralsystemet eller vattenkärlsystemet (fig. 1), som hos flertalet står i ställflyttningens tjänst och utgöres af ett rörsystem, som på insidan är beklädt med cilier. Det utgår från hudens yta vanligen med en s. k. madreporskifva (l. madreporplåt): en kalkplatta, genomborrad af fina hål, genom hvilka vattnet strömmar in i en kanal (stenkanalen), som för detsamma in i en ringkanal; från denna utgå flera blåsor (Poliska blåsorna), hvilka tydas som leukocyter producerande lymfkörtlar. Från ringkanalen utgå dessutom fem ambulakralkärl, ur hvilka å ömse sidor rör gå till kroppsytan, ambulakralfötterna, tagghudingarnas ställflyttningsorgan. Hvarje sådan fot är ett litet rör med muskulösa väggar, hvilket vanligen i ändan är ombildadt till en sugskifva och vid sin bas är försedt med en liten reservoar, den i kroppshåligheten liggande ambulakralampullen. Hos flera grupper af tagghudingarna äro de sagda <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Schematisk framställning af en tagghudings(sjöstjärnas) vattenkärlsystem. <i>M</i> madreporskifva,<i>Stc</i> stenkanal, <i>Rc</i> ringkanal, <i>Ap</i> Poliska blåsorna,<i>P</i> ambulakralfötter å ambulakralkärlens sidogrenar,<i>Ap'</i> ambulakralampuller.</tr></table> 
page_number=158, index= - Tagghudingar 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Larver af <i>a</i> sjöstjärna, <i>b</i> ormstjärna,<i>c</i> sjöborre, <i>d</i> sjögurka.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Genomskärning af arm och skifva hossjöstjärnan <i>Solaster endeca.</i> <i>O</i> mun, som ledertill den vida magsäcken, <i>L</i> radial blindsäck,<b>A</b> anus, <i>Md</i> madreporskifva, <i>Af</i> ambulakralfötter,<i>G</i> könsorgan.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Sjöstjärna (<i>Asterias</i>-art) suger ut enmussla.</tr></table> <table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Sjöstjärnan <i>Pteraster pulvillus.</i></tr></table> <table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>6.  Ormstjärnan <i>Amphiura  Ballii,</i> sedd frånryggsidan. <i>a</i> radialsköldar.</tr></table> ambulakraldelarna ej fötter, utan trefvare, ha inga sugskifvor eller ampuller och kunna ej tjänstgöra som ställflyttningsredskap. Tarmkanalen, olika gestaltad hos de olika grupperna, är genom ett mesenterium fäst vid kroppsväggen. Blodkärlsystemet är ofullständigt utbildadt, utgöres af lakuner i kroppens bindväf och står ej i förbindelse med ambulakralsystemet. Särskilda andedräktsorgan saknas eller äro föga utbildade. Nervsystemet utgöres af en munnen omgifvande nervring, från hvilken utgå fem ambulakralnerver; dessutom kan ett andra nervsystem med ett annat (djupare) läge förekomma. — De fem från centrum utstrålande ambulakralkärlen, blodkärlen och nerverna beteckna å kroppen vissa hufvudlinjer, de s. k. ambulakralradierna; mellan dessa radier, alltså interambulakralt, ligga madreporskifvan och de blott hos få arter hermafroditiska könsorganen. — Larverna simma fritt omkring (lefva "pelagiskt") och ha en från det könsmogna djuret mycket afvikande byggnad. De ha geléartad, genomskinlig, <i>bilateralt</i> symmetrisk kropp. Genom förekomsten af hvarjehanda utskott med tunna, af kalkstafvar uppburna armar få de hos olika klasser ett olika utseende (man talar om pluteuslarven hos sjöborrarna och ormstjärnorna, bipinnarialarven hos de egentliga sjöstjärnorna, auricularialarven hos sjögurkorna). I hufvudsak erbjuda dock alla dessa larver väsentliga öfverensstämmelser med vissa maskars larver. — Alla tagghudingar förekomma i hafvet. — De nu lefvande indelas vanligen i följande 4 klasser: 
1. Hårstjärnor (<i>Crinoidea;</i> se Hårstjärnor). 
2. Sjöstjärnor (<i>Asteroidea;</i> af grek. <i>aster,</i> stjärna) ha platt, fem-vinklig eller regelbunden stjärnformig kropp. Sugfötterna finnas blott på buksidan. A. Ordningen egentliga sjöstjärnor (<i>Asterida</i>). Kropp och armar gå utan gräns öfver i hvarandra; de senares längd är mycket olika: hos somliga äro armarna många gånger längre än kroppens diameter, hos andra blott små trekanter. Munnen ligger å buksidans centrum; magsäcken kan delvis krängas ut genom munöppningen och upptaga byte; från magsäcken utgå 10 eller flera långa, med utstjälpningar försedda blindsäckar, af hvilka två ligga i hvarje arm; dessa säckar afsöndra en vätska, som utgjutes i magsäcken (fig. 3); midt på ryggsidan finnes anus (som dock kan saknas); madreporskifvan ligger excentriskt likaledes på ryggsidan. På armarnas undersida finnes en fåra (ambulakralfåran), som når fram till munnen, och i denna fåra ligga de oftast i två rader anordnade sugfötterna, hvilka i spetsen vanligen äro försedda med en sugskifva. På armarnas spets finnes ett af oceller sammansatt öga. Ofvanför ambulakralfåran ligger en rad böjda, kotlikt förenade kalkstycken; på ryggsidan finnas vanligen blott strödda kalkplåtar, dessutom taggar och pedicellarier (se ofvan). Som armarna innehålla alla funktionellt viktigare organ, äro de fysiologiskt ganska själfständiga, hvarför från skifvan skilda armar ej blott kunna fortlefva, utan ock förmå regenerera hela djuret. Sjöstjärnorna lifnära sig företrädesvis af blötdjur; när födans mjuka delar blifvit upplösta i magen, utstötas skalen genom munnen. Vid svenska västkusten äro arter af släktena <i>Asterias</i> (fig. 4) allmänna. Hos somliga släkten (fig. 5) äro armarna tillbakabildade och 
page_number=159, index= - Tagghudingar  - Taggmakrillsläktet 
skifvan förstorad. — B. Ordningen ormstjärnor (<i>Ophiuridea</i>), som stundom uppfattas som en själfständig klass, skiljes från den föregående bl. a. därigenom, att de cylindriska armarna alltid äro skarpt afsnörda från kroppsskifvan och icke i sig upptaga några tarmbihang, såsom förhållandet är hos den förra. Ambulakralfötterna, som sakna sugskifva, sitta hos ormstjärnorna på sidorna om de kalkplåtar, som bekläda armarnas undersida; ambulakralfåra saknas. Äfven armarnas ryggsida är vanligtvis utrustad med kalkskifvor. Armarna äro mycket rörligare än hos föregående ordning. Anus, ögon och pedicellarier saknas. Vid svenska västkusten förekomma flera arter af släktena <i>Ophiura</i> och <i>Amphiura</i> (fig. 6) mycket talrikt. 
3. Sjöborrar (<i>Echinoidea</i>). Se Sjöborrar. Utom där nämnda arter må omnämnas den s. k. sköldigeln (<i>Clypeaster</i>), ett släkte tillhörande de oregelbundna sjöborrarna, som utmärkes för sin sköldlika form äfvensom hjärtborrarna (<i>Echinocardium</i>), ett vid Sveriges västkust vanligt släkte. Om det hit hänvisade släktet <i>Echinus</i> se Sjöborrar. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Sjögurkan <i>Holothuria tubulosa. a</i> tentakler, <i>b</i> analöppning, <i>c</i>sugfötter på buksidan, <i>d</i> papiller på ryggsidan.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 8. Sjögurkan <i>Elpidia qlacialis</i> sedd frånbuksidan och ryggsidan.</tr></table> 4. Sjögurkor, Sjökorfvar l. Hafsgurkor (<i>Holothurioidea</i>). Dessa aflägsna sig mest från de typiska tagghudingarnas habitus. I st. f. ett fullständigt hudskelett finnas blott rester af ett sådant i form af små hjul, ankare eller skifvor. Huden är däremot utrustad med kraftig muskulatur. Kroppens hufvudaxel, som går genom mun och analöppning, är starkt förlängd och vid ställflyttningen parallell med underlaget, ej som hos andra tagghudingar lodrät mot detsamma. Härigenom har en betydlig rubbning af den radiala symmetrien utbildats: man kan skilja på en mer eller mindre platt buksida och en mera hvälfd, ofta mörkare ryggsida. Sugfötterna äro än ordnade i fem radiala längsrader, än fördelade öfver hela kroppen; hos några äro endast buksidans utrustade med sugskifva. Hos andra saknas sugfötter fullständigt. Omkring munöppningen finnes en krans af tentakler, som äro ihåliga och stå i förbindelse med vattenkärlsystemet. Tarmkanalen är längre än hufvudaxeln och bildar en stor slynga. I ändtarmen inmynna 1—2 s. k. vattenlungor, förgrenade säckar; de tjänstgöra som andedräktsorgan. Sjögurkorna äro utmärkta genom stark regenerationsförmåga. Äro de utsatta för större retning af ett eller annat slag, kasta de ut genom munnen samtliga inälfvor; under gynnsamma förhållanden äro de i stånd att mer eller mindre fullständigt ersätta de sålunda förlorade organen. Sjögurkorna lif nära sig företrädesvis genom att svälja sand och gyttja med deras innehåll af organisk substans. — De typiska formerna bilda gruppen <i>Pedata,</i> med utbildade sugfötter åtminstone på buksidan; hit hör det äfven vid svenska västkusten allmänna släktet <i>Holothuria</i> (fig. 7). En egenartad grupp äro de på de stora hafsdjupen lefvande <i>Elasipoda,</i> som äro kännetecknade genom sina mycket stora ambulakrala utskott (fig. 8). Hos <i>Apodes</i> äro af ambulakralsystemets bihang blott tentaklerna utbildade, t. ex. hos släktet <i>Synapta.</i> Ett fullkomligt afvikande lefnadssätt för ett annat släkte: det rör sig simmande (pelagiskt). 
Två af tagghudingarnas klasser, <i>Cystidea</i> och <i>Blastoidea</i> (se dessa), dogo ut redan under paleozoiska perioden. L—e. 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Taggmakrill l. taggsill.</tr></table> <b>Taggmakrillsläktet,</b> <i>Caranx, zool.</i>, tillhör fam. <i>Carangidæ</i> bland de taggfeniga fiskarna och innefattar omkr. 90 arter från de tropiska och tempererade hafven. I Skandinavien finnes endast en art, taggmakrillen l. taggsillen, 
page_number=160, index= - Taggmakrillsläktet  - Taggsillen  - Taggspenat  - Taggspindlar  - Taggsvamp  - Taggtråd  - Tagharma  - Taghelel  - Tagil  - Taginae  - Tagla  - Tagliacozzi, Gasparo  - Tagliacozzo  - Tagliamento  - Tagliapietra  - Taglied  - Taglingsgarn  - Taglioni  - Taglioni, Filippo 
<i>C. trachurus,</i> som förekommer från södra delen af Öresund åtminstone upp till Trondhjemsfjorden på norska kusten, stundom i sådant antal, att den torgföres. Till kroppsformen påminner den, såsom namnet antyder, tämligen mycket om makrillen, men har mera hoptryckt kroppsform samt utmärkes, liksom öfriga arter af släktet, därigenom, att sidolinjen till hela sin längd eller endast baktill har stora, skiflika, kölade fjäll, som hos den skandinaviska arten mot bakre delen af kroppen äro försedda med en bakåt riktad tagg och bilda liksom en köl. Längden är 30—40 cm. Färgen är silfverskiftande, och på gällocket finnes en svart fläck. Ungarna äro något olika de äldre och ha den märkvärdiga vanan att lefva under skifvan af åtskilliga manetarter, hvarigenom de skydda sig för sina fiender. De hämta föda bl. a. af manetens ägg. Köttet skall likna makrillens, men är magrare, och taggmakrillen används endast mera tillfälligtvis som föda. Samtliga arter af släktet äro ätbara. Några arter från de varma hafven nå en längd af omkr. 1 m. R. L. 
<b>Taggsillen,</b> <i>zool.</i> Se Taggmakrillsläktet. 
<b>Taggspenat,</b> <i>bot.</i> Se Spinacia. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Taggspindeln <i>Gasteracantharesupinata</i> (Afrika).</tr></table> <b>Taggspindlar,</b> <i>Gasteracantha, zool.</i>, ett tropiskt spindelsläkte, tillhörande gruppen <i>Dipneumones,</i> hvilket utmärkes för en mer eller mindre kraftig taggbeväpning på den starkt kitiniserade bakkroppen; spinnvårtorna äro ryckta ned på buksidan. Hvilket gagn de stora taggarna göra sin innehafvare, är ej ådagalagdt, såvida man ej vill tyda dem som ett passivt försvarsorgan, beräknadt på att skrämma fiender och försvåra spindelns nedsväljande. L—e. 
<b>Taggsvamp,</b> <i>bot.</i> Se Hydnum och 2 bilder å färgpl. II till art. Svampar. 
<b>Taggtråd,</b> järntråd (se d. o.), vanligen galvaniserad, hoptvinnad af två parter, mellan hvilka genom omvridning blifvit infästa korta järntrådsbitar med skarpa spetsar. Taggtråd används för militära ändamål (se Järntrådsnät) och till inhägnader och stängsel till skydd mot klättring o. d. 
<b>Tagharma,</b> en af de tre högsta topparna på Pamir. Med en höjd enl. Bogdanovitj af 7,899 m. är den högre än det sydvästligare Mustaghata, hvarifrån den skiljes af Przjevalskijglaciären. Den tredje toppen, enligt Ivanov belägen n. ö. om de förra, torde vara identisk med den, som kallas Tsjarkum (6,860 m.) på Younghusbands karta och "norra toppen" på Bogdanovitjs karta. Wbg. 
<b>Taghelel,</b> handelsplats. Se Damergou. 
<b>Tagil,</b> flod i ryska guv. Perm och Tobolsk, kommer från Uralbergen, flyter förbi de stora hytteorterna Verchnij Tagilsk och Nizjnij Tagilsk, blir segelbar vid den sistnämnda och förenar sig vid Ust-Nizinskaja  med Tobols biflod Tura. Längd 385 km., hvaraf 275 km. segelbara. 
<b>Taginæ.</b> Se Gualdo Tadino. 
<b>Tagla,</b> <i>sjöv.</i>, omvira ändan af ett tåg med segelgarn för att hindra det att slå upp sig, eller bilda s. k. "korump".   Ett slags gröfre segelgarn, som urspr. tillverkades för detta ändamål, kallas tagelgarn (taglingsgarn). Jfr Garn 2, Pynta (under Pynt) och Tafsa. R. N.» 
<b>Tagliacozzi</b> [taljakå'tsi], Gasparo, italiensk kirurg, f. 1546, d. 1599, är berömd genom sin bok <i>De curtorum chirurgia libri duo</i> (1597; flera gånger omtryckt, sist 1831), där han behandlar den redan halftannat årh. före honom uti Italien använda metoden att genom transplantation af hud från armen ersätta defekter i näsa, öron och läppar samt lämnar en noggrann redogörelse för operationens teknik och för de fysiologiska processerna i de transplanterade hudstyckena. (J. Å.) 
<b>Tagliacozzo</b> [taljakå'tså], stad i italienska prov. Aquila, n. v. om den forna Fucino-sjön (mellersta Italien). 8,959 inv. (1911) i hela kommunen. 23 aug. 1268 blefvo Konradin, hertig af Schwaben, samt hans vän prins Fredrik af Baden, hvilka stodo i spetsen för det hohenstaufenska partiet, vid T. besegrade af Neapels konung Karl af Anjou. Slaget är äfven uppkalladt efter det närbelägna Scurcola. 
<b>Tagliamento</b> [taljame'ntå], flod i norra Italien, rinner upp på 1,200 m. höjd vid Vares di Mauria i Friuliska alperna, prov. Udine, flyter mot s., under sitt nedre lopp på gränsen mellan prov. Udine och Venezia, samt faller ut i Adriatiska hafvet vid Porto del T. Längd 170 km. Segelbar endast i sitt nedersta lopp, omkr. 19 km., där den tidtals sväller ut till ofantlig bredd. Om sommaren är flodbädden en bred grusslätt. Sedan under Världskriget 1917 österrikisk-ungerska och tyska arméer i slutet af okt. igångsatt det 12:e Isonzoslaget och 28 okt. återtagit Görz samt sedan öfvergått Isonzo och drifvit italienarna österut, nådde de T. samt togo Udine 30 s. m., hvarefter anfallet fortsattes i T.-dalen 31, då 60,000 italienare strax ö. om nedre T. sträckte vapen. I öfrigt gingo italienska trupperna öfver till flodens västra strand utan strid i bergstrakterna och på den friuliska slätten ända ned till järnvägen Udine—Codroipe—Treviso, sedan de dessförinnan besatt brohufvudställningarna på östra stranden vid Pinzano, Dignano och Codroipe, hvarjämte strider utkämpades i arriärgardesställningarna Codroipe—Bertiolo och Pozzuolo—Lavarino. Brohufvudena vid Dignano och Codroipe stormades, och arriärgardesställningarna ö. om nedre T. genombrötos af tyskarna, under det att österrikarna gått mot Latisana. Redan 2 nov. var östra stranden rensad från Felladalen till hafvet. Mellersta T. öfvergicks 5 nov. af de förbundne, och 6,000 fångar togos n. om Pinzano. Hela T.-linjen togs 6 nov., hvarvid österrikiska flottan biträdde vid flodmynningen, och dagen därpå nåddes Livenzalinjen. L. W:son M. 
<b>Tagliapietra</b> [talja-], Teresita Carreño-. Se Carreño. 
<b>Taglied</b> [-līt]. Se Tagelied. 
<b>Taglingsgarn,</b> <i>sjöv.</i> Se Garn 2. 
<b>Taglioni</b> [taljåni], berömd dansörfamilj. — 1. Filippo T., italiensk balettmästare, f. 1777 i Milano, d. 1871 vid Comosjön, var 1803—04 premiärdansör vid K. operan i Stockholm, där han 1803 ingick äktenskap med en dotter till sångaren Karsten. Han var sedan balettmästare i Kassel, Wien och 1840—53 i Warschau, dessemellan ett halfår 1818 i Stockholm ånyo. T. var en sinnrik 
page_number=161, index= - Taglioni, Filippo  - Taglioni, Marie Sophie  - Tagloc-viken  - Tagore  - Tagore, Dvarakanath  - Tagore, Devendranath  - Tagore, Ravindranath 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Marie Taglioni dansandei "Sylfiden".</tr></table> "balettdiktare". — 2. Marie Sophie T., den föregåendes dotter, italiensk-svensk dansös, f. 23 april 1804 i Stockholm, d. 23 april 1884 i Marseille, gick i sträng skola hos sin fader och uppträdde som dansös till en början i Wien 1822. I Paris dansade hon med oerhörd framgång 1827—32 och sedermera i många europeiska storstäder. I Stockholm uppträdde hon endast hösten 1841, under frenetiskt bifall. Hon gifte sig 1832 med grefve G. de Voisins, men blef snart skild. 1847 lämnade hon scenen och bosatte sig vid Comosjön, men sedan hon genom kriget 1870—71 mist sin förmögenhet, gaf hon i London lektioner i sättet att föra sig. — Marie T. var sin tids förnämsta dansös, en snillrik representant för den mera kyska och själfulla danskonsten, svärmisk-poetisk i hela sin apparition och mimik. Hon tycktes lyfta sig på vingar, hvilka på samma gång voro behagets och oskuldens. Till hennes yppersta framställningar hörde nunnescenen i operan "Robert af Normandie" samt de af hennes fader uttänkta pantomimbaletterna "L'élève de l'amour", "Le lac des fées" och "Sylfiden" (se fig.). — 3. Paul T., den föregåendes broder, balettmästare, f. 1808 i Wien, d. 1884 i Berlin, anställdes i Berlin 1829 och blef balettmästare där 1849. Han sammansatte utmärkta, fantasirika baletter ("Sardanapalus", "Undine", "Satanella" m. fl.). — Hans dotter Marie T., f. 1833 i Berlin, d. 1891 i Nedre Österrike, skördade stor framgång som dansös, framför allt i sin faders baletter, men lämnade skådebanan 1866, då hon trädde i brudstol med furst Joseph Windisch-Grätz. E. F—t.  
<b>Tagloc-viken</b> [taglå'k-]. Se Dávao 1.  
<b>Tagore</b> [tākor l. tākur; af (sanskr.) bengal. ṭākūra],  eg. namn på en braman, som trädt i tjänst hos engelsmännen, sedan upptaget som släktnamn af en bramansk familj, som, enligt traditionen härstammande från en på 1000-talet verksam religiös och dramatisk författare, Bhaṭṭa Nārāyaṇa från Kanauj, sedan 1700-talet med detta namn lefde i Bengalen med hufvudsäte först i Govindpore (sedermera Fort William), sedan i Calcutta. Från Jayarāma T. (d. 1763) härstamma de båda hufvudgrenar af släkten T., som ännu lefva kvar i Indien. Till den äldre, mera betydande grenen höra T. 1—3. 
1. T., Dvarakanāth, f. 1795, d. 1846, chef för den stora handelsfirman Carr Tagore & C:o i Calcutta och på sin tid en af Indiens största köpmansfurstar. På grund af sitt ytterst dyrbara lefnadssätt, sina vidtomfattande filantropiska intressen — bl. a. tog han verksam del i arbetet för införande af förbud mot änkebränningen (se Satī) — och stora hjälpsamhet åsamkade han sig emellertid så oerhörda skulder, att firman efter hans död sattes under administration. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Devendranāth Tagorevid 80 års ålder.</tr></table> 2. Devendranāth T., den föregåendes son, religionsbildare, f. 1817, d. 1905. Jämte Rāmmohun Roy (se d. o.) och hans yngre samtida Keshab Chunder Sen (se Brâhma-samāj, sp. 1431) stod T. i medelpunkten af de sträfvanden, som utgöra grundvalen för de moderna indiska rörelser på religionens område, hvilka fått sitt mest pregnanta uttryck i det på den indiska bhakti-läran grundade religiösa samfundet Brâhma-samāj, hvars hufvuduppgift är att skapa en högre mänsklig lycka genom närmande och sammansmältning af de stora världsreligionerna (unitarism) under förkastande eller afsöndrande af speciella yttre kultformer. Hela hans lif och alla hans sträfvanden voro präglade af en upphöjd religiositet, som redan från början tog sig uttryck däri, att han frivilligt afstod från sitt stora arf till förmån för faderns kreditorer. Genom inkorporering (1843) med Brāhma-samāj af det af T. 1839 för religiös väckelse stiftade mindre samfundet Tattvabodhinī sabhā blef T. efter Roy dess egentlige ledare och själ. En schism mellan den mera på indisk åskådningsgrund stående T. och den starkt åt kristendomen lutande Keshab Chunder Sen ledde (1865) till den senares utträde, varvid det ursprungliga samfundet fick namnet Ādi brāhma-samāj ("den första b. s."). Senare delen af sitt lif, då han mera till namnet var samfundets ledare, egnade han sig åt skriftställeri och religiösa vandringar och förkunnelser. Han gällde i hela Indien som en maharṣi, helgon eller profet. Hans mest uppmärksammade arbete är hans på bengali skrifna vidlyftiga själfbiografi (eng. öfv. 1912; "Min lefnad", 1915), äfven den förnämsta källan för kunskapen om hans religiösa egenart. Den redogör för hans lifs märkligaste händelser och religiösa utveckling från barndomen intill 1858. 
3. Ravīndranāth T., den föregåendes son, skald, f. 6 maj 1861 i Calcutta, rönte från sin barndom de djupaste intryck af sin faders religiösa uppfattning och imponerande personlighet. Detta i förening med djupt känslig poetisk begåfning,  ärfd religiöst filosofisk mystik, närd af indiskt tänkande och indisk tradition, har varit bestämmande för T:s egenart som skald och religiöst filosofisk personlighet. — T. var den yngste af sju bröder och tre systrar, flertalet med konstnärliga och litterära intressen 
page_number=162, index= - Tagore, Ravindranath 
(Avanendranāth T., målare, Gaganendranāth T., äfvenledes konstnär, Dvijendranāth T., tänkare, Satyendranāth T., utgifvare af faderns "Autobiography"). Hans uppfostran skedde under intimt samlif med fadern, hvilken han följde på hans vandringar, hvarvid hans intima samkänsla med naturen utvecklades och närdes. Redan tidigt lade han i dagen fallenhet för diktning och skref vid 14 års ålder ett musikdrama om <i>Vālmīki.</i> Vid 17 år sändes han att studera vid University college i London (jfr <i>My reminiscences</i>, 1917). Hemkommen af fadern betrodd med skötseln af familjens landtegendom, lefde han en längre tid i Silaidah i Bengalen, merendels boende på en flodbåt i Ganges' hufvudarm Padma; sedan grundlade han, för att i sin mån bidraga till uppfostran af det indiska folket till själfstyrelse, en skola (<i>brahmavidyālaya</i>) i Bolpur, genom hvilken han utöfvat och fortfarande utöfvar ett starkt inflytande på det unga Bengalen, allt under det han själf som författare allt mer framträdt som den indiska nationalismens bärare. Sina skolrön och principer offentliggör han i sin tidskrift "Tattvabodhinī putrikā". Hans inflytande på uppfostringsväsendet i det moderna Bengalen har varit och är alltjämt stort. 1912—13 gjorde han ännu en resa till England och Amerika, hvarvid han höll en rad religionsfilosofiska föreläsningar, samlade i det nedannämnda arbetet "Sādhanā". — I öfverensstämmelse med såväl medfödda anlag, utbildade och färgade af det i Indien speciellt härskande kvietistiska grubbleriet, och under starkt och varaktigt inflytande från sin fader, är T. närmast religiös tänkare af mystisk läggning. Praktiskt vill han verka som uppfostrare, reformator och nydanare. Hans litterära alstring, äfven den poetisk, är i stor utsträckning präglad af dessa sträfvanden. Bland hans skrifter af mera filosofisk läggning märkas <i>Sādhanā</i> (eg. "Fullkomning"), på eng. under titel "Sādhanā. The realisation of life" (1913; "Sādhanā. Livets mening", 1914), <i>Aupanishad-Brahma</i> (Brahma i Upanishad, 1901), <i>Rājaprajā</i> och <i>Samāja</i> (af politiskt innehåll, 1908), <i>Bhāratvarsha</i> (Om Indien, 1906) och <i>Svadeça</i> (Själfstyrelse). Särskildt har han, som medlem af Bengaliska litteratursällskapet, verksamt deltagit i utgifvande och bearbetande af den gammalbengaliska litteraturen äfvensom skrifvit litteraturessayer, t. ex. <i>Ādhunika-sāhitya</i> (Modern litteratur), <i>Prachīna-sāhitya</i> (Gammal litteratur), <i>Loka-sāhitya</i> (Världslitteratur), <i>Sāhitya</i> (Modern bengalisk litteratur; alla 1907). — Störst är T. som skald. Förutom arbeten af berättande innehåll (romaner och sagor), såsom <i>Chitrāngada</i> (1892), <i>Kathā-chatushtaya</i> (Fyra sagor, 1893), <i>Choṭa-galpa</i> (Små berättelser, 1894), <i>Vichitragalpa</i> (Blandade berättelser; 1894), <i>Galpada-çaka</i> (Tio berättelser, 1895), <i>Galpa-guccha</i> (Berättelsebukett, 1900), <i>Chokher bāli</i> (1903), <i>Rājarshi</i> o. s. v., har han utgett ett antal ofta starkt lyriskt eller mystiskt färgade dramer: <i>Rudra-chaṇḍa</i> (1881), <i>Rājā o rānī</i> (Konungen och drottningen, 1889), <i>Rāja</i> (Konungen; "The King of the Dark chamber"; "Konungen af det mörka rummet", 1917), <i>Chitrā</i> (1896, byggdt på en berättelse i Mahābhārata om Arjuna och Chitrāngadā; af T. öfversatt till eng. och därifrån till svenska 1915), <i>Dak-ghara</i> (på eng. "The post office"; "Postkontoret", 1916), den farsartade <i>Gorāi galad</i> (1892) och <i>Vālmīki pratibhā</i> (1893). Höjdpunkten som diktare når T. i sin lyrik: <i>Bhagna hṛdaya</i> (Det brustna hjärtat, 1881), <i>Prabhāta-samgīta</i> (Gryningssånger, 1891), <i>Gāner babi</i> (Sångboken, 1893), <i>Chhelebhulāna chhaṛā</i> (Barnkammarsånger, 1895), <i>Kaṛi o komala</i> (Kortare dikter, 1895) samt en diktsamling <i>Kāvyagranthāvalī</i> (1896), vidare <i>Kshaṇikā</i> (Korta dikter, 1900), <i>Kathā</i> (eg. berättelser, Korta dikter, 1900), <i>Baül</i> (Sånger, 1905). Mest bekanta äro samlingarna <i>Nāivedya,</i> <i>Kheyā</i> och <i>Gītānjālī</i> (1901—06), hvilka ligga till grund för det urval, som diktaren själf gjort i den engelska samlingen "Gitānjali Song offerings" (med en entusiastisk inledning af W. B. Yeats, 1913; sv. öfv. s. å., 7:e uppl. 1915). Separat är <i>Kheyā</i> (eg. Månskära, "The crescent moon", eng. öfv. af T., 1913; "Nymånen", 1914). En annan af diktaren själf till engelska öfverflyttad samling med den innerligaste kärlekslyrik är <i>The gardener. Lyrics of love and life</i> (s. å.; "Örtagårdsmästaren", 3:e uppl. 1917). Svenska tolkningar äro vidare "Fruktplockning" (1916) och "Farande fåglar" (1917). — Tre områden är det, som belysts af T:s poetiska genius: barnen och deras känslolif (företrädesvis t. ex. i "Nymånen"), kärleken (framförallt i de mästerliga, af den skäraste och ljufvaste stämning burna sångerna i "Örtagårdsmästaren") och religionen, kärlekens, hängifvenhetens religion (<i>bhakti,</i> ungefär motsvarande det kristna kärleksbegreppet, <i>Caritas;</i> i hans <i>Brahma-samgītas</i>, hvaraf åtskilliga i "Gitānjali"). Det är icke tvifvel om, att T. är en benådad skald och att han inom de jämförelsevis begränsade områden han poetiskt behandlat förfogar öfver en sällsynt ädel och upphöjd känsla och i sin tjänst har de böjligaste uttrycksmedel, skapade och underhållna af den indiska poetikens genom århundraden ärfda tradition. Sällan har väl den eviga hängifvenhetens och kärlekens mysterium erhållit så rörande ljufva uttryck som i åtskilliga af de korta stämningsbilder, hvilka i själen lämna kvar en ljuf doft af lycka, ibland bemängd med ett vemod, som dock icke får anstrykning af pessimism. — Och dock kan icke förnekas, att det öfver denna diktning sväfvar en viss monotoni, som har en tvåfaldig grund, dels den indiska poetiska traditionen, dels skaldens egen begränsning och miljö. Han förfogar icke öfver en poetisk genius af de stora världshistoriska andarnas art, och hans tänkande har sin grund och har fått sin näring i den speciellt indiska panteism, som i Upanishaderna och därpå beroende filosofiska system arbetar på identifikationen af den individuella själen och världssjälen. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
page_number=163, index= - Tagore, Ravindranath  - Tagore, Raja Surindra Mohun  - Tagos  - Tagsatzung  - Tagua  - Taguanen  - Tagula  - Tagus  - Tahaa  - Tahanroh  - Tahara  - Taharka  - Tahirider  - Tahiti  - Tahitiarkipelagen  - Tahitidialekten  - Tahmasp  - Tahoe 
Tillsatt är denna panteism med den hängifvenhetens extas, som i aldrig svikande ord, utan att sky upprepningarnas enformighet, prisar den ende på samma gång som världssjäl och person tänkte guden. — T. har visserligen varit af mycket stor betydelse för särskildt den bengaliska befolkningens höjande. En allmänt populär folkskald har han dock ej, såsom påståtts, blifvit; men väl åtnjuter han bland de högre indiska folklagren ett stort och berättigadt anseende. 1913 erhöll han af Sv. akademien Nobelpriset i litteratur. — Om T. har, i synnerhet i England, uppstått en rätt vidsträckt, merendels mycket dilettantisk (dam)litteratur. I svenska publikationer finnas några upplysande, visst icke alltid felfria, framställningar, som kunna förtjäna att nämnas: Charpentier, "R. T." (i "Nordisk tidskrift", 1913), Konow, "R. T." (i "Ord och bild", 1914), en visserligen ofta ytlig och innehållsfattig, litterär karakteristik af en inder Vasanta Koomar Roy, "R. T. och hans författarskap" (sv. öfv. 1916), och en uppsats af P. Hallström i "Levande dikt" (s. å.). 
4. Raja Surindra Mohun T., indisk musikskriftställare, d. 1915, hör till den yngre af de båda ofvannämnda släktgrenarna. Han var direktör för musikskolan i Calcutta, ansågs för den förnämsta auktoriteten rörande indisk musik och författade ett 20-tal härom handlande skrifter, bland hvilka exempelvis må nämnas <i>Hindu music from various authorities composed and published</i> (2:a uppl., 1882). Han har äfven skrifvit om dramatik och poetik. T. vardt 1877 led. af Mus. akad. 1—4. K. F. J. 
<b>Tagos</b> kallades i det forna Tessalien en anförare, som de särskilda, annars af hvarandra oberoende samhällena, i tider af nöd och fara, särskildt vid ett hotande fientligt inbrott gemensamt valde, sålunda i viss mån motsvarande romarnas diktator och germanernas hertig. 
<b>Tagsatzung,</b> ty., kallades i Schweiz från äldsta tider till 1848 (med undantag af 1798—1803) den sammankomst, som de förbundna kantonernas ombud höllo och där förbundets gemensamma angelägenheter afhandlades; församlingen af dessa ombud. 
<b>Tagua,</b> <i>bot.</i> Se Phytelephas. 
<b>Taguanen,</b> <i>zool.</i>, den största, i orientaliska regionen lefvande arten af flygande ekorrar (se d. o.). 
<b>Taguara,</b> <i>bot.</i> Se Bambusa. 
<b>Tagula,</b> ö. Se Louisiade-arkipelagen. 
<b>Tagus,</b> det latinska namnet på Tajo (se d. o.). 
<b>Tahaa,</b> ö. Se Raiatea. 
<b>Tahanroh.</b> Se Taganrog. 
<b>Tahara</b> (arab., rening) är namnet på de tvättningar, som den muhammedanska ritualen föreskrifver som förberedelse till bönen. 
<b>Taharka,</b> fornegyptisk konung. Se Egypten, sp. 1483. 
<b>Tahirider,</b> persisk dynasti, som regerade 820—873 i Chorassan och angränsande landområden. Se Persien, sp. 556. 
<b>Tahiti</b> l. Taiti (af Cook kalladt Otaheiti), den största af de Frankrike tillhöriga Sällskapsöarna i Stora oceanen, består af två nästan cirkelrunda delar: en större, Porionuu l. Tahiti-nui (Stora T.), och en mindre,  Taiarapu l. Tahiti-iti (Lilla T.), hvilka äro förenade genom en 2,2 km. bred, endast 14 m. hög landtunga, Taravas l. Taravao. Areal 1,042 kvkm., hvaraf Taiarapu 240 kvkm. Från en jämn kustremsa uppstiger ett vildt bergland, som fyller största delen af ön. Genom vulkanisk verksamhet, som för längesedan upphört, ha jordlagren upptornats till ansenlig höjd; på Tahiti-nui når Aorai 2,066 m., Orohena 2,237 m. och på Tahiti-iti Roniu 1,323 m. Aorai och Orohena bilda med ett antal lägre pikar ett diadem, en underbart skön bergformation, icke olik kransen kring en gammal krater. Strålformigt utgå därifrån i alla riktningar åsar, hvilka från formen af små högslätter afsmalna nedåt, skilda af smala dalar, på hvilkas botten muntra bergbäckar ila fram, störtande sig i skummande vattenfall genom den yppiga vegetationen ned till kustslätten. Marken är stenig och hård på bergshöjderna och består på platåerna ofta af mager lera, men i dalarna och vid kusten af ett tjockt humustäcke, som erbjuder alla villkor för tropiska växter. Denna landremsa utmed hafvet är jämn, i allmänhet ganska smal, men här och där ända till 3 km. bred. Där bor hela befolkningen, mest samlad i små byar, som, då dessa bestå af låga hyddor, nästan alldeles försvinna i den yppiga växtligheten. Rundt om ön går ett korallref, som endast på få ställen lämnar genomgång för fartyg. Den enda betydande hamnen är Papeete (se d. o.), öns och hela koloniens hufvudort. Folkmängden uppgick 1911 till 11,691 pers., hvaraf 1/8 fransmän och andra främlingar. — Ön besöktes sannolikt redan 1606 af portugisen P. F. de Queiros och återupptäcktes 1767 af engelsmannen Wallis, som tog den i nominell besittning för Georg III och uppkallade den efter honom. Följande året besöktes den af fransmannen Bougainville, hvilken tog den i besittning för Frankrike och kallade den La Nouvelle Cythère. Nästan all vår kunskap om ön och befolkningen i dess naturtillstånd härrör från Cooks besök 1769, 1773, 1774 och 1777. Wallis fann på T. tre stater, af hvilka den mäktigaste styrdes af drottning Oberea, men då Cook besökte ön, var Oberea undanträngd, och usurpatorn antog snart därpå, af egendomlig anledning, namnet Pomare ("hostans natt"), hvilket sedan burits af den kungliga värdighetens innehafvare. Om öns tvungna underkastelse under Frankrike samt om befolkningen och missionen se Sällskapsöarna. (Wbg.) 
<b>Tahitiarkipelagen.</b> Se Sällskapsöarna. 
<b>Tahitidialekten,</b> ett bland de tidigast kända af de polynesiska språken (se d. o.), tillhör den (talrikare) afdelning af dessa, som har <i>l,</i> men icke <i>r,</i> samt <i>h,</i> men icke <i>s,</i> och karakteriseras särskildt genom saknad af <i>n</i> (<i>ng</i>), och, liksom Hawaiidialekten, öfvergång af <i>k</i> till blott stämbandsexplosiva (spir. lenis). Tahitidialekten talas på Sällskapsöarna. Öfversättningar af några bibelböcker och en del arbeten för den första undervisningen utgöra hela litteraturen. H. A.* 
<b>Tahmasp,</b> persiska härskare af safidernas dynasti. Se Persien, sp. 558—559. 
<b>Tahoe</b> [tāhå͡u'], en omkr. 500 kvkm. stor, 450 m. djup sjö på gränsen mellan de 
page_number=164, index= - Tahoe  - Tahsil  - Tahta  - Ta-hu  - Tahuata  - Tahure  - Tai  - Tai  - Taichu (Taitschu)  - Taifaler 
nordamerikanska staterna Kalifornien och Nevada, belägen på 1,592 m. höjd. Dess klara, kalla vatten tillfryser aldrig, ehuru omgifvet af snötäckta berg. Genom sitt afloppp, Truckee, står den i förbindelse med Pyramide lake. Kring den vackra sjöns stränder ligger en mängd villor och hotell. 
<b>Tahsil,</b> <i>förv.</i> Se Indien, sp. 519. 
<b>Tahta,</b> stad i egyptiska prov. Girge, 60 km. n. v. om Girge, 2 km. från vänstra Nilstranden. 18,203 inv. (1907). Koptisk biskop. Dess hamn vid Nilen heter Sahel. 
<b>Ta-hu</b> l. Tai-hu ("stor sjö"), sjö på gränsen mellan de kinesiska prov. Kiang-su och Tschekiang, s. om Jang-tse-kiangs æstuarium nästan cirkelrund till formen och omkr. 2,500 kvkm. stor, står genom flera kanaler i förbindelse med nämnda flod, som sannolikt förr haft sin bädd i densamma. Sjön har grundt vatten, flera tiotal öar och vackra omgifningar med omkr. 1 mill. inv., af hvilka en stor del lefver af fiske i sjön och af insamling af de ätliga frukterna af sjönöten (<i>Trapa bicornis</i>). 
<b>Tahuata.</b> Se Marquesasöarna. 
<b>Tahure</b> [-ȳr], fransk by och viktig landsvägsknutpunkt i Champagne, 45 km. ö. om Reims, ingick i den af tyskarna under Världskriget 1914 efter tillbakamarschen från Marne intagna ställningen och danades af dem till en fast stödjepunkt. 6 okt. 1915 eröfrades T. emellertid af fransmännen, och sedan har, särskildt till slutet af juli 1917, men äfven senare, en mängd större och mindre strider, i hvilka än tyskarna, än fransmännen fått öfverhand, utkämpats i trakten af T., tills detta återtogs af tyskarna vid deras offensiv 15 juli 1918. L. W:son M. 
<b>Tai,</b> kinesiskt ord (Kantondialekten), som betyder "stor" och ofta förekommer i sammansättningar, t. ex. <i>taifun,</i> och i många geografiska namn (se nedan). 
<b>Tai,</b> Thai (Taifolken), af <i>thai,</i> "fri", är såväl det vedertagna etnografiska som det egna inhemska (jämte <i>punong</i>) namnet på den folkstam, som intar största delen af Östra indiska halfön. Den utgör hufvudmassan af Siams invånare, men är också utom dess gränser bofast på Malakka, i norra och östra Burma, Assam samt angränsande delar af sydvästra Kina. Af sina grannar, burmaner och kineser, kallas de shan (shyan, schan), ett namn, hvars härstamning är oviss (man har gissat, att ordet skulle vara lånadt från sanskr. <i>çyama,</i> mörkfärgad, svartgrå o. s. v.; förmodligen härledes det från kin. <i>shan,</i> berg, alltså "högländare") och anses vara ursprung till landsnamnet Siam. Taifolken anses tillhöra den indokinesiska (resp. malajo-kinesiska) grenen af mongoliska rasen; de ega nämligen de för denna ras utmärkande fysiska kännetecknen (se Mongoliska rasen). De bekänna sig till buddismen, som dock endast hos de egentlige siameserna slagit fastare rot och åt deras kultur gett en afgörande prägel. — Taifolken synas som enhetlig stam härleda sig från sydvästra Kina. De torde ha följt Irawadis öfre floddal eller möjligen Shwelis (en biflod till Irawadi) och fattat fast fot i Burma. Från sitt centrum i nordöstra Burma torde de sedan ha spridt sig mot n., v. och s. i jämförelsevis sen tid. Denna spridning har gått så vidt, att tairasen nu finnes representerad på hela Östra indiska halfön från Brahmaputra till Siam- och Tonkinvikarna. Taifolken inbegripa åtminstone 5 hufvudstammar: 1. siameserna, i södra Siam något öfver 8 mill. med största befolkningstätheten på Menamslätten (se Siam, sp. 312 ff.). — 2. lao, i norra Siam och östra Burma samt Franska Indo-Kina omkr. 1 1/2 mill. (se Lao, sp. 1174). — 3. shan l. shan-staterna i Burma, Burma-shan (eng. <i>shan of Burma</i>). Dessa omfatta en samling halft oberoende stater i nordöstra Burma, af hvilka 6, omkring Irawadi, lyda under engelske inspektören för de norra staterna med 37,020 kvkm., 458,952 inv. (1911), och 37, mellan Salween och Mekong, under motsvarande ämbetsman för de södra, 104,720 kvkm., 900,202 inv., hvarjämte 2 stater lyda under kommissionen för Mandalay-divisionen, nämligen Khamti Long (på gränsen mot Tibet) och Möng Mit i nordligaste Burma, hvarjämte 2 stater lyda under kommissionen för divisionen Sagaing (v. om Mandalay). Enligt 1901 års folkräkning finnas under brittisk öfverhöghet 787,087 shan i Burma. De brittiska shan-staterna voro skattskyldiga till Burma och kommo under brittiskt välde på samma gång som Öfre Burma (1886). De betraktas som brittiskt territorium, ej som infödingsstater. Den civila och kriminella förvaltningen skötes sedan 1898 af en höfding i hvarje stat och enligt hvarje stats sedvanerätt, försåvidt denna öfverensstämmer med rättvisa och ej står i strid med lagens anda i Indien. Dessutom finnes ett antal stater utanför Burmas gräns, som äro skattskyldiga till Kina (tai-mau, tai-khe l. Kina-shan i sydvästra Jünnan), ehuru Kinas öfverhöghet är föga mer än nominell. Äfven i norra Siam förekomma shan-folk utanför de egentlige siameserna. — 4. En del af Assams invånare, till språk och religion hinduiserade, medan deras ursprungliga idiom, <i>ahom,</i> nyttjas blott som heligt språk af de få prästfamiljer, som ännu hålla fast vid buddismen. — 5. Till tai- folken räknas en del andra spridda på olika områden, såsom muang i Franska Indo-Kina, haka i södra Kina och li i det inre af Hainan, öfver hufvud de s. k.  miao-tse-folken (se d. o.). — I språkligt hänseende bilda tai-folken en enhetlig isolerad grupp af de s. k. monosyllabiska (se d. o.) språken, men endast siamesiskan har utbildats till litteraturspråk och blifvit närmare bekant (se Siamesiska språket). Jfr Pallegoix, "Description du royaume Thai ou Siam" (1854), Garnier, "Exploration de Mekong" (1872), "Voyage d'exploration en Indo-Chine" (1873), och Diguet, "Étude de la langue de Tai" (1896). Se f. ö. litteraturförteckningen under Siamesiska språket, sp. 322. Speciellt rörande shan se Ney Elias, "Introductory sketch of the history of the shans in Upper Burmah and West Tunnan" (1876), Cushing, "Shan dictionary" (Introduction), och Colquhoun, "Amongst the shans" (1885). K. F. J. 
<b>Taichu</b> (Taitschu), stad i mellersta delen af japanska ön Formosa, 24 km. från västra kusten, 1887—92 öns hufvudstad (Taiwan-fu). 4,014 inv. (1901). 
<b>Taifaler,</b> gotiskt folk i nuv. Rumänien, som af östgoternas konung, amalen Ostrogotha, omkr. 
page_number=165, index= - Taifaler  - Taifun  - Taiga  - Tai-han  - Taihoka (Taipe)  - Tai-hu  - Tai Hung Chi  - Tai-juen-fu  - Tai-jön  - Taikun  - Tai-kwa  - Tailhade, Laurent Bernard Paul Marie Alexandre Charles  - Taillandier, René Gaspard Ernest  - Taille 
235 e. Kr. jämte andra sändes mot romarna och intog Mesien. 332 nedgjorde de större delen af kejsar Konstantins eskort. Under Konstantin II användes de mot slaverna i Ungern. En del af dem slog sig (406—436?) ned vid Poitiers. 564 gjorde de uppror mot sin förre hertig, Austrap, och dödade honom. En mycket helig präst vid namn Senoch, som lefde vid Tours omkr. 570, tillhörde detta folk. J. C. 
<b>Taifun.</b> Se Tyfon. 
<b>Taiga</b> kallas urskogsområdet i Sibirien, hvilket sträcker sig genom landet från Ob till Stilla hafvet, ehuru ej utan afbrott, men dock görande skäl för benämningen "jordens största skog". Den är dels "svart", bestående företrädesvis af barrträd (cembratall, gran och lärkträd), dels hvit, bestående mest af löfträd (björk och asp), likväl starkt blandade med barrträd. Både växt- och djurlifvet i taigan är egendomligt och rikt på former. En motsvarighet till taigan äro skogarna i brittiska Nord-Amerika. Ännu långt efter ryska nybyggares invandring var hela östra Sibirien en oafbruten urskog, men skogsbrand och hänsynslös sköfling ha för länge sedan beröfvat flodstränderna deras härligaste prydnad, och utan regeringens mellankomst hotas skogen med undergång. 
<b>Tai-han,</b> infödingarnas namn på Korea. 
<b>Taihoka</b> (Taipe), hufvudstad (sedan 1892) på japanska ön Formosa, i dess norra del, medelst järnvägar förenad med sin hamn Tamsui och med kolgrufvorna vid Kelung, medan en linje går söderut till Takau. Omkr. 6,000 inv. 
<b>Tai-hu.</b> Se Ta-hu. 
<b>Tai Hung Chi,</b> kinesisk ämbetsman. Se Kina, pl. II. 
<b>Tai-juen-fu,</b> hufvudstad i kinesiska prov. Schan-si, vid Fuen-ho, biflod till Hwang-ho, har enligt Williamson (1870) 250,000, men enl. Bell (1890) endast 50,000 inv. Vapentillverkning, arsenal, krutfabrik och kanongjuteri. 
<b>Tai-jön,</b> stad. Se Quelpart. 
<b>Taikun.</b> Se Bd XII, sp. 1477 o. 1496. 
<b>Tai-kwa,</b> en tidsperiod i Japan. Se Bd XII, sp. 1449. 
<b>Tailhade</b> [taja'd], Laurent Bernard Paul Marie Alexandre Charles, fransk författare, f. 16 april 1854 i Passagès-San Juan i Spanien, besökte först ett prästseminarium, men egnade sig snart uteslutande åt litteraturen. I sina dikter anslöt han sig till symbolisterna (<i>Le jardin des rêves,</i> 1879, <i>Vitraux,</i> 1891, ny uppl. 1894; <i>Au pays du mufle,</i> 1891, ny uppl. 1894; <i>A travers les grouins,</i> 1899, <i>Poèmes aristophanesques,</i> 1904), skref skarpt satiriskt och med etsande ironi. Politiskt slöt han sig till anarkismen; samma kväll anarkisten Vaillant gjorde sitt attentat i deputeradekammaren, sade T. i ett bankett-tal bl. a.: "Hvad betyda offren, om gesten är skön, hvad betyder den lösliga humanitetens död, om individen starkes genom den?" 1901 dömdes han till ett års fängelse för en tidningsartikel, som uppeggade till mord på tsaren, republikens president m. fl. I fängelset öfversatte han Petronius' "Satyricon" (1902). T. har vidare utgett öfversättningar af tre bland Plautus' komedier, <i>La corne et l'épée</i> (1908), <i>Louange de Sophie Cottin</i> (1911), <i>Plâtres et marbres</i> (1913), <i>Les commérages de Tybalt</i> (1914) m. m. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taillandier</b> [tajãdiē], René Gaspard Ernest, fransk universitetslärare och skriftställare, känd under namnet Saint-René Taillandier, f. 16 dec. 1817 i Paris, d. där 22 febr. 1879, gjorde efter aflagda akademiska examina (1839) en längre resa till Tyskland samt idkade studier i Heidelberg och München. Efter sin återkomst till Frankrike (1841) förestod han professuren i fransk litteratur vid högskolorna i Strassburg (s. å.) och Montpellier (1843), där han blef ord. professor 1846. Sedermera kallades han att förestå professuren i poesi vid högskolan i Paris (1863) och utnämndes till professor i fransk vältalighet 1868. 1870—72 tjänstgjorde han som generalsekreterare i undervisningsdepartementet, men frånträdde denna befattning för att uteslutande egna sig åt lärarkallet och vetenskapliga sysselsättningar. Han blef 1873 led. af Franska akad. — Både som universitetslärare och författare utöfvade T. ganska stort inflytande. Han var nämligen en bland dem, som varmt ifrade för att i Frankrike sprida kännedom om främmande länder, företrädesvis Tyskland. I detta syfte författade han, utom en mängd uppsatser i "Revue des deux mondes", <i>Histoire de la jeune Allemagne, études littéraires</i> (1849), <i>Études sur la revolution en Allemagne</i> (1853), <i>Allemagne et Russie, études historiques et littéraires</i> (1856), <i>Littérature étrangère, écrivains et poètes modernes</i> (1861), <i>Maurice de Saxe</i> (1865), <i>Dix ans de l'histoire d'Allemagne</i> (1875), <i>Le roi Léopold et la reine Victoria</i> (1878) m. fl. Icke mindre uppmärksammade, ehuru ur helt annan synpunkt, äro hans arbeten om Frankrike, t. ex. <i>Corneille et ses contemporains</i> (1864), <i>Le général Philippe de Ségur, sa vie et son temps</i> (1875), <i>Les rénégats de 89, souvenirs des cours d'éloquence à la Sorbonne</i> (1877) m. fl. J. M—r. 
<b>Taille</b> [taj], fr. (eg. tillskärning). 1. Kroppsställning, växt, lif (bålen mellan skuldrorna och midjan). — 2. <i>Graveringsk.</i>, stick; <i>taille-douce</i> [-dōṡ], kopparstick: <i>t. dure</i> [dyr], stålstick. — 3. <i>Mus.</i>, tenorröst; <i>basse-taille</i> [bass-], basbaryton. — 4. La taille var den förnämsta af det gamla (för-revolutionära) Frankrikes skatter, härstammande från medeltiden och motsvarande den engelska skatten <i>tallage</i> (lat. <i>tallagium</i>). Den var dels personlig (<i>taille personnelle</i>), dels en grundskatt (<i>taille réelle</i>). Från den förra voro de två högre stånden (adel och prästerskap) h. o. h. befriade. För sina skogar, parker, ängar och vinberg betalade de adlige och andlige ingen taille, hvarjämte de egde rätt att fritaga från all taille en viss, ganska betydlig del af den öppna jord de själfva brukade (deras utarrenderade jord var däremot i allmänhet underkastad taille). Äfven de flesta städer voro fritagna från att erlägga taille. 
page_number=166, index= - Taille  - Taillevant  - Tailor-made  - Taimyr  - Tain  - Tain  - Tainan  - Tainaron  - Taine, Hippolyte Adolphe Henri 
Den summa, som la taille öfver hela riket skulle inbringa, var en gång för alla fixerad. Ju större de undantag voro, som de två högre stånden åtnjöto, dess tyngre drabbade skatten således de ofrälse klasserna. Det medeltida taillesystemet nyreglerades genom ordonnansen i Orléans 1439, som bl. a. afskaffade den <i>taille seigneuriale</i> länsinnehafvare dittills upptagit af sina underhafvande vid sidan af den <i>taille royale,</i> som gick till kronan. På 1600-talet reformerades ånyo taillesystemet, hvarvid en del ojämnheter afhjälptes och fritagelserna något inskränktes. Jfr S. J. Boëthius, "Den franska revolutionen" (1887), och H. Sée, "Les classes rurales et le régime domanial en France au moyen âge" (1901). 4. (V. S—g.) 
<b>Taillevant</b> l. Taillevent [tajvã'], eg. Guillaume Tirel, kallad T., en på 1300-talet mycket ryktbar kock hos franska konungahuset, hvilken skref en kulinarisk afh. <i>Le viandier,</i> som åter utgetts af J. Pichon och G. Vicaire (1892). 
<b>Tailor-made</b> [te͡i'lə me͡i'd], eng. (af <i>tailor,</i> skräddare, och <i>to make,</i> partic. <i>made,</i> göra), skräddarsydd, damdräkt (särskildt promenaddräkt), förfärdigad af herrskräddare. 
<b>Taimyr,</b> halfö i Norra Ishafvet, tillhörande rysksibiriska guv. Jenisejsk. Genom Taimyrbukten delas den i två hälfter, af hvilka den större, östra, i Kap Tjeljuskin sträcker sig upp till 77° 36′,8 n. br. Halfön genomdrages af Byrrangabergen, består f. ö. af tundror och besökes endast tillfälligtvis af nomadiserande samojeder och ostjaker. I Taimyrbukten, utanför hvilken ligger ön Taimyr, utmynnar Taimyrfloden, som flyter igenom Taimyrsjön. Halfön undersöktes närmare af den ryske resanden Middendorff 1843. Stor förtjänst i fråga om bestämmandet af halföns konfiguration inlade Vegaexpeditionen, som i aug. 1878 besökte T. 
<b>Tain.</b> Se <i>Ta‘jin</i>. 
<b>Tain</b> [te͡i'n], stad i skotska grefsk. Ross and Cromarty, nära södra stranden af Dornach firth. 1,599 inv. (1911). Ylleindustri. 
<b>Tainan,</b> stad omkr. 5 km. från västra kusten af japanska ön Formosa, genom järnväg förenad med Taihoku i n. och Takau i s. 53,794 inv. (1913). Det var till 1887 öns hufvudstad (Taiwan-fu). Dess hamn är Anping (kin. <i>Nganping</i>). Sedan 1858 har T. varit traktatshamn. Wbg. 
<b>Tainaron</b> (lat. <i>Tænarum</i>). Se Matapan. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taine</b> [tä̃n], Hippolyte Adolphe Henri, fransk filosof, litteraturhistoriker, häfdatecknare, f. 21 april 1828 i Vouziers (dep. Ardennes), d. 5 mars 1893 i Paris, genomgick École normale (en anstalt för högre lärarbildning) i Paris och vardt 1864 professor i konsthistoria och estetik vid École des beaux-arts. 1878 invaldes han, efter de Loménie, i Franska akademien. T. var en af de förnämste målsmännen för den moderna kritiskt historiska skola, som utmärkes af sin sträfvan att på den historiska forskningen tillämpa den naturvetenskapliga empiriska metoden. Hans filosofiska ståndpunkt var nära besläktad med positivismen, ehuru han själf ansåg sig afvika från denna så till vida, att, då positivisterna förneka möjligheten att vinna kunskap om tingens yttersta orsaker, dessa kunna, enligt T., uppdagas genom abstraktion ur den på empirisk väg vunna kunskapen om tingen l. fakta, enär tingen själfva innehålla orsakerna, d. v. s. hvart och ett är orsak till ett annat. Ifrågasättas kan dock, om ej afvikelsen är illusorisk; ty de orsaker, som positivisterna åsyfta, äro de transcendenta, men T:s orsaker bli svårligen något annat än mer eller mindre regelbundna förbindelser mellan fakta, d. v. s. lagar, och möjligheten att uppdaga sådana förnekas ej af positivisterna. I enlighet med denna sin åskådning ansåg emellertid T., att de historiska företeelserna — såväl konstens och litteraturens som de historiska karaktärerna — böra och kunna <i>helt och hållet</i> förklaras ur de historiska förutsättningarna samt tidsförhållandena. Skarpare än äldre historieskrifvare och i opposition mot vissa historiska skolors benägenhet för konstruktion gjorde han därför gällande nödvändigheten af att empiriskt utreda de historiska företeelserna i deras sammanhang. Huru förtjänstfullt detta än var, blef det dock i viss mån vilseledande. Då man fattar de historiska företeelserna som <i>helt och hållet</i> produkter af yttre omständigheter, blir nämligen allt, som sker, en naturnödvändighet. Men en sådan är ej underkastad någon moralisk måttstock. Följaktligen försvinner den personliga ansvarigheten. Historiska personligheter och handlingar borde alltså egentligen ej få bli föremål för vare sig gillande eller ogillande. Konstens mästerverk åter, i hvilka T. såg endast produkter af och uttryck för ett visst lands och en viss tids kulturförhållanden, borde på detta sätt alltid under samma kulturförhållanden tillhöra samma smakriktning. Dessa konsekvenser, som motsägas af erfarenheten, skulle ha undvikits, utan att "den naturvetenskapliga metoden" behöft uppoffras, om T. nöjt sig med den sanningen, att de historiska personerna <i>i hög grad</i> kunna bestämmas af tidsförhållanden och sålunda <i>delvis</i> ur dem förklaras, och erkänt, att i allt personligt lif ingår en själfständig andlig kraft, som, om också i mycket påverkad af omständigheterna, dock kan bryta sig igenom dessa. Historiska handlingar skulle då ha kunnat erkännas såsom åtminstone delvis fria och sålunda förbundna med ansvar, och i "konstnärsindividualiteten" skulle en förklaring getts till det faktum, att konstverk dock kunna afvika från sin tids smakriktning. T:s mekaniska uppfattning af personligheten hämnade sig äfven på själfva karaktärsteckningen. För att erhålla sammanhanget mellan de yttre omständigheterna och det personliga lif, som ur dem skall förklaras, sökte han nämligen vanligtvis härleda dettas yttringar ur vissa "härskande egenskaper", hvilka åter härleddes ur förhållandena, ett tillvägagående, som, delvis berättigadt, genom hans fina observationsförmåga gaf de mest lysande resultat, men hvilket också, såsom delvis otillräckligt, ledde till just det han ville undvika — historisk konstruktion. 
page_number=167, index= - Taine, Hippolyte Adolphe Henri  - Tai-ngan  - Taiohae  - Taipale  - Taipalsaari  - Taipe  - Taipei  - Tai-ping  - Tairen (Dairen)  - Tais  - Taisafun  - Tait, Archibald Campbell  - Tait, Arthur Fitzwilliam  - Tait, Peter Guthrie 
 T:s förnämsta arbeten, af hvilka de flesta utkommit i många upplagor, äro: <i>Essai sur les fables de La Fontaine</i> (hans doktorsspecimen, 1853), <i>Voyage aux eaux des Pyrénées</i> (1855), <i>Essai sur Tite-Live</i> (prisbelönt af Franska akademien, 1856), <i>Les philosophes français du XIX:e siècle</i> (1857), <i>Essais de critique et d'histoire</i> (1858), <i>Histoire de la littérature anglaise</i> (som prisskrift tillbakavisad af Franska akademien på grund af sin deterministiska riktning; 4 dlr, 1864), <i>Idéalisme anglais, étude sur Carlyle</i> (s. å.), <i>Le positivisme anglais, étude sur Stuart Mill</i> (s. å.), <i>Nouveaux essais de critique et d'histoire</i> (1865), <i>Philosophie de l'art en Italie</i> (s. å.), <i>Voyage en Italie</i> (1866), <i>L'idéal dans l'art</i> (1867), <i>Philosophie de l'art dans les Pays-Bas</i> (1868), <i>Philosophie de l'art en Grèce</i> (1868), <i>De l'intelligence</i> (2 dlr, 1870), <i>Notes sur l'Angleterre</i> (1872; 5:e uppl. 1880) samt hans stora rent historiska verk, <i>Les origines de la France contemporaine</i> i 6 dlr (1876—93), hvaraf en behandlade "l'ancien régime", tre revolutionen och två "le régime moderne". Den sista afdelningen förbereddes genom en uppsats om Napoleon i "Revue des deux mondes" (svensk öfv. 1887), som sedan inflöt i dess första del (1891), och dess andra del utkom efter T:s död. I detta på lysande partier rika jätteverk af forskarflit röjer sig den anmärkta ensidigheten i T:s metod däruti, att han för den jakobinska doktrinismen, revolutionens "härskande egenskap", alltför mycket förbiser revolutionens ljusare sidor. Härvid blef han också i viss mån otrogen sina egna principer. Enligt dessa borde nämligen den jakobinska doktrinismen och dess civilisationsfördärfliga följder ej få ogillas, utan blott förklaras, men inför denna företeelse, som är så helt och hållet stridande mot hans egen skeptiska ståndpunkt, förlorade han sin kallblodighet och förföljde den i alla dess yttringar med ett nästan fanatiskt hat. Äfven skildringen af Napoleon torde ej kunna frikännas från ensidighet. Af T:s äldre skrifter har ett urval utgetts i svensk öfv. (2 dlr, 1875—77). Postumt utkommo <i>Derniers essais</i> (1894), <i>Philosophie de l'art</i> (2 bd, 1895) och <i>Carnets de voyage</i> (1896), hans <i>Vie et correspondance</i> (4 bd) 1903—07. Hans ofullbordade roman <i>Étienne Mayran</i> utgafs 1910. Se G. Brandes, "Den franske æstetik i vore dage" (1870; ny uppl. 1903), G. Monod, "Les maîtres de l'histoire" (1894), A. Sorel, "Nouveaux essais" (1898), É. Faguet, "Politiques et moralistes du XIX:e siècle" (1900), M. É. Boutmy, "T., Scherer, Laboulaye" (1901), V. Giraud, "Essai sur T." (2:a uppl. 1902) och "Bibliographie de T." (s. å.), P. Lacombe, "La psychologie ... chez T." (19C6), och P. Nève, "La philosophie de T." (1908). Mot T:s revolutionshistoria har A. Aulard uppträdt i ett stort verk 1907. S. B. 
<b>Tai-ngan,</b> stad i kinesiska prov. Schantung, 45 km. s. ö. om Tsi-nan, med 45.000 inv., ligger vid foten af det 1,545 m. höga heliga berget Tai-sjan, till hvars topp går en ofantlig trappa. En massa pilgrimer från alla delar af Kina fyller ständigt staden. 
<b>Taiohae,</b> hamnplats på Nukuhiva. Se Marquesasöarna, fig. 
<b>Taipale,</b> förr köping och skans vid Vuoksens utlopp i Ladoga, Sakkola socken, Finland. Köpingen synes ha uppstått under slutet af medeltiden och kallas flera gånger under 1600-talet t. o. m. stad. Orten var ännu 1721 befäst. A. G. F. 
<b>Taipalsaari</b> [-sāri], socken vid Saima i Viborgs län, Finland, Lappvesi härad och domsaga, utgör ett imperiellt pastorat af 2:a klass, Nyslotts stift, Villmanstrands kontrakt. 828 kvkm. 4,488 inv. (1913), finsktalande. A. G. F. 
<b>Taipe.</b> Se Taihoka. 
<b>Taipei.</b> Se Tam-sui. 
<b>Tai-ping,</b> religiös sekt. Se Kina, sp. 65. 
<b>Tairen</b> (Dairen), japanernas benämning på Dalnij (se d. o.), nu hufvudort i det af japanerna förpaktade området Kwan-tung, södra delen af Liaotung. 
<b>Tai's</b> (Taizz, Taas), stad i Jemen, anlagd i slutet af 1100-talet af ejubiderna, senare residens för resulidernas sydarabiska dynasti (1229—1454) och därunder en af Syd-Arabiens mest framstående städer, med flera lärda skolor, stora moskéer och ett starkt fäste, men nu nästan i ruiner, med omkr. 8,000 inv. Wbg. 
<b>Taisafŭn,</b> persiska namnet på Ktesifon (se d. o.). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tait</b> [te͡i't], Archibald Campbell, skotsk teolog, ärkebiskop, f. 1811, d. 1882, blef 1842 headmaster (rektor) i den berömda Rugby-skolan och förde därifrån kampen mot Oxfordrörelsen (se Episkopalkyrkan, sp. 713) i evangelisk anda; sin teol. ståndpunkt, som närmade sig den bredkyrkliga och banade väg för modern teologi i England, framlade han i skriften <i>Dangers and safeguards of modern theology.</i> 1856 blef han biskop af London och företrädde som sådan den sociala väckelsen; han arbetade energiskt för evangelisationen, särskildt i Londons norra och östra kvarter. 1862 grundlade han den nu väldiga Bishops of London fund för att bättre förse storstaden med andlige. 1869 blef han ärkebiskop af Canterbury och som sådan Englands primas. I striden om "Essays and reviews" 1860 ff. hade han gripit in mot denna bredkyrkliga radikalism och sökt afsätta Temple (se d. o.). Men i den stora striden om Colenso (se d. o.) stod han på dennes och den moderna bibelkritikens sida och motsatte sig den sydafrikanska kyrkans oafhängighetssträfvanden. T. lyckades genom den andra Lambethkonferensen (1878) göra denna institution till ett verkligt organ för den till världskyrka vidgade engelska kyrkan. Biogr. af Davidson och Benham (1891). Hj. H—t. 
<b>Tait</b> [te͡i't], Arthur Fitzwilliam, engelsk-amerikansk målare, f. 1819 nära Liverpool, d. 1905 i New York, studerade i Manchester och slog sig 1850 ned i New York. T. var framstående jakt- och djurmålare. G—g N. 
<b>Tait</b> [te͡i't], Peter Guthrie, skotsk fysiker, f. 1831 i Dalkeith vid Edinburgh, d. 1901 
page_number=168, index= - Tait, Peter Guthrie  - Tait, Robert Lawson  - Taiti  - Taitschu  - Taitsu  - Tai-tsung  - Taitu  - Taiwan  - Taivassalo  - Taizz  - Tajelenj, Gebra Mariam 
i Edinburgh, studerade i Cambridge, där han blef fellow i S:t Peter's college 1852, utnämndes 1854 till professor i matematik vid universitetet i Belfast samt 1860 till professor i fysik (natural philosophy) vid universitetet i Edinburgh. T. skref ett stort antal afhandlingar i matematik, mekanik och fysik, bland hvilka de viktigaste behandla termoelektriska fenomen, vätskors sammantrycklighet och den kinetiska gasteorien. Mest känd är T. genom sina förtjänstfulla sammanfattande arbeten, bland hvilka de förnämsta <i>Elementary treatise on quaternions</i> (1867; 2:a uppl. 1873) och den utomordentligt inflytelserika, såsom lärobok vid universiteten, äfven i Sverige, allmänt begagnade <i>Treatise on natural philosophy</i> (tills. med W. Thomson, 1867, 2:a uppl. 1879) samt <i>Lectures on some recent advances in physical science</i> (1876; 3:e uppl. 1885). Andra viktiga arbeten af honom äro <i>Dynamics of a particle</i> (tills. med W. I. Steele, 1856; 6:e uppl. 1889), <i>Dynamics</i> (1895), <i>Volumetric relations of ozone</i> (tills. med Th. Andrews, 1860), <i>Sketch of thermodynamics</i> (1868; 2:a uppl. 1877), <i>Introduction to quaternions</i> (tills. med Kelland, 1873; 2:a uppl. 1881), <i>The unseen universe</i> (tills. med Balfour Stewart, 1875; 10:e uppl. 1881), <i>Light</i> (1885; 2:a uppl. 1889), <i>Heat</i> (1884; 2:a uppl. 1892) samt samlade afhandlingar i "Scientific papers" (3 vol. 1898 och 1900). För Challenger-expeditionens verk skref han en afdelning om vattnets fysiska egenskaper. S. A—s. 
<b>Tait</b> [te͡i't], Robert Lawson, skotsk gynekolog, f. 1845, d. 1899, verkade sedan 1870 som läkare i Birmingham och förvärfvade sig världsrykte genom sina bukoperationer, vid hvilka han icke använde några antiseptiska medel. Skrifter: <i>Pathology and treatment of diseases of the ovaries</i> (1873), <i>Diseases of women</i> (1879), <i>Diseases of women and abdominal surgery</i> (1889), <i>General summary of conclusions from 4,000 consecutive cases of abdominal section</i> (1894) m. fl. R. T—dt. 
<b>Taiti.</b> Se Tahiti. 
<b>Taitschu,</b> stad. Se Taichu. 
<b>Taitsu,</b> mandschuernas nationalhjälte. Se Mandschu. 
<b>Tai-tsung,</b> kejsare i Kina, f. 596, d. 649, hette eg. Li-tsji-min och var son till Tangdynastiens grundläggare, kejsar Kao Tsu. Han efterträdde denne 626 och egnade sig med kraft, plikttrohet och klokhet åt sitt väldiga rikes inre organisation. Han förenklade hofhållningen, inskränkte det ofta skadliga inflytande härskarfamiljens öfriga medlemmar utöfvat på styrelsen samt uppsatte till riksfredens fasta värn en stående, välöfvad armé på 900,000 man. Rikets lagar undergingo grundlig revision efter upplysta grundsatser, så att det nya lagverket, "Tangdynastiens lagar", blef grundvalen för Kinas hela följande lagstiftning. Riket indelades i tio stora generalguvernement under hvar sin ståthållare. Religiös tolerans iakttogs mot invandrande buddister, mazdeister och från Persien kommande nestoriänska kristna; om de sistnämndes kult påbjöd kejsaren i ett dekret (638), att den såsom "upphöjd och fridsam" fritt fick spridas öfver riket. Ett slags universitet med mycket rikhaltigt bibliotek upprättades. T. erkändes som stor-kan öfver den östligare delen af de turkiska nomadstammar, som rådde öfver Central-Asien från Kaspiska hafvet till Mandschuriet, och Kinas gräns utsträcktes utan nämnvärd strid ända till Pamir. Kinas afsöndrade forna kolonier Annam och Tonkin underkastade sig kejsarens öfverhöghet; med Tibet och Japan inleddes intima vänskapsförbindelser på grundvalen af att dessa länder erkändes som själfständiga, fastän ej med Kina jämlika stater. Föga framgång hade däremot T:s ingripande i de inbördes strider, som rasade mellan tre rivaliserande konungariken i Korea. Efter ett långvarigt krig nödgades han till återtåg, och i denna del misslyckades hans eljest med så mycken framgång krönta sträfvanden att trygga fred, rättvisa och härskardygd inom det östasiatiska statssystemet. Sina sista år egnade den rättrådige och samvetsömme kejsaren åt att till tronföljarens undervisning utarbeta en bok om en härskares plikter. T. har i fråga om betydelse för Kina och dess grannstater jämförts med så framstående europeiska härskare som Justinianus och Karl den store samt anses ha varit Kinas störste kejsare. Jfr H. Hjärne, "Kinas störste kejsare" i "Julbok, utg. af Erik Stave" (1906). V. S—g. 
<b>Taitu,</b> kejsarinna af Abessinien, f. omkr. 1854, d. 12 jan. 1918, äktade april 1883 (i sitt femte äktenskap) kejsar Menilek (se d. o.), som då ännu var endast konung af Schoa. T. följde Menilek på alla hans fälttåg och förvärfvade genom sin slughet och viljestyrka stort politiskt inflytande, som till en början ökades, då Menilek 1909 drabbades af en svår letargisk sjukdom, hvilken hindrade honom att befatta sig med regeringsbestyren. Hon uppgafs söka beröfva den nyproklamerade tronföljaren lidsch Ijasu (Jeassu) tronföljden och i stället få denna öfverlåten på en brorson till Menilek, men hennes planer korsades af den nye riksförmyndaren ras Tasamma, som hösten 1909 bekräftades i sitt ämbete och våren 1910 omintetgjorde ett af T. anstiftadt upprorsförsök, efter hvilket hon internerades i ett kloster. 1913 lär hon ha fått tillåtelse att återvända till hofvet i Adis Abeba, men någon nämnvärd politisk roll torde hon ej ha spelat under sina återstående lefnadsår. V. S—g. 
<b>Taiwan,</b> kinesiska och japanska namnet på Formosa. Jfr Taichu och Tainan. 
<b>Taivassalo</b> [-lå]. Se Töfsala. 
<b>Taizz.</b> Se Tais. 
<b>Tajelenj,</b> Gebra Mariam, abessinsk lärd, banbrytare för evangelisk tro inom den gamla etiopiska kyrkan, f. omkr. 1862 i Amhara, drogs (1880) redan som yngling till den svenska evangeliska missionen, som då hade sitt centrum i M'kullo. Från 1886 har han varit i dess tjänst som evangelist, särskildt bland amharinjatalande abessinier. Genom ingående studier i abessinska klosterbibliotek väl förtrogen med den etiopiska kyrkans litteratur och grundligt hemmastadd i den Heliga skrift, tog han upp en energisk kamp för evangelisk tro med den etiopiska kyrkans munkar, präster och lärde (jfr hans i sv. öfv. utgifna <i>En teologisk strid inför ras Mengescha,</i> 1900). Ehuru stämplad som kättersk, vann han till sist förtroende äfven hos kejsar Menilek. På tyska regeringens hemställan hos Menilek om en abessinsk lärd som lärare vid orientaliska institutet i Berlin, sände denne T., på samma gång han gaf honom 
page_number=169, index= - Tajelenj, Gebra Mariam  - Ta'jin  - Taj-Mahal  - Tajmen  - Tajo  - Tajo  - Tak 
i uppdrag att samla material till en Abessiniens historia. 1905—07 var T. anställd som lärare vid nämnda institut och arbetade samtidigt med missionär K. G. Rodén som medarbetare på en revision af den amhariska bibelöfversättningen. Återkommen till Adis Abeba 1907, fick han af kejsaren ett uppdrag, motsvarande en rikshistoriografs. Efter Menileks död blef han under revolutionen 1911 genom ärkebiskopens och mot evangelisk tro fientliga prästers intriger kastad i fängelse. Omsider fri, har han fortsatt med sin förra uppgift och är f. ö. litterärt verksam i evangelisk riktning. A. K. 
<b>Ta‘jin</b> (arab., "anslag", "anvisning ), det penninganslag, som turkiska regeringen fordom gaf främmande ministrar (hvilka betraktades som dess gäster) och i regeringens tjänst anställda utlänningar till bestridande af lefnadskostnaderna. 
<b>Taj-Mahál</b> [tadʃ maha'l], hindustanskt ord, "kronpalatset". Se Agra och fig. å pl. X till art. Byggnadskonsten samt H. Wachtmeister, "Turistskizzer från Indien" (1894). 
<b>Tajmen</b> (fi., röding). Se Laxsläktet, sp. 1453. 
<b>Tajo</b> [ta'chå], port. <i>Tejo,</i> lat. <i>Tagus,</i> Pyreneiska halföns längsta flod  (se kartan till Spanien), har en längd af 912 km., hvaraf 310 km. i Portugal, och ett flodområde, enligt Strelbitsky, af 82,525 kvkm. Floden har sina källor i Spanien, på gränsen mellan Nya Kastilien och Aragonien, på västra sidan af det 1,610 m. höga Muela de San Juan, i grannskapet af Júcars, Cabriels och Guadalaviars källor, flyter till en början mot n. v. till föreningen med Rio Gallo (fr. h.), vänder sig där mot v. och senare mot s. v. samt behåller sedan denna riktning under sitt återstående lopp. De trånga klyftor, som på flera ställen sammanpressa dess bädd, såsom vid Toledo och nedanför Puente del Arzobispo, tillhöra den spanska afdelningen af floden, och i denna del är floden ofta spärrad af sandbankar och forsar och är segelbar endast korta sträckor. I Portugal har den ett lugnare lopp. Villavelha do Rodão, den högsta punkt, till hvilken fartyg kunna gå upp från hafvet, ligger inom Portugals gräns. Regelbunden flodtrafik börjar först vid Abrantes (130 km. från hafvet), nedanför hvilken stad floden vidgar sig betydligt genom att från h. uppta den strida Zezere från Serra da Estrella. Santarem, den högsta punkt, till hvilken tidvattnet går upp, är gränsen för trafiken med större segelfartyg och ångare. Nedanför Salvaterra delar sig floden i två armar: Tejo novo i v. (den enda, som är tillgänglig för fartyg) och Mar de Pedro, hvilka omsluta Lezirias do Tejo, ett genom många kanaler i flera öar deladt, sumpigt marskland, hvilket kan betraktas som en deltabildning. De båda hufvudarmarna förena sig i öfre ändan af den vackra Lissabonviken, 18,5 km. lång, 11 km. bred, hvilken bildar en af de säkraste, rymligaste och djupaste hamnar på jorden och  västerut öppnar sig mot Atlantiska hafvet genom en 7,5 km. lång och öfver 3 km. bred kanal, Entrada do Tejo, på hvars norra strand Lissabon är beläget. Utanför denna kanal ligger en sandbank, och äfven om fartyg af hvilken storlek som helst alltid kunna passera denna, är dock inseglingen utan lots alltid farlig. Enär den smalare delen af T:s flodområde ligger mot s. (vattenskillnaden mot Guadiana följer på kort afstånd vänstra stranden), äro tillflödena fr. v. nästan endast bäckar, som torka ut om sommaren. Viktigaste undantaget är Rio Zatas l. Sorraia, som förenar sig med Mar de Pedro. Största bifloderna fr. h. äro, jämte den ofvanänmnda Zezere, Jarama från Sierra de Guadarrama, Alberche och Tietar, hvilka samla sitt vatten från motsatta sidor af Sierra de Gredos, och Alagón, från det vilda berglandet mellan Sierra de Gredos och Gáta. Endast ringa spår finnes af det guld, för hvilket T:s sand fordom var ryktbar. 
<b>Tajo</b> (eng. <i>tally-ho</i>), <i>sportv.</i>, jaktrop, som används, då hundarna fått upp spåret, vid jaktridning (se d. o.). B. C—m. 
<b>Tak</b> betecknar två olika begrepp, nämligen dels innertak i ett slutet rum (ty. <i>decke,</i> fr. <i>plafond,</i> se d. o.), dels yttertak l. vattentak (ty. <i>dach</i>, fr. <i>toit</i>), utgörande den öfversta delen af en byggnad, där ett tak inlägges till skydd mot väderlek och nederbörd. 
Yttertaket består af taklaget (äfven kalladt stommen, takresningen l. takröstet) och taktäckningen, som uppbäres af taklaget. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2—3.</tr></table> I. Taklaget utgöres af bärande konstruktioner, s. k. <i>takstolar,</i> sinsemellan förbundna, hvilka kunna utföras af enbart trä eller järn eller af dessa material kombinerade liksom af armerad betong. En trätakstol i sin enklaste form (fig. 1) består af två på sned emot hvarandra ställda sparrar (<i>S</i>) som nedtill sammanhållas af en liggande sparre eller bjälke, den s. k. <i>takbjälken</i> (<i>B</i>). Vid något ökad spännvidd insattes därjämte på midten af sparrarna en s. k. <i>hanbjälke</i> (<i>H</i>), för att ge stolen ökad styrka och stadga. Vid större byggnader, särskildt sådana af sten, förbindas icke taksparrarna direkt vid takbjälkarna, utan uppläggas på annat sätt, som nedan anges. Sålunda användas i Sverige vid vanliga bostadshus för takstolarna vid en spännvidd upp till 12—14 m de anordningar, som visas af fig. 2 och 3. Takstolen hvilar här medelst en s. k. fot l. <i>tass</i> (<i>t</i>) på sparrar inlagda 
page_number=170, index= - Tak 
i byggnadens längdriktning, s. k. <i>remstycken</i> (<i>r</i>), såväl på yttermuren som på vindsbjälklaget (<i>b</i>). I dessa tassar infällas taksparrarna (<i>S</i>), hvarjämte korta sträfvor, s. k. <i>tranben</i> l. <i>högben</i> (<i>h</i>), insättas för att stödja och förbinda de förra. Hanbjälken insättes på en höjd af minst 2 m. öfver vindsgolfvet för att ge godt vindsutrymme. De olika sparrarna  hopfällas och förbindas vanligen med trädymlingar.  Dylika takstolar inställas på 0,9—1,2 m. inbördes  afstånd och förbindas sinsemellan på öfre ytan  medelst ett lag af bräder, <i>takpanelen,</i> eller på  visst afstånd inlagda träläkt, som uppbära taktäckningen. Vid större spännvidder användas kombinationer af hängverk och spännverk (se Bro) för utbildning af takkonstruktionen. Särskildt är detta fallet, där vindsbjälklag saknas och takkonstruktionen skall bära yttertaket öfver ett öppet rum, såsom vid s. k. hallar o. d. byggnader. Vid dessa slag af byggnader, där man tenderat att alltmera öka spännvidden och göra konstruktionerna lätta och tilltalande, ha åtskilliga olika system för takstolarna tillämpats. Sålunda utarbetade arkitekten de l'Orme redan i senare hälften af 1500-talet ett slags takstolar i hvalfform, där bågstolarna bestodo af korta plankstycken, utskurna i bågform och sammansatta till en böjd bågbalk. I början af 1800-talet förändrade fransmannen Emy denna konstruktionstyp så, att han gjorde bågarna af tunna böjda plank, som medelst bultar och skrufklofvar hopsattes till bågbalkar. I båda fallen uppstår ett relativt större horisontaltryck vid upplagen, hvilket antingen upptas af mellan dessa insatta horisontala dragstänger eller af en försträfningsanordning vid upplagen. På senare tid ha bågkonstruktioner af trä fått en god utveckling genom ett af tyske arkitekten Stephan utarbetadt system, som kommit till rätt stor användning inom moderna byggnader under nuv. kristid, för att ersätta de dyrbarare konstruktionerna af järn eller armerad betong. Systemet består af bågbalkar med topp- och bottenramen af rektangulär sektion hopsatt af böjda plank och mellan dessa ramar ett gallerverk af klena plank eller sparrar. Horisontaltrycket upptas vanligen af liggande dragstänger af rundjärn eller sparrvirke. Dylika tak äro utförda med spännvidder upp till 40—50 m. och kunna således äfven i detta afseende konkurrera med takstolar af järn. 
Såsom exempel på några större takkonstruktioner af trä må anföras: festhallen vid utställningen i Düsseldorf 1902, där stolarna, utförda som ett slags spännverk, hade ett spann af 21 m. och stodo på 5 m.  afstånd. Vid industrihallen på utställningen i Stockholm 1897 uppbars yttertaket af bågstolar af fackverk med ett spann af 26 m. och på ett inbördes afstånd af 6,5 m. Vid den nya centralbangården i Köpenhamn uppfördes 1910—12 de stora yttertaken af träkonstruktion. Uti samlingshallarna äro bågstolar enl. system Emy uppställda och ha ett spann af 26,9 m.  vid ett afstånd af 6,3 m. 
Perronghallarnas tak uppbäras på järnpelare af trätakstolar enl. system Stephan med dragstången af rundjärn vid anfangen. Bågstolarna ha ett spann af 19,1 m. och äro ställda på 6—7 m. afstånd. 
Vid kvadratisk eller cirkulär planform, hvarvid s. k. <i>tälttak</i> l. <i>kupoltak</i> användas, liksom vid dylika med högre resning, s. k. tornspiror, utföres konstruktionen af fackverk antingen som central eller ytkonstruktion med vederbörliga förbindningar. I förra fallet används en genom hela takstommen gående vertikal hufvudbjälke, s. k. hjärtstock, vid hvilken de i radiell led gående försträfningarna infästas; i senare fallet förlägges hufvudkonstruktionen h. o. h. i takytornas plan. 
Vid användning af både trä och järn till takstolar af fackverk utföras vanligen taksparrarna och en del för tryck utsatta stänger inom konstruktionen af trä, hvaremot dragstänger och förbindningar utföras af järn. Dylika af trä och järn sammansatta konstruktioner ha dock olägenheten att förändra sig med luftens temperatur och fuktighetshalt, hvarför förskrufningar måste anordnas på järnstängerna, så att dessa kunna vid behof justeras i längd i förhållande till träsparrarna. — Takstolar af <i>järn</i> kunna utföras i snart sagdt hvilken form som helst och sammansättas af stänger i trianglar till gallerverk eller fackverk med s. k. knutpunkter, där stängerna infästas och förbindas genom enstaka bultar eller ett flertal nitar. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6.</tr></table> För de enkla sadeltaken (se nedan) ha olika system för takstolarnas form kommit till användning, bland hvilka följande äro de vanligaste: 
1) engelsk takstol (fig. 4), 2) fransk takstol,  system Polonceau (fig. 5) samt 3) fackverkskonstruktion af annan form, såsom enligt fig. 6, där vinkeln mellan stängerna vid takfoten är tagen så stor som möjligt för att minska spänningarna i topp- (<i>T</i>) och bottenramen (<i>B</i>). Ramarna och stängerna uti dylika takstolar utföras numera af fasonjärn, såsom U-järn eller hörnjärn, eller med sektioner sammansatta af fasonjärn och plåt till såväl tryckta som dragna stänger. Sedan götjärn kommit till allmännare användning inom 
page_number=171, index= - Tak  - Taka (Tara)  - Takada  - Takahira, Kogoro  - Taka händer 
järnbyggnadsområdet, ha dylika konstruktioner  blifvit utförda med allt större spännvidder och  smäckrare former, hvarom bl. a. de moderna  banhallarna (se d. o. och fig. till art. Bangård)  bära vittne. 
Här må anföras några exempel på de största  <i>hittills utförda</i> dylika konstruktioner, vid hvilka  man användt bågstolar af fackverk med länkar vid  upplagen och event. i hjässan. <table> <tr><td>                      </td><td>Spann   </td><td>Båghöjd </td><td>Afstånd mellan takstolarna </td></tr> <tr><td>                      </td><td>m.      </td><td>m.      </td><td>m.</td></tr> <tr><td>Industrihallen vid utställningen i </td></tr> <tr><td>Chicago 1893          </td><td>112,0   </td><td>62,3    </td><td>15,2</td></tr> <tr><td>Maskinhallen vid utställn. i </td></tr> <tr><td>Paris 1889            </td><td>110,6   </td><td>45,0    </td><td>21,5</td></tr> <tr><td>Banhallen vid hufvudbangården i </td></tr> <tr><td>Hamburg, utförd 1906  </td><td>73,0    </td><td>32,7    </td><td>15,5</td></tr> <tr><td>Banhallen vid bangården i</td></tr> <tr><td>Köln, utf. 1895       </td><td>63,5    </td><td>24,0    </td><td>8,5</td></tr> </table> 
Takstolar af <i>armerad betong</i> konstrueras  vanligen som bågkonstruktioner med eller utan  horisontalt dragband, men äfven som helgjutna balkar  eller fackverk. Ett par exempel på dylika  konstruktioner med stor spännvidd må här anföras. 
Innertaket till samlingshallen vid järnvägsstationen  i Leipzig, färdig 1912, är utfördt af armerad  betong i bågar om 35 m. spann och 8,5 m.  båghöjd, uppburna vid ena långväggen af gördelbågar  med 40 m. spann och 10,5 m. båghöjd.  — Vid den stora festhallen i Breslau, färdig  1914, uppbäres taket af en kupol i armerad  betong af 67 m. spann och 16 m. båghöjd.  Kupolen hvilar på 4 gördelbågar af 44 m. spann  och 18 m. båghöjd. Detta är den största  kupolkonstruktion af stenmaterial, som hittills blifvit  utförd. 
De många olika former, som kunna ges ett tak  med rektangulär planform, kunna hänföras till  någon af följande fyra typer (se fig. 7). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Pulpettak.          Sadeltak.          Valmtak.          Tälttak.Fig. 7.</tr></table> 
1. Pulpet-tak med 1 fall och med 1 takås,  2 gaflar och 1 takfot. 
2. Sadeltak med 2 takfall och med takås  (ryggås, kroppås, taknock), 2 vertikala  gaflar och takfot å 2 sidor. 
3. Valmtak med 4 fall, takås och takfot  å 4 sidor, samt 
4. Tälttak lika med föreg., men med  takfallen sammanlöpande i en spets. Utdrages taket  i en hög spets, uppstår en s. k. tornspira. 
Om ytan mellan takås och takfot icke är plan,  utan bruten, uppstår ett s. k. mansardtak (se  d. o.). Är ytan buktig, fås ett bågtak. 
Öfver en cirkulär planform göres taket ofta  kupigt till ett s. k. kupoltak. 
Takfallens lutning är beroende af täckningsmaterialet.  Sålunda anses <i>minsta</i> lutningen få vara <table> <tr><td></td><td>                        </td><td>vinkel vid</td></tr> <tr><td></td><td>                        </td><td>takfot     </td><td>taklutning</td></tr> <tr><td>för</td><td>plana fjälltegel       </td><td style="text-align: center;">45°        </td><td style="text-align: left;">1:1</td></tr> <tr><td style="text-align: center;">»  </td><td>kupigt tegel         </td><td style="text-align: center;">38°        </td><td style="text-align: left;">1:1,25</td></tr> <tr><td style="text-align: center;">»  </td><td>falstegel            </td><td style="text-align: center;">33°        </td><td style="text-align: left;">1:1,5</td></tr> <tr><td style="text-align: center;">»  </td><td>skiffer              </td><td style="text-align: center;">26°—38°    </td><td style="text-align: left;">1:2, 1:1,25</td></tr> <tr><td style="text-align: center;">»  </td><td>järnplåt             </td><td style="text-align: center;">15°—20°    </td><td style="text-align: left;">1:3, 1:4</td></tr> <tr><td style="text-align: center;">»  </td><td>koppar- och zinkplåt </td><td style="text-align: center;">15°—20°    </td><td style="text-align: left;">1:3, 1:4</td></tr> <tr><td>   </td><td>(eller i undantagsfall mindre lutning)</td></tr> </table> 
II. Taktäckningen kan vara af många  olika slag, beroende på fordringar på utseende  och beskaffenhet. Se vidare Taktäckning.  Litt.: ”Handbuch der baukunde” (1903—05) och  ”Handbuch der architektur” (3:e uppl. 1911), utg.  af E. Schmitt. P. Ax. L. 
<b>Taka</b> (Tara), landskap i prov. Kassala, egyptiska  Sudan, 15°—16° s. br., mellan Atbara och  Eritreas västgräns, genomskuret af Wadi Gasch  (Mareb). Det är ett stäppland af 500—600 m.  höjd, bevuxet med mimosasnår och andra xerofila  växter och bebodt af nomadiserande hedja (hadendoa,  halenga, Beni Amer), som på den afbrända  marken odla durra, bomull och tobak. Endast  kring Wadi Gasch är växtligheten rikare, och dit  söka sig de vilda djur: lejon, leoparder, elefanter,  giraffer, gaseller och olika antiloparter samt  strutsar, som i årtionden varit ett mål för  europeiska jägares jaktpassion. Hufvudort är Kassala.  Italienarna besatte 1894 T. för att få tillträde till  Atbara från Masaua, men afträdde det senare till  Sudan. Wbg. 
<b>Takada,</b> stad. Se Takata.  
<b>Takahira,</b> Kogoro, japansk diplomat, f.  1854, tillhörde en samuraisläkt, inträdde 1876 i japanska utrikesministeriets tjänst,  blef 1879 attaché och 1881 legationssekreterare i Washington samt var sedermera  efter hvartannat generalkonsul i Shanghai och New York, ministerresident i Haag  och Köpenhamn, sändebud i Rom, Wien och Bern samt (1901—05) i Washington. Han förde vid Komuras sida fredsförhandlingarna med  Ryssland i Portsmouth hösten 1905 och var därpå  ambassadör i Rom 1907—08 och i Washington  1908—09. T. har inlagt stora förtjänster vid  revisionen af Japans traktater med de stater, hos  hvilkas regeringar han varit ackrediterad.  V. S—g. 
<b>Taka händer,</b> <i>jur.</i>, uttryck, som förekommer i  det redan af våra medeltida landskapslagar  använda talesättet sätta i taka (d. v. s. takes,  löftesmans eller vederhäftig, opartisk persons)  händer, ett esomoftast brukligt tryggande af ett  utkräfdt och förvägradt penningbelopp eller ett  omtvistadt föremål. C. G. Bj. 
page_number=172, index= - Takaji Holkar  - Takamahaka  - Takamakyie  - Takamatsu  - Takan  - Takanen, Johannes  - Takaoka  - Takasaki  - Takata (Takada)  - Takau (Takan, Takao)  - Takayama  - Takazze  - Takbjälke  - Takbrytning  - Takel  - Takelven  - Taken  - Takfall  - Takfilt  - Takfot  - Takgesims  - Takht-i-Djemschid  - Ta-kiang  - Takkam 
<b>Takaji Holkar.</b> Se Maratter, sp. 863.  
<b>Takamahaka.</b> Se Tacamahaca.  
<b>Takamakyie.</b> Se Lackarbeten, sp. 755.  
<b>Takamatsu,</b> hamnstad på norra kusten af japanska  ön Shikoku, i ken Kagarwa. 43,205 inv. (1913). 
<b>Takan.</b> Se Takau. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Takanen,</b> Johannes, finländsk skulptör, f. 8 dec. 1849 i Vederlaks socken, Viborgs län, d. 30 sept. 1885 i Rom. Fadern var stattorpare. Som gosse väckte T. uppmärksamhet för sina mekaniska anlag och sin förmåga att tälja i trä. 1864 fick han i Viborg sin första undervisning i teckning, och 1865 sattes han genom en penninginsamling i tillfälle att komma till Helsingfors, där han i två år studerade för K. E. Sjöstrand. Från 1867 arbetade han i Köpenhamn för Bissen d. ä. och d. y. Hans första större arbete var <i>Gosse, lekande med en hund,</i> grupp i gips (Finska konstföreningen, 1870). Från 1872 härstammar <i>Väinämöinen, spelande kantele,</i> sittande staty (i zinkafgjutning, i Monrepos park vid Viborg). 1873 reste han, med bl. a. finskt statsunderstöd, till Rom, där han stannade till sin död, ett besök i hemlandet 1878—79 oberäknadt. Bland i Rom utförda verk äro <i>Venus och Amor</i> (1874, grupp i marmor; i enskild ego i Viborg), <i>Aino</i> (1876, statyett i marmor i Finska konstföreningen), <i>Rebecka vid brunnen</i> (1877, staty, flera exemplar i marmor — förskaffade T. 1879 första statspriset för skulptur), <i>Andromeda, uppkrupen på klippan</i> (1879; 1882 i marmor i privat ego i Viborg), <i>Amor krossande hjärtan</i> (1881, staty i marmor), <i>Bedjande ängel</i> (1882, i marmor för ett grafmonument i Helsingfors), utkast till monument öfver kejsar Alexander II (1884; erhöll första priset vid täflan i Helsingfors mellan alla Finlands bildhuggare och förskaffade T. uppdraget att gemensamt med V. Runeberg utföra det af Finlands ständer beslutna monumentet öfver nämnde kejsare), <i>Den nya modellen</i> (1885, staty i gips; ofullbordad vid T:s död), dessutom flera skisser och utkast samt porträttbyster, bl. a. af K. G. Estlander (1883, marmor, i Nyländska studentafdelningen, Helsingfors), och J. V. Snellman (1884, kolossalbyst i brons för Kuopio). 
Motiga förhållanden tilläto aldrig T:s betydande medfödda gåfvor att fullt mogna och kraftigt utveckla sig. En öfvervägande sensitiv natur, var han heller icke själf man att nedbryta hinder och göra sig gällande. Dålig hushållare, kämpade han nästan oafbrutet med ekonomiska bekymmer och måste stundom t. o. m. arbeta som punkterare åt andra bildhuggare. De två figurerna af Aino och Rebecka äro, liksom bysten af Snellman, mycket populära i Finland. Den kvinnliga skönheten och porträttet voro de områden, där hans konstnärliga framställning gjorde sig bäst gällande. I motsats till V. Runeberg, som äfvenledes studerat i Köpenhamn, påverkades T. aldrig af den thorvaldsenska riktningen, utan var genast från början fullt modern. T. är fylligt och allsidigt representerad i Finska konstföreningens galleri, äfven af ett antal skisser. Jfr monografi (på finska) af E. Aspelin 1888. J. J. T.* 
<b>Takaoka,</b> stad i japanska prov. Etsju, västra delen af ön Hondo, ken Toyama, 10 km. från Toyamaviken. 38,284 inv. (1913). 
<b>Takasaki,</b> stad i japanska ken Gumma, i den centrala delen af ön Hondo, 100 km. n. v. om Tokyo, vid nakasendo eller  vägen mellan Tokyo och Kyoto. 27,482 inv. (1913). 
<b>Takata</b> (Takada), stad i japanska ken Niigata, nära nordvästra kusten af ön Hondo. 33,603 inv. (1908). Textilindustri. 
<b>Takau</b> (Takan, Takao), hamn på sydvästra kusten af japanska ön Formosa, 5 km. s. om Tainan, sedan 1864 öppen för utländsk handel. Omkr. 5,000 inv. 
<b>Takayama,</b> stad på japanska ön Hondo, ken Gifu. Omkr. 15,000 inv. 
<b>Takazze</b> l. Takase (i sitt nedre lopp Setit), förnämsta tillflödet till Nilens biflod Atbara, är norra Abessiniens största vattendrag och gräns mellan Tigre och Amharaländerna. Den har sina källor s. om Lasta, flyter till en början rakt västerut, vänder sig därefter mot n., genombrytande Tigre-terrassen, och slutligen mot n. v. och v. samt förenar sig med Atbara vid Tomat. Dess bädd, som till större delen går genom bergstrakter, är smal och djupt nedskuren. Under den torra årstiden är den nästan öfverallt lätt att öfvervada, men under regntiden, då dess vatten stiger 4—5 m., omöjlig att passera. 
<b>Takbjälke,</b> <i>bygnk.</i> Se Tak. 
<b>Takbrytning,</b> <i>bergsv.</i> Se Grufbrytning, sp. 389 och fig. 1. 
<b>Takel.</b> Se Tackel. 
<b>Takelven,</b> Takelvfossen. Se Takvatn. 
<b>Taken,</b> <i>kam.</i> Se Prästernas utlagor. 
<b>Takfall,</b> <i>bygnk.</i>, de sluttande ytor, som bilda ett vattentak och som äro belagda med plåt, tegel, skiffer, asfalt, papp, bräder, spån, rör, halm, näfver, torf eller annat för regnvattnets afledning lämpligt täckningsmaterial. C. G—m. 
<b>Takfilt,</b> <i>tekn.</i> Se Filt, sp. 257. 
<b>Takfot,</b> <i>bygnk.</i> Se Takskägg. 
<b>Takgesims,</b> <i>bygnk.</i> Se Taklist. 
<b>Takht-i-Djemschid,</b> ruiner. Se Persepolis. 
<b>Ta-kiang.</b> Se Jang-tse-kiang. 
<b>Takkam,</b> fr. <i>crête,</i> eng. <i>crest,</i> en ornering, vanligen i form af ett gallerverk, längs en byggnads taknock. Ordet är bildadt enligt typen tuppkam, bergskam, hvari kam har bemärkelsen krön. Detta takkrön kan vara utfördt af trä, sten eller metall, beroende på takets konstruktion och täckningsmaterialet. Så långt man kan följa denna byggnadsdetaljs historia tillbaka i tiden, uppträder den h. o. h. som rent ornamental. Redan på grekiska tempelbyggnader förekommer en takkam, ehuru icke i form af gallerverk, utan som en serie palmettformiga uppbyggnader (<i>A</i> å fig. 1) på hvarje täckpanna utefter taknocken (jfr Antefix). Vid de båda gaflarna afslutas detta krön med rikare utbildade akroterier (<i>B</i> å fig. 1). I medeltida manuskriptminiatyrer framställda kyrkobyggnader äro 
page_number=173, index= - Takkam 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Detalj af takkrönet å Athenatemplet på ön Egina.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Takkam på norsk stafkyrka. <i>A</i> takkam,<i>B</i> drakhufvud.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Lämningar af taknocken på Kumlaby kyrka,Visingsö.</tr></table> <table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Taknockkonstruktion af sten på äldrefransk medeltidskyrka.</tr></table><table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Gotisk takkam af sten.</tr></table> 
ofta försedda med takkam liksom en del relikskrin från samma tid i form af kyrkliga byggnader. Flera af de medeltida norska stafkyrkorna ha takkam (<i>bust</i>), slutande vid gaflarna i kraftigt springande drakhufvud (fig. 2). Äfven på äldre svenska kyrkor återfinnes samma takdekorering. Lämningar af ett dylikt krön ha återfunnits i Kumlaby kyrka på Visingsö (fig. 3), visande hela taknockens konstruktion med åsen, den i ett stycke täljda nockbetäckningen samt den på denna ridande takkammen med täcklist. (Se arkitekturminnesföreningens publikation "Svensk arkitektur", 1909, h. 1.) Intressant är att härmed jämföra nockkonstruktioner af sten å kyrkliga byggnader i Frankrike från den äldre medeltiden (fig. 4), hvilka sannolikt efterträdt ännu äldre träkyrkor, uppförda i samband med det första kristnandet, som utgick från Irland. Den ornamentala frändskapen mellan denna stentakkam och den norska trätakkammen är påtaglig. Fig. 5 visar en gotisk stentakkam, där den öfre halfvan af takkammen i fig. 4 upplösts i bladverk. De medeltida stentakkammarna, hvilka alltså torde leda sina anor från en träkonstruktion, bilda sedan utgångspunkten för de takkammar af järn och bly i allt rikare former, med hvilka gotikens och den tidiga renässansens byggkonstnärer älskade att kröna sina höga spetsiga tak, täckta vanligen med skiffer, bly eller tegel. Fig. 6 visar takkrönet på Frans I:s renässansslott i Blois; det är utfördt af bly på en ställning af järn; dekoreringen sträcker sig ned äfven öfver nockbetäckningen, som här utgöres af blyplåt; nedanför denna vidtar skifferbetäckningen. Under inflytande af den italienska högrenässansens och barockens smakriktning bli taken lägre, och takkammen försvinner, för att under 1800-talets senare hälft åter uppstå och spela en viss roll, särskildt i Frankrike, som krön på de då moderna och f. ö. ännu brukliga stympadt pyramidformiga taken, t. ex. Järnkontorets byggnad (se Järnkontoret, fig. 1). Under allra sista tiden har en helt ny takkamkonstruktion framsprungit ur ett rent praktiskt behof, t. ex. på Östermalms högre realläroverks byggnad (se Läroverkshus, fig. 3) och Tekniska högskolans nya byggnader, båda i Stockholm, nya rådhuset i 
page_number=174, index= - Takkam  - Takkanot  - Taklag  - Taklage  - Taklagsöl  - Takla-makan  - Takling  - Taklist  - Taklkök  - Takmålning  - Taknock  - Takograf  - Takogram  - Takometer 
Köpenhamn (se Byggnadskonsten, pl. XXVII) m. fl. I dessa byggnader är det hjärtmuren, som bildar taknock; det är mängden af i hjärtmuren indragna ventilationskanaler, som måste upp öfver taknocken och som, i st. f. att såsom förut sammandragas i ett antal skorstenar, genom denna anordning kunna dragas rätt upp. I. G. C. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Takkrönet på k. renässansslottet i Blois.</tr></table> 
Takkanot (hebr., plur. af <i>takkana,</i> stadgande, förordning), en ofta nyttjad benämning på samlingar af judisk-rituella stadgar. Jfr Rabbinska språket och litteraturen, sp. 818. 
<b>Taklag,</b> <i>bygnk.</i> Se Tak. 
<b>Taklage</b> [-lāʃ], Tacklage. Se Tackling. 
<b>Taklagsöl,</b> Taköl, Taklagsfest, festlighet, som vanligen förekommer vid nybyggnader, då arbetet fortskridit så långt, att taklaget är färdigt, d. v. s. alla takstolarna blifvit resta. Taklagsfesten, som firas med flaggning, kransars eller transparangers uppsättande samt välfägnad för de deltagande, åtföljes ofta af utdelning af gratifikationer till arbetarna. C. G—m. 
<b>Takla-makan</b> ("den stora öknen"), sandöken i östra Turkestan mellan Kwen-lun i s. samt Tarim i v., n. och ö., af Chotan-darja delad i en västlig och en östlig del, den förra betecknad som den egentliga T., medan den östligare plägar kallas Tjertjenöknen. Den förra består nästan uteslutande af sanddyner af 20 upp till 100 m. höjd, utan annat afbrott i sandvågorna än några små fläckar af alluvial lera. Ofta kan man särskilja två system af dyner, ett bestående af större sammanhängande sträckor i öst-västlig riktning och ett sekundärt eller transversellt med dynerna gående i n. och s. eller från n. ö. till s. v. Dynernas brantare sidor äro i allmänhet vända mot s., s. v. och v., alltid från den förhärskande vinden. I Tjertjenöknen, där dynernas höjd i n. ö. är allmänt större än i T., är deras form mera växlande därigenom, att jämna sträckor af lera, <i>bajir,</i> uppträda, som växla i längd från en half till flera km., nakna och i midten täckta af saltaflagringar med en knapp vegetation omkring samt höga sanddyner på ömse sidor. Dessa långsträckta fördjupningar gå alla i riktning n. ö.—s. v. och äro ordnade i långa krokiga kedjor, delade af transversella sandåsar. Mot v. bli bajirerna färre, mindre tydliga och mindre, samtidigt med att sanddynerna bli mera oregelbundna och växla riktning, allt beroende på vindens riktning och styrka. Dessa oerhörda sandmassor, som i T. uppta omkr. 300,000 och i Tjertjenöknen omkr. 370,000 kvkm., anser Bogdanovitj härröra från alluviala leror i området, Potanin och Obruchev härstamma från de omgifvande bergen, och af samma mening med vissa modifikationer är Hedin, som utvecklat sina åsikter i "Scientific results of a journey in Central-Asia 1899—1902" (bd 1 och 2 1905—06). Växtlighet och djurlif äro ytterst sparsamma, den förra inskränkt till några stäppväxter, <i>kamish</i> (säf), tamarisker och popplar, djurlifvet till några arter gnagare, räfvar och på några ställen vilda kameler. De klimatiska förhållandena äro ytterliga, med kalla, men snöfattiga vintrar och heta somrar. I Tjertjenöknen iakttog man midt i vintern —30°; under sandstormar, som svepa fram om våren, sjunker kvicksilfret till 23—25° under 0, men å andra sidan har man i april iakttagit 30 värmegrader. Det är endast under vintern, som öknen kan med någon säkerhet passeras. Marco Polos skildring betraktades som öfverdrifven, men har bekräftats af Hedin, som på sin färd genom T. 1895 och vintern 1895—96 var nära att förlora hela sin karavan. Se Hedin 5 och där anförd litteratur. I T. finnas rester af städer, begrafna i sanden längs gamla flodbäddar, vittnande om en gammal kultur, som gått under. Wbg. 
<b>Takling.</b> Se Tackling. 
<b>Taklist,</b> Tak-, Hufvud-, Kransgesims, <i>bygnk.</i>, det listverk, som upptill afslutar och kröner en fasad eller som i ett rum förmedlar öfvergången emellan väggen och taket. Jfr Gesims. C. G—m. 
<b>Taklök,</b> <i>bot.</i> Se Sempervivum. 
<b>Takmålning.</b> Se Plafondmålning. 
<b>Taknock,</b> <i>bygnk.</i> Se Tak och Takkam. 
<b>Takograf.</b> Se Takometer. 
<b>Takogram.</b> Se Takometer. 
<b>Takometer</b> (af grek. <i>tachos,</i> hastighet, och <i>metron,</i> mått) och Takograf kallas de apparater (slagtäljare, hvarfräknare), som äro afsedda för uppmätning, resp. registrering af hastigheten, d. v. s. antalet slag eller hvarf pr tidsenhet hos rörliga föremål. De ha mycket stor användning inom den moderna tekniken, exempelvis för kontrollering af gången hos ångmaskiner, turbiner, motorer, centrifuger etc., hos transmissioner af alla slag, hos transportanordningar, såsom järnvägståg, spårvagnar, flygmaskiner, hissar, linledningar m. m. <i>Takometerns</i> konstruktion är vanligen grundad på vridpendel-principen. En kring en axel roterande massa förflyttas genom centrifugalkraften utåt vid ökad hastighet och motverkas genom fjädrar eller vikter (fjäder-, resp. vikttakometer). Horns dubbelpendeltakometer arbetar oberoende af rörelseriktningen och kan alltså användas vid maskiner 
page_number=175, index= - Takometer  - Takoshima  - Takovaja  - Takovo  - Takovo-orden  - Takpanel  - Takpapp  - Takresning  - Takryttare  - Takränna 
med rörelse åt båda hållen. Hastigheten anges å en vanlig, rund visartafla i hvari pr min. eller sek., i m. pr min. eller sek., i km. pr timma etc. (fig. 1). Apparatens yttre anordning beror på dess ändamål (motorcykel-, automobil-, lokomotiv-, elektrisk kontakt-takometer etc.). Vindtakometern har visarverket direkt koppladt till ett Robinsons skålhjul för uppfångande af vinden. Hydrotakometerns (af grek. <i>hydor,</i> vatten) anordning är grundad på användning af en i rörelse varande vätska. — <i>Takografen</i> är så anordnad, att takometerns vridpendel inställer ett ritstift i ett hvarfantalet motsvarande läge, hvilket stift på en genom ett urverk med lämplig hastighet frammatad pappersremsa uppritar ett i diagram (takogram). Antingen är papperet spändt kring en cylinder, som roterar ett hvarf under 24 timmar, hvarvid papperet alltså dagligen måste förnyas, eller också användas långa remsor särskildt för stora pappershastigheter och längre tids registrering. Fig. 2 visar ett takogram vid en gasmotor. — I vissa fall användas <i>kombinerade</i> diagramapparater för manometer och takometer, angifvande tryck i kg. pr kvcm. hos en ångpanna samt ångmaskinens hvarfantal. —  Precisionstakografer användas för mera noggranna ändamål, t. ex. för undersökning af motorer af alla slag med hänsyn till hastighetsförändringarna vid obetydligt växlande belastningar eller under <i>ett</i> hvarf hos axeln. De äro betydligt känsligare än vanliga takografer, och pappersremsornas frammatning sker med jämförelsevis stor hastighet (fig. 3). G. S—n. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Horns dubbelpendeltakometer.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Takogram.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Precisionstakograf.</tr></table> 
<b>Takoshima,</b> ö. Se Oshima. 
<b>Takovaja,</b> ort i Ural, känd för där befintliga smaragdgrufvor. 
<b>Takovo.</b> 1. By i mellersta Serbien (distriktet Rudnik). På den närliggande orten Selisjte beslöts palmsöndagen 1815 den af Milosj ledda resningen mot turkarna. Efter T. är uppkallad en af Mikael Obrenovitj 21 sept. 1864 stiftad serbisk orden med 5 klasser, Takovoorden. — 2. Grefve af T. Se Milan I, sp. 489. 
<b>Takovo-orden.</b> Se Takovo 1. 
<b>Takpanel,</b> <i>bygnk.</i> Se Tak, sp. 303. 
<b>Takpapp.</b> Se Asfaltpapp. 
<b>Takresning,</b> <i>bygnk.</i> Se Tak, sp. 302. 
<b>Takryttare</b> (ty. <i>dachreiter,</i> fr. <i>flèche,</i> eng. <i>ridge-turret</i>), <i>bygnk.</i>, kallas ett öfver en byggnads taknock uppstigande smärt torn, vanligen af trä eller järn och täckt med bly- eller kopparplåt. Takryttaren, hvars planform gemenligen är polygon, förekommer ofta på större gotiska kyrkor, än i förening med murade torn, än ensam, såsom på cisterciensordens kyrkor. Taktornets plats är merendels öfver korskvadraten i skärningen mellan hufvud- och tvärskeppsaxlarna (se bilder af Kölndomen å pl. II till art. Köln, katedralen Notre Dame å pl. II till art. Paris samt Uppsala domkyrka i art. därom), någon gång öfver koret. Norska stafkyrkor ha allmänt takryttare; några visa kombinationer af sadeltorn (se Torn) och takryttare, t. ex. Borgund (se d. o. och illustration å pl. XXV till Byggnadskonsten samt fig. 5 i art. Stafkyrka). Jfr Belvedär, Bjernede (sadeltorn med kroppåstak) och Lanternin. C. G—m. 
<b>Takränna</b> (Fotränna), en längs takfoten anbragt i ränna med uppgift att uppsamla regnvattnet från taket och leda det till vissa utlopp (<i>spygattar,</i> se 
page_number=176, index= - Takränna  - Takröste  - Takskiffer 
d. o.), från hvilka vattnet endera kastas fritt ut  och tillräckligt långt från byggnaden eller ock  ledes genom stuprännor (<i>stuprör</i>; se d. o.) ned till  marken, rännsten, kloakledning, uppsamlingskärl  eller -brunn. Beroende på takets form,  taktäckningsmaterialet och på byggnadens arkitektur i  öfrigt anordnas takrännan i allmänhet enligt någon  af följande typer: 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1 och 2.  <i>a</i> takränna, <i>b</i> rännkrok, <i>c</i> häftbleck, <i>d</i> språngbleck, <i>e</i> fotplåt, <i>f</i> takpanel, <i>g</i> taksparre, <i>h</i> taklist, <i>i</i> yttermurens lif.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3—6.  Olika anordningar af takrännor på moderna byggnader i Stockholm.  Fig. 3 visar en ränna af kopparplåt, anordnad som en hängränna; fig. 4 och 5 rännor af kopparplåt på brädstomme; fig. 6 ränna af granit (under hvarje stötfog i rännstensskiftet finnes i underliggande stenskift ett säkerhetsaflopp, <i>C</i>).</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Takränna af kopparplåt på betongunderlag. (Hallwylska palatset i Stockholm.)</tr></table> 
1) som <i>hängränna</i> (se fig. 1), då rännan  (<i>a</i>) är löst upplagd på krokar af järn, s. k.  rännkrokar, (<i>b</i>), eller konsoler under takfoten.  Hängrännan hindrar icke snön att glida ned från taket;  konstruktionen medger ej heller, att rännan  beträdes; 2) som <i>ståndränna</i> (se fig. 2), då rännan  (<i>a</i>) åstadkommes genom upphöjning af själfva  taktäckningsmaterialet. Är detta af plåt, stagas den  och fasthålles i öfverkanten af rännkrokar; för att  hålla den nedersta s. k. fotplåten i sitt läge, falsas  dess fria kant om ett s. k. språngbleck fastspikadt  i underpanelen (se fig.). Ståndrännan bildar,  särskildt på tak med liten lutning, ett visst hinder  för snöns glidning; den tjänar som fotspjärn för  dem, som ha att tillse taket eller skotta bort snö,  hvarför rännkrokarna måste vara stadigt fästa i  underpanelen och tillräckligt starka. Till denna  typ kan äfven räknas den antika rännlisten (se  d. o.); 3) takrännan kan ock vara byggd som en  fast kanal eller ränna, hvilande på byggnadens  yttermur antingen ofvanpå taklisten (fig. 3 och 4)  eller själf utgörande en större eller mindre del  af taklisten (fig. 5 och 6) eller framgående bakom  ett muren krönande bröstvärn, en balustrad e. d. (fig. 7). Takrännor af denna typ  äro i allmänhet afsedda att kunna tjäna äfven som gångbanor för tillsynen af taket  och måste konstrueras med hänsyn härtill. För att hindra åverkan af järnskodda klackar  gör man dock mången gång kanalen så smal, att man ej kan gå i densamma och anordnar  den i förhållande till takfoten ungefär på samma sätt som en hängränna, för att  snön äfven utan hjälp af skottning skall kunna glida ned (fig. 4). Takrännor af  denna typ utföras oftast af koppar- eller  blyplåt på en stomme af bräder (fig. 3, 4, 5)  eller af betong (fig. 7); den har, efter medeltida  förebilder, utförts af enbart granit vid  Östermalms läroverksbyggnad (fig. 6) och Tekniska  högskolans nybyggnader. Då full täthet mellan  stenfogarna ej kan åstadkommas, måste i dylikt  fall under hvarje stötfog anordnas ett säkerhetsaflopp  (fig. 6 <i>c</i>). Takrännan är en af de  ömtåligaste partierna af en byggnad, särskildt i vårt  klimat med de under vintern ofta förekommande  isbildningarna och snöskottningarna. Dess  konstruktion fordrar den största omtanke och dess  utförande synnerlig noggrannhet och omsorg.       I. G. C. 
<b>Takröste,</b> <i>bygnk.</i>  Se Tak, sp. 302. 
<b>Takskiffer,</b> mycket tunna skifvor af sten, hvilka  användas till taktäckning och därvid fastspikas på  läkten eller bräder så, att den öfre kanten af  hvarje skifva täckes af den nedre delen af den  närmast högre liggande. Takskiffer tillverkas  hufvudsakligen af lerskiffer, därjämte också af  glimmerskiffer, hälleflintskiffer, tunnskiffrig sandsten  m. fl. bergarter. Lerskiffern förekommer och brytes  i åtskilliga af de geologiska systemen, är af  mycket varierande beskaffenhet, men utmärkes i  allmänhet däraf, att den har transversal skiffrighet  (”cleavage”), d. v. s. bergarten låter klyfva sig i  tunna, jämna skifvor, som bilda en större eller  mindre vinkel mot det verkliga skiktplanet eller  lagringsriktningen. Skifferns värde bestämmes af  ytans jämnhet och färg samt varaktigheten, hvilken  beror af bergartens täthet och frihet från lätt  vittrande mineral. Skifferns brytning försiggår  dels i öppna brott, dels, såsom i Wales, i grufvor,  stundom af ansenlig storlek. De lössprängda stora  styckena delas med mejslar i tunna skifvor, och  åt dessa ges regelbunden form genom huggning,  antingen för hand med en knif eller med maskiner,  inrättade så, att skiffern klippes, hvarvid ända till  4,000 skifferpannor kunna tillverkas på en dag. 
page_number=177, index= - Takskiffer  - Takskägg  - Takspån  - Takstol  - Takt  - Takta  - Taktart  - Taktegel  - Taktera  - Takterrass  - Taktföreteckning  - Taktik 
Skifferindustrien har inom Europa nått sin största  utveckling i Wales, där den bedrifvits under  århundraden och f. n. sysselsätter omkr. 15,000  arbetare samt lämnar en årlig produktion af ungefär  24 mill. kr. värde. Stora skifferbrott finnas i  Frankrike (vid Angers och Paligny i dep.  Maine-et-Loire samt i Ardennerna), i Belgien (nära  Neufchateau i Luxemburg), i Tyskland (Nassau,  Württemberg, Westfalen och Sachsen), i Österrike (nära  Olmütz i Mähren m. fl. st.), i Italien (nära Genua,  i Toscana och flerstädes). Äfven i Amerika finnas  stora skifferbrott. I Norge brytes takskiffer på en  mängd ställen och särskildt en förträfflig sådan i  Valders. Om takskiffertillverkningen i Sverige se  Stenindustri, sp. 1241. Takskiffern från de  svenska förekomsterna är i allmänhet af god  beskaffenhet, men tjockare och tyngre än den engelska  och den franska.       Hj. L.* 
<b>Takskägg,</b> Takfot, <i>bygnk.</i>, den nedre, utom  en byggnads vägg framskjutande delen af ett  yttertak. Benämningen används företrädesvis för  tak af rör, halm och andra likartade täckningsmaterial.       C. G—m. 
<b>Takspån.</b>  Se Spån. 
<b>Takstol,</b> <i>bygnk.</i>  Se Tak, sp. 302—304. 
<b>Takt</b> (af lat. <i>tactus</i>, vidrörande, känsel). 1.  (Fr. <i>tact</i>) Fin och instinktlikt säker känsla för  det passande, urskillning, sedlig smak, förmåga  att i hvart gifvet läge och förhållande till  personer finna den riktiga formen för sitt beteende  och handla så, att man icke väcker anstöt eller  sårar andras känslor. — 2. <i>Dansk.</i> Likformig  rörelse i noga öfverensstämmelse med den till  dansen utförda musiken eller sången. — 3. (Eng.  <i>stroke</i>) <i>Idrottst.</i> Se Roddidrott, sp. 578. — 4.  <i>Krigsv.</i> (fr. <i>cadence</i>, <i>pas</i>), dels den likformiga rörelsen  af en trupp till fots, hvarvid alla man samtidigt  nedsätta samma fot i marken, dels rörelsehastigheten  såväl till fots som till häst. Taktmässig  marsch användes redan af greker och romare, men  föll i glömska under medeltiden och återupptogs  först af spanjorerna i Italien vid 1400-talets slut.  Med införandet af ordnade öfningar under 1600-talet  kom den åter till mera allmän användning.  Under långa marscher på landsväg samt vid  rörelse i bruten mark och i spridd ordning erfordras  vanligen icke taktmässigt steg, hvilket åter  eftersträfvas vid öfriga tillfällen. — Rörelsetakterna  äro till fots <i>vanlig marsch</i>, med 114—120  steg (80—95 m.) i minuten (under 1700-talet var  takten nere ända till 70—80 steg), och <i>språngmarsch</i>,  med 150—170 steg (högst 150 m.), till  häst nästan öfverallt <i>skridt</i>, med 125—150 steg  (100—115 m.), <i>traf</i>, med 300 steg (225 m.),  <i>galopp</i>, med 450—500 steg (350 m.), allt i  minuten, och <i>fyrsprång</i>. — 5. <i>Mek.</i> Se  Fyrtaktprincipen och Gasmaskin. — 6. <i>Mus.</i> (fr.  <i>mesure</i>), urspr. de afmätta slag med handen eller med  en staf, genom hvilka dirigenten reglerar ett  tonstyckes utförande; däraf benämning på de små  likformiga tidsafdelningarna i tonernas fortskridande  rörelse. En takt innebär enkel omväxling  af några betonade och obetonade tidsenheter  (taktdelar), som dock kunna klyfvas i smärre  värden eller sammandragas till längre. I  mensuralmusik (se d. o.) markerade anföraren längden  af en semibrevis (vår heltakt), hvarför namnet  takt äfven öfverflyttades på denna tidsenhet.  I den nyare musiken sammanfattas under namnet  takt vanligen minst två eller tre taktslag,  nämligen ett nedslag (<i>thesis</i>, stark taktdel) och ett  eller två uppslag (<i>arsis</i>, svag taktdel).  Taktarten tecknas vid styckets början genom ett  bråktal, hvari nämnaren anger, hvad slags noter  räknas såsom taktdelar, och täljaren anger,  huru många af dessa räknas till en takt. Så  uppstå till en början de enkla takterna (2/4, 3/4, 2/8, 3/8  o. s. v.) samt sedan, genom fördubbling eller  sammanslagning af dessa, de sammansatta  takterna (4/4, 6/4, 6/8, 5/4, 9/8, 12/16 o. s. v.). 4/4-takten  eller ”heltakten” (som fylles af en helnot, ?) tecknas  dock ej i bråkform, utan medelst tecknet ?, som  eg. är en lämning från mensuralmusikens  halfcirkel. Bråket eller bokstafven kallas  taktföreteckning (jfr Företeckning) eller  takttecken. Takterna begränsas genom  taktstreck, som dragas lodrätt öfver notsystemet  strax framför den starkaste taktdelen (<i>thesis</i>). De  blefvo ej vanliga i notskriften förr än efter 1600,  men användes långt förut i tabulaturerna för  orgel och luta. Taktdelarnas längd kan bestämmas  genom taktmätare (se Metronom).  Tvådelad takt kallas jämn, tredelad ojämn eller  tretakt (trippeltakt). Fem- och sjudelningar äro  mera sällsynta. Dirigentens staf kallas  taktpinne (ty. <i>taktstock</i>), och taktslagning l.  taktering benämnes den teckengifning, hvarmed  han försinnligar ett tonstyckes rytm och takt  och dynamik för att åstadkomma enhetlig  öfverensstämmelse i flera spelandes eller sjungandes  samverkan.  Jfr Alla breve, Dirigera,  Rytm och Upptakt. — 7. <i>Ridk.</i>, den gångart  (skridt, traf, galopp eller fyrsprång), hvari hästen  förflyttar sig; den för takten bestämda farten  benämnes tempo (se d. o.). Jfr ofvan 4. — 8.  <i>Språkv.</i>  Se Språktakt.       4. C. O. N.  6. A. L.  (E. F—t.)  7. B. C—m. 
<b>Takta.</b>  Se Trippa. 
<b>Taktart,</b> Taktdel, <i>mus.</i>  Se Takt 6. 
<b>Taktegel.</b>  Se Tegel. 
<b>Taktera,</b> Taktering, <i>mus.</i>  Se Takt 6. 
<b>Takterrass,</b> Terrasstak, <i>bygnk.</i>, ett nästan  horisontalt tak, bildande en med bröstning försedd  plattform ofvanpå en byggnad. Dylika tak,  allmänna i Medelhafsländerna, förekommo redan hos  de gamle romarna, hvilkas <i>solaria</i> ofta voro  prydda med buskar, klängväxter, blommor etc.  och för husets invånare utgjorde luftiga och  behagliga uppehålls- och hviloplatser.  Jfr  Takträdgård.        C. G—m. 
<b>Taktföreteckning,</b> <i>mus.</i>  Se Företeckning. 
<b>Taktik</b> (grek. <i>taktikē</i>, konsten att uppställa en här  till strid), den del af krigskonsten, som  sysselsätter sig med läran om truppernas användning  i och för striden; fig.: sätt att gå till väga i  allmänhet. Taktiken omfattar grunderna för truppers  uppställning, rörelser och strid, beträffande  såväl enskilda vapen som större afdelningar,  ända till arméer, sammansatta af alla vapen.  Man indelar taktiken dels i formell l.  elementartaktik, hvarmed man förstår  grunderna för de olika vapenslagens användning, utan  hänsyn till marken eller yttre omständigheter, och 
page_number=178, index= - Taktik  - Takting  - Taktisk  - Taktiska utbildningskursen för kaptener  - Taktiska öfningar  - Taktmätare  - Taktpinne  - Taktridning  - Takträdgård 
i använd taktik, hvari innefattas användningen med hänsyn till fiende och terräng af trupper, sammansatta af olika vapenslag, dels efter vapenslagen i infanteri-, kavalleri- och artilleritaktik, dels efter de olika slagen af verksamhet i marschtaktik, stridstaktik o. s. v., dels efter truppernas formering i linjar-, kolonn- eller masstaktik, dels slutligen i lägre l. vapenslagens taktik och högre taktik (i den förra behandlas hvarje vapen för sig, äfven med hänsyn till fiende och terräng, i den senare de större truppafdelningarna med alla vapen förenade). Taktiken i sin helhet innefattar truppernas organisation för striden samt marscher, bevakning, hvila och strid, i hvad rör såväl mindre afdelningar som hela arméer. Den större taktiska skickligheten hos befälet att anordna och leda striden samt hos trupperna, så höga som låga, att på verksammaste sätt ingripa och, då befallningar utebli, handla i den högre ledningens anda bidrar i väsentlig mån till segern. Jfr Krigskonsten. — Taktiken i sjökriget benämnes vanligen sjötaktik. — Taktiker, person, som är förfaren i taktiken. C. O. N. 
<b>Takting,</b> <i>metr.</i>, af B. Risberg bildad term, som betecknar en vers med hänsyn till antalet däri ingående takter: entakting l. monopodi, tvåtakting l. dipodi o. s. v. Längre verser än åttataktingar äro sällsynta. R—n B. 
<b>Taktisk,</b> som tillhör taktiken (se d. o.). — Om <i>taktiska enheter</i> och <i>taktiska punkter</i> l. <i>stödje</i>-punkter se Bataljon och Fältbefästning. 
<b>Taktiska utbildningskursen för kaptener.</b> Se Majorskursen. 
<b>Taktiska öfningar,</b> <i>krigsv.</i>, kallas i allmänhet sådana öfningar, som gå ut på att utan trupp utbilda befälets förmåga af truppföring. Benämningen sammanfaller i själfva verket med fältöfning (se d. o.). C. O. N. 
<b>Taktmätare,</b> <i>mus.</i> Se Metronom och Takt 6. 
<b>Taktpinne,</b> <i>mus.</i> Se Takt 6. 
<b>Taktridning,</b> ridk., afser att lära ryttaren att rida och hästen att röra sig i reglementeradt tempo (se d. o.) under hvarje takt (se d. o. 7). Ett noggrant hållande af tempot är nämligen af den största betydelse för kavalleriets uthållighet och sammanhållning. Taktridning öfvas lämpligast på härför särskildt utstakad taktridningsbana, på hvilken de afstånd, som under loppet af en minut skola tillryggaläggas i skridt, traf och galopp, utmärkas med t. ex. olikfärgade flaggor. B. C—m. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Takträdgård, huset n:r 88 Drottninggatan, Stockholm.</tr></table> <b>Takträdgård,</b> trädgård, anlagd på ett horisontellt ("platt") hustak, dit matjord förts upp. Då man vid stadsbygge utrotar naturen och för upp hus vid hus, utan att lämna plats på marken för litet grönska mellan dem, kan det gälla som en försoningsgärd att låta husen själfva uppbära något af den fägring, som det icke förunnats marken att skänka. Det är f. ö. icke blott fägnad för ögat och sinnet, som kan vinnas af takträdgårdar; dessa kunna äfven, lämpligt anordnade, i sin mån bidraga till folknäringen genom att frambringa lifsmedel. Gifvetvis kräfva takplanteringar särskildt därför konstruerade horisontella och starka takbjälklag. (De fleste arkitekter hålla visserligen före, att dessa platta tak icke lämpa sig för vårt hårda klimat, men detta är ett misstag. Just de svåra förhållanden, som å byggnader följa med det nordiska klimatet, framkallade af smältande snö och frysande vatten, kunna fullständigt undvikas genom dessa plana tak, förutsatt att de rätt konstrueras och rätt utföras. De passa särskildt bra vid affärsgator. De sluttande taken däremot medföra olägenheterna af nedrasande snö- och ismassor, vattenkaskader från sönderfrusna stuprör, fara för takarbetares nedstörtande, skador på under taket liggande byggnadsdelar genom uppkomna läckor i beläggningsmaterialet o. s. v. Från det horisontella taket behöfver aldrig en skyffel snö skottas, och invändiga stuprör kunna därifrån afleda vattnet utan obehag af något slag. Ett rätt anlagdt platt tak kostar visserligen mera i utförande, men kräfver mycket mindre i underhåll och erbjuder stor eldsäkerhet, oafsedt så många andra fördelar. Jfr Taktäckning.) 
Till att rätt anordna en takträdgård kräfves en alldeles särskild erfarenhet utöfver den, som en trädgårdsman i allmänhet eger. Det gäller att med relativt små jordmängder åstadkomma bästa möjliga resultat samt att lämpligt fördela jordmängderna efter byggnadens bärande delar, och härvid måste arkitekten och trädgårdsmannen intimt samarbeta. För att skydda planteringarna mot de hårda vindar, som ofta blåsa fram öfver taken, och för att bereda skydd åt personer, som 
page_number=179, index= - Takträdgård  - Taktslagning  - Taktstreck  - Takttecken  - Taktäckning  - Taku  - Takvatn  - Takved  - Takwim  - Takvinkel  - Takygraf  - Takyhydrit  - Takykardi 
vistas på taket, bör byggnaden upptill afslutas med en hög barriär. Just denna begränsning af byggnaden uppåt kan medge en vida vackrare och, om man så vill rikare arkitektur än det hos oss vanliga byggnadssättet. Gifvet är, att den relativt grunda jorden i en takträdgård hastigt uttorkar. Det är därför af vikt att välja jord, som kvarhåller fuktigheten såvidt möjligt, och att sörja för, att bevattningen kan ske på ett bekvämt och effektivt sätt. Bäst sker detta så, att jordpartierna inhägnas med låga socklar af betong eller klinker och att bevattningen kan vid behof ske underifrån, så att vattnet stiger upp genom jorden, hvilket dock kräfver en mycket omsorgsfull anläggning. — Växtvalet för en takträdgård kan ju variera i det oändliga alltefter tycke och smak. Som regel kan dock gälla att utmed murar, skorstensstockar och barriärerna bäst anbringas spaljéträd, spaljébuskar eller klängväxter, hvartill lämpligen kunna användas äpplen, päron, plommon, körsbär, röda vinbär, vildvin, clematis, klangrosor, rosenbönor, klängkrasse (<i>Tropæolum peregrinum</i>). F. ö. kan takträdgården inrymma hvarjehanda blomster- och köksväxter, af de senare t. o. m. potatisland, morotsängar o. s. v. I en takträdgård på ett högre hus förnimmer man mycket litet af gatans buller och kvafva sommarluft. Jfr Takterrass. W. K—g. 
<b>Taktslagning,</b> <i>mus.</i> Se Takt 6. 
<b>Taktstreck,</b> <i>mus.</i> Se Takt 6. 
<b>Takttecken,</b> <i>mus.</i> Se Takt 6. 
<b>Taktäckning,</b> <i>bygnk.</i>, den del af yttertakkonstruktionen, som, buren af taklaget, afser att skydda byggnaden mot nederbörden. På taktäckningens täthet beror byggnadens bestånd; därför måste den största uppmärksamhet egnas åt takets intäckande och åt dess underhåll. De hos oss vanligaste taktäckningsämnena äro <i>näfver</i>, <i>halm</i>, <i>spån</i>, <i>bräder</i>, <i>skiffer</i>, <i>tegel</i>, <i>papp</i>, <i>plåt</i> af järn, koppar, zink eller bly, <i>asfalt</i>, <i>holtscement</i>. Till taktäckningen räknas äfven det för dessa täckningsämnen behöfliga underlaget, hvilket i de flesta fall numera består af en underpanel af spåntade bräder, spikade på den bärande delen af takkonstruktionen (sparrar, åsar), som underlag för tegel används, då icke vindsrum förekomma, endast läkt; som underlag för asfalt och holtscement används betong l. betongplattor. De sistnämnda täckningsämnena liksom näfver behöfva själfva, ehuru af olika anledningar, betäckning af grus, jord eller torf. Denna betäckning af asfalt- och holtscementtak afser att skydda själfva täckningsämnet mot solhettans uppmjukande inverkan samt mot nötning å plana tak, afsedda för människor att vistas på. Göres takkonstruktionen tillräckligt stark, kan på ett dylikt tak påföras matjord till lagom djup för planteringar. På näfvern åter måste man lägga jord för att hålla den i sitt läge, hvilket i äldre tider äfven skedde medelst s. k. <i>takved</i>, d. v. s. klufna stockar nående från takfoten och ett stycke öfver taknocken, där de saxades ihop med takveden från andra takfallet. Ett näfvertak, täckt med jord eller torf, <i>torftak</i>, måste ha en relativt svag lutning, för att icke jorden skall sköljas ned af regnet; täckes näfvern med takved, kan lutningen göras brantare. Täckningsmaterialen påläggas endera som fjäll — näfver, halm, spån, skiffer, tegel — eller som ett helt sammanhängande täcke — papp, plåt af järn, koppar eller bly, asfalt, holtscement o. s. v. I allmänhet fordra i vårt klimat de fjällartade betäckningsämnena hög takresning med brant lutning för att hindra regn och yrsnö att af blåsten pressas in mellan fjällen. Används som täckningsmaterial hopfalsad plåt, kan taklutningen göras betydligt svagare. Horisontala tak måste täckas med fullkomligt fogfritt material, såsom asfalt eller holtscement. Valet af täckningsämne beror alltså i viss mån på takets form. Om åter materialet på grund af lokala eller ekonomiska förhållanden är gifvet, måste takets form och konstruktion anpassas därefter. Billigast och minst varaktigt är papptaket, dyrast äro tak, täckta med koppar- eller blyplåt. Dessa senare äro också de varaktigaste och medföra, om de blifvit sakkunnigt och omsorgsfullt pålagda, knappast några underhållskostnader. Öfriga här angifna täckningsämnen fordra i allmänhet mycken tillsyn och återkommande reparationskostnader, men kunna, om de väl underhållas, räcka lika länge som koppar- eller blytak. Torftaket torde dock öfverträffa alla andra i varaktighet; underhållskostnaderna äro inga, då det näppeligen kan repareras, utan att helt omläggas. Att det ej oftare används, torde bero därpå, att det lämpar sig endast för byggnader af rektangulär form utan några utsprång och med låga takfall åt två håll. Det är icke heller billigt på grund af den mängd jord och torf, som skall föras upp på detsamma, och dess tyngd fordrar en kraftig underbyggnad. Se äfven Asfaltpapp, Fals, Spån, Takskiffer och Tegel. I. G. C. 
<b>Taku,</b> befästningar i kinesiska prov. Tschi-li, vid mynningen af Peihofloden. Se Kina, sp. 50—51. 
<b>Takvatn,</b> en 17,1 kvkm. stor, omkr. 7 km. lång norsk insjö, 175 m. ö. h., i Baksfjord härad, Tromsö amt, afflyter genom Takelven, som löper genom den öde Takelvdalen och faller ut i Maalselven, efter att 6 km. ofvanför utloppet ha bildat den våldsamma Stygfossen och omedelbart före forsningen med hufvudfloden den höga Takelvfossen. K. V. H. 
<b>Takved,</b> <i>bygnk.</i> Se Taktäckning. 
<b>Takwim.</b> Se Almanack, sp. 655. 
<b>Takvinkel,</b> <i>bygnk.</i>, kallas den inåtgående vinkel, som uppstår, då två sneda takfall mötas, t. ex. vid frontespistak, vindskupor, korskyrktak. Fmn. 
<b>Takygraf,</b> Tachygraf (af grek. <i>tachys,</i> snabb, och <i>grafein,</i> skrifva). Se Optisk telegraf, sp. 784. — Takygrafi (tachy-). Se Stenografi. 
<b>Takyhydrit,</b> Tachyhydrit, äfven Tachydrit (af grek. <i>tachys,</i> snabb, och <i>hydor,</i> vatten), <i>miner.</i>, ett af klormagnesium, klorkalcium och vatten bestående, starkt delikvescerande (sönderflytande) salt (däraf dess namn) af gul färg, som förekommer tillsammans med karnallit i kalisaltgrufvorna vid Stassfurt. Ant. Sj.* 
<b>Takykardi,</b> Tachykardi (af grek. <i>tachys,</i> snabb, och <i>kardia,</i> hjärtat), <i>med.</i>, i allmänhet ett påskyndadt hjärtarbete med en abnormt hög pulsfrekvens. Takykardi kan förekomma som ett konstant fenomen vid vissa sjukdomar, såsom vid vissa, utpräglade fall af Basedowska sjukdomen 
page_number=180, index= - Takykardi  - Takylit  - Takypod  - Takyskop  - Takytrop  - Taköl  - Tal 
(se d. o.), och ställes då i samband med ett retningstillstånd hos hjärtats accelererande (påskyndande) nerver från det s. k. sympatiska nervsystemet. Man använder äfven termen takykardi för tillfällig, häftig hjärtverksamhet och ökad pulsfrekvens, såsom efter stark kroppsansträngning, vid psykisk oro m. m. Takykardi kan förefinnas äfven som ensamt sjukdomsfenomen och inordnas då bland de s. k. hjärtrytmsjukdomarna. Den kan därvid påkomma anfallsvis, s. k. <i>tachykardia paroxysmalis,</i> då hjärt- och pulsslagen, vanligen fortfarande fullt regelbundna, ofta öka till det dubbla fysiologiska antalet eller mer (140—200 i min.). Dylika anfall kunna påkomma vanligen alldeles plötsligt, ofta utan känd yttre anledning, och den uppjagade hjärtverksamheten kan fortsätta oförändrad under timmar till dygn, för att plötsligt lika hastigt, som den kommit, af sig själf återgå till den normala rytmen. Dessa sjukdomstillstånd ha hittills räknats till de s. k.  hjärtneuroserna, ehuru deras orsak ännu icke är fullt klar. Prognosen är oftast god, och det subjektivt mer eller mindre besvärande anfallet går öfver af sig själf, ehuru det lätt återkommer. Stundom kan en frivilligt framkallad kräkningsrörelse kupera detsamma. — Takykardi är slutligen stundom ett symtom af vissa förgiftningar, t. ex. med nikotin. I. H. 
<b>Takylit,</b> Tachylit l. Tachylyt (af grek. <i>tachys,</i> snabb, och <i>lithos,</i> sten), <i>petrogr.</i>, benämnde Breithaupt ett obsidianliknande mineral, som utmärkes för sin med skumning förenade lättsmälthet. Det betraktas numera som en glasig basalt och uppträder i kulformiga partier eller som vulkaniska bomber med basalter, bl. a. i Vogelsberg i Hessen. Hj. Sj. 
<b>Takypod</b> [-påd; af grek. <i>tachys,</i> snabb, och  <i>pus,</i> genit. <i>podos,</i> fot), en af E. Petrini  uppfunnen, genom trampning framdrifven maskin,  afsedd att i likhet med velocipeden utgöra ett  fortskaffningsmedel för en person vid färd på gata  eller landsväg. I motsats till velocipeden, på  hvilken passageraren "rider", fästes takypoden  vid fötterna (se fig.). Den består väsentligen af  två i vinkel mot hvarandra ställda och genom  en axel inbördes saxartadt förbundna armar med  hvar sitt hjul. I armarnas öfre ändar är  upphängd en trampplatta, som intar sitt högsta läge,  då takypoden icke används. Vid nedtrampning  sträfva armarna att skiljas åt, och därvid  uppkommande kraft öfverföres på en drifmekanism  med kedja och frihjulsanordning liknande en  velocipeds. Hvardera foten utrustas med en takypod,  fullt fri från den andra. Med takypoden lär  kunna uppnås samma hastighet som med velociped,  och som fördelar framför denna framhållas,  att takypoden erbjuder ett stabilt jämviktsläge  mot det labila å en vanlig bicykel, att takypoden  lämnar händer och armar fria, att den är lätt  att transportera och därför utan svårighet kan  medtagas, t. ex. i trappa, på spårvagnar o. s. v.,  samt att den medger uppstigande uppför branta  backar utan stor ansträngning.       Fmn. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Takypod.  (Till art. Takypod, sp. 323.)</tr></table> 
<b>Takyskop</b> [-skåp; af grek. <i>tachys,</i> snabb, och  <i>skopein,</i> se].  Se Kronofotografi, sp. 35. 
<b>Takytrop</b> [-tråp], Tachytrop (af grek.  <i>tachys,</i> snabb, och <i>tropos,</i> vändning), hastighetsindikator,  ett instrument för uppmätning af rotationshastigheten, särskildt hos elektriska apparater.  
<b>Taköl.</b> Se Taklagsöl. 
<b>Tal,</b> <i>mat.</i> Om man vid en sammanfattning af föremål (en mängd) bortser från de särskilda föremålens olika egenskaper och endast fasthåller hvad som är oberoende af dessa skiljaktiga egenskaper, erhålles begreppet antal, hvarigenom den gifna mängden skiljer sig från en sådan med flera eller färre föremål af samma slag som den gifnas. Bortser man dessutom från alla öfriga, för föremålen gemensamma egenskaper, utom den att hvarje föremål är <i>ett,</i> erhåller man begreppet tal, d. v. s. antal abstrakta enheter. Då talet utgör ett af matematikens enklaste begrepp, kan det icke i egentlig mening definieras, vare sig som "rörelsens (tidens) mått" eller på något annat liknande sätt. Det genom abstraktion vunna begreppet tal är, närmare bestämdt, helt positivt tal. Med de <i>hela</i> positiva talen kan man operera i enlighet med de allmänna aritmetiska reglerna, och man erhåller därigenom andra hela positiva tal. I vissa fall ge dock kalkylerna icke något sådant resultat, t. ex. då frågan är att dela 7 i åtta lika delar, och i denna händelse skulle den framställda frågan egentligen betraktas som orimlig. Då emellertid ett sådant betraktelsesätt i vissa fall skulle ur praktisk synpunkt vara olämpligt och då det dessutom i rent matematiskt afseende är af intresse att inskränka de obesvarbara frågorna till ett minimum, har man successivt generaliserat talbegreppet. För att vid divisioner erhålla en kvot, äfven då divisorn ej är en faktor till dividenden, ha <i>brutna tal</i> l. <i>bråk</i>, blifvit införda. På samma sätt ha operationer af formen <i>a—b</i> och <i>√c,</i> där <i>b</i> är större än <i>a</i> och 
page_number=181, index= - Tal  - Tala (Talia)  - Talaat pascha  - Talabrica  - Talaing  - Talalgi  - Talamanca  - Talan 
där <i>c</i> icke är en jämn kvadrat, gett anledning till införande af <i>negativa</i> och <i>irrationella</i> storheter. Slutligen har behofvet af en matematisk formel för lösningen af sådana ekvationer som <i>x2</i> = — <i>a2</i> föranledt talområdets utvidgande till att omfatta äfven <i>imaginära</i> tal. Genom den högre analysens utveckling har det sedan visat sig, att dessa nya slag af tal ega en vida större betydelse, än man vid deras första uppträdande kunnat ana, och att deras strängt vetenskapliga definition måste grundas på mycket djupgående undersökningar. Dock bör anmärkas, att vissa författare som "tal" räkna blott de positiva talen och åt de öfriga ge namnet "storheter". — Utom den indelning af talen, som nu blifvit angifven, finnas äfven andra, som utgå från mera sekundära synpunkter. Så skiljer man mellan <i>grundtal</i> och <i>ordningstal, benämnda</i> (konkreta) och <i>obenämnda</i> (abstrakta) tal — af hvilka dock egentligen blott de obenämnda äro tal i sträng mening — , <i>primtal</i> och <i>sammansatta tal</i> (se Talteori) o. s. v. Om <i>transfinita</i> tal eller storheter se Oändligheten. Om polygonaltal se d. o. — Om åtskilliga tals symboliska betydelse se Talsymbolik. I. F.) 
<b>Tala</b> (Talia), stad i egyptiska prov. (mudirije) Menufije, vid järnvägen Tauta—Schebin el Kom. 15,018 inv. (1907). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Talaat pascha,</b> turkisk statsman, f. i aug. 1874 i Adrianopel, var vid utbrottet af den ungturkiska revolutionen sommaren 1908 telegraftjänsteman i Saloniki och innehade där den ledande ställningen inom den "Kommitté för enighet och framsteg", som var den revolutionära rörelsens centralpunkt. Efter revolutionens seger blef T. bej, som han då kallades, led. af det turkiska parlamentet och en bland dettas vicepresidenter, samtidigt med att han som ungturkiska kommitténs ordf. behöll högsta ledningen af hela rörelsen. Till en början höll han sig i bakgrunden, men aug. 1909 öfvertog han efter Ferid pascha inrikesportföljen i Hilmi paschas ministär. I ett cirkulär till de lokala förvaltningsmyndigheterna inskärpte han nödvändigheten af hänsynsfull behandling af alla utlänningar som en nödvändig förutsättning för möjligheten att framdeles få kapitulationerna upphäfda. Stridigheter mellan ungturkiska kommittén och krigsministern Mahmud Schefket pascha äfvensom söndring inom kommittén mellan en moderat och en nationalistisk-chauvinistisk flygel föranledde T., hvilken kvarstannat som inrikesminister under storvesiren Hakki pascha, att febr. 1911 afgå. Efter mordet på storvesiren Mahmud Schefket (juni 1913) inträdde T. som inrikesminister i den under prins Said Halim rekonstruerade nya ministären, där han snart blef den verklige ledaren, äfven af utrikesärendena, hvilkas ledning formellt låg i storvesirens egna händer. Det var sålunda T., som hösten 1914 i förening med den nye krigsministern Enver pascha genomdref Turkiets anslutning till centralmakternas krigsförbund emot den i det längsta vankelmodige storvesirens betänkligheter. Under Världskriget ha T., Enver pascha och marinministern Djemal pascha utgjort ett slags styrande triumvirat, och T:s ledande ställning inom detta fick sitt formliga uttryck, då Said Halim afgick från storvesiratet och T., upphöjd till pascha, trädde i spetsen för en ny, uteslutande af gamla medlemmar af ungturkiska kommittén bildad ministär (7 febr. 1917). Vid ett besök i Berlin (april s. å.) befäste den nye storvesiren sina förbindelser med den tyska riksledningen, och han var följande året turkisk delegerad vid fredsförhandlingarna med Ryssland i Brest-Litovsk och med Rumänien i Bukarest. Vid tronskiftet juli 1918 bekräftade den nye sultanen Muhammed VI omedelbart T. i dennes värdighet som storvesir. T. skildras som en energisk och modig, enkel och lätt-tillgänglig, ytterst arbetsam, men också ytterligt hänsynslös man; denna hans hänsynslöshet torde ej minst ha framträdt vid behandlingen under Världskriget af Turkiets armeniska undersåtar, för hvilken T. till stor del bär ansvaret. V. S—g. 
<b>Talabrica,</b> stad. Se Aveiro. 
<b>Talaing,</b> folk. Se Mon. 
<b>Talalgi</b> (af lat. <i>talus,</i> fotknöl, och grek. <i>algos,</i> smärta), <i>med.</i>, smärta i talus, hvarmed i detta fall vanligen menas hälen, är vanligen utlöst genom ett tryck på en känselnervgren och förekommer icke sällan vid giktiska tillstånd, orsakade af aflagringar af urinsyrade salter (s. k. urat inom eller omkring denna nerv). En liknande benämning för samma sak är kalkaneodyni (af lat. <i>calcaneum,</i> häl, och grek. <i>odyne,</i> smärta). I. H. 
<b>Talamanca,</b> sydöstra delen af Costa Rica, från Puerto Limon söderut öfver Panamas gräns, ett högbergsland med toppar af 2,500—3,000 m., rikt på floder, bräddade af dalar, som prunka med tropikernas hela rikedom, och små högslätter, som njuta den eviga vårens klimat. Bergstopparna äro vulkaner (overksamma), nästan alla klädda af rik trädvegetation ända upp till spetsarna. Indianbefolkningen i denna trakt sammanfattas under namnet Talamanca. De grupper (chiripo, cabecar, viceita, bribri, tiribie), som besökts af Gabb, Thiel och Bowallius, bära ännu pannprydnader af fjädrar samt halsband af tänder och färgade pärlor och bo i <i>palenque,</i> stora, för flera familjer afsedda hyddor af trädstammar och grenar. Chiripo och cabecar äro kristnade. På grund af T:s rykte för guldrikedom sökte spanjorerna under eröfringstiden, ehuru förgäfves, bemäktiga sig landet, och äfven senare försök att från det inre af Costa Rica tränga in i detsamma ha misslyckats. Jfr uppsats af K. Bowallius i "Ymer" (1885). (Wbg.) 
<b>Talan,</b> <i>jur.</i> Den part, som inleder rättegång, käranden, riktar därmed till domstolen en anhållan om rättsskydd; denna anhållan är kärandens talan l. käromålet. Den begäran om rättsskydd, som svaranden i anledning af käromålet riktar till domstolen, är svarandens talan. Det är kärandens talan, som anger föremålet för rättegången; svarandens talan kan ej gå utom de gränser för 
page_number=182, index= - Talan  - Talande ljusbåge  - Talande vapen  - Talang 
rättegången, som käromålet uppdragit. Utvecklingen af begreppet talan angår med hänsyn härtill hufvudsakligen kärandens talan. Denna talan, upplöst i sina olika element, innefattar ett påstående om rätt (resp. ett påstående om frihet från förpliktelse) samt anhållan af käranden, dels att domstolen skall ingå i pröfning af rättspåståendet, dels att domstolen skall tillerkänna käranden den rätt, som han påstår sig ega. Kärandens talan har sålunda två sidor: en formell, för så vidt den afser att i den anhängiggjorda rättegången erhålla ett afgörande öfver rättspåståendet, och en materiell, för så vidt den afser att ernå en dom öfver rättspåståendet af det innehåll käranden påyrkar. Bifall till talan är i hvartdera af dessa hänseenden beroende af sina särskilda betingelser, hvilkas förefintlighet domstolen har att pröfva, detta naturligtvis att förstå så, att domstolen i första hand har att pröfva talans formella befogenhet och endast om denna pröfning utfaller tillfredsställande den materiella befogenheten. Man kan sålunda säga, att kärandens talan anger de båda hufvudföremålen för domstolens pröfning; det ena utgöres af betingelserna för pröfning af det materiella rättspåståendet eller hvad man inom processteorien kallat processförutsättningarna, det andra utgöres af själfva detta rättspåstående eller hvad som enligt svenskt juridiskt språkbruk benämnes själfva saken. Då kärandens ändamål med rättegången är att ernå en pröfning af saken, d. v. s. det påstådda materiella rättsförhållandet, betecknar man detta som processens föremål i egentlig mening. — Alltefter beskaffenheten af det rättsskydd, som i tvistemål käranden begär, skiljer man emellan olika slag af talan: kondemnatorisk talan, fastställelsetalan och talan, som går ut på vinnande af en konstitutiv dom. En kondemnatorisk talan l. fullgörelsetalan innefattar ett yrkande af käranden, att domstolen skall ålägga svaranden att till käranden fullgöra en prestation, vanligen bestående i betalning af ett penningbelopp; processföremål i en rättegång, som har en sådan talan till innehåll, är ett anspråk (= en rättighet till prestation), som käranden vill ha svaranden förpliktad att uppfylla. Vid fastställelsetalan går kärandens yrkande ej längre än att domstolen skall fastställa, hur det i ett visst rättsligt afseende förhåller sig emellan parterna, och käranden yrkar icke, att svaranden skall förpliktas att fullgöra något. Hvad slutligen angår den talan, som går ut på en konstitutiv dom, så är det därvid fråga om en kärandens påstådda rätt att få till stånd en rättsändring gentemot svaranden; denna rättsändring skall åstadkommas genom själfva domen, som med hänsyn därtill betecknas såsom konstitutiv (t. ex. äktenskapsskillnadsdom). Se vidare Fastställelsetalan. E. K. 
<b>Talande ljusbåge,</b> Sjungande ljusbåge, <i>fys.</i> Om en växelström får öfverlagra en likriktad ström, som passerar genom en båglampa, kan denna under därför lämpliga betingelser bringas att ljuda och kan äfven återge talljud. Den härför behöfliga anordningen åskådliggöres af figuren. Från ett batteri (B) ledes ström genom ett regleringsmotstånd (<i>R</i>) och den primära lindningen hos en induktionsrulle (<i>I</i>) till båglampan (<i>L</i>). I induktionsrullens sekundära lindning är en mikrofon (M) jämte ett element (E) inkopplad. Om man talar eller sjunger i mikrofonen, uppkomma till följd af motståndsförändringarna i mikrofonen (se d. o.) strömvariationer i mikrofonströmkretsen och härigenom på grund af induktion växelströmmar i strömkretsen genom ljusbågen. Då växelströmmarna öfverlagra den likriktade strömmen i sistnämnda strömkrets, kommer strömstyrkan att undergå rytmiska förändringar, hvarvid rytmen bestämmes af de toner, som talats eller sjungits i mikrofonen. Genom dessa rytmiska förändringar af strömstyrkan framkallas motsvarande förändringar i värmeutvecklingen och därmed äfven i ljusintensiteten hos bågen. Luften omkring ljusbågen råkar på grund af variationerna i värmeutvecklingen i svängningar, hvarigenom de i mikrofonen åstadkomna ljuden kunna återges. Man kan äfven låta ljuset från den talande ljusbågen falla på en i rörelse försatt fotografisk film, på hvilken de rytmiska ljudvariationerna komma att återges genom starkare eller svagare svärtning. Om en sådan film med samma hastighet får passera framför en med en konstant ljuskälla belyst selencell (se d. o.), så kan ljudet återges af en med cellen kombinerad telefon på samma sätt som vid Simons och Bells ljustelefon (se d. o.). — Jfr Duddell. Se uppsats af O. Gallander i "Nord. tidskr." (1903). T. E. A. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Talande vapen,</b> <i>her.</i> Se Vapen. 
<b>Talang</b> (fr. <i>talent,</i> af lat. <i>talentum,</i> grek. <i>talanton,</i> våg, vikt, en viss penningsumma; jfr Talent), framstående skicklighet, naturlig begåfning, som genom öfning utvecklats till öfverlägsen färdighet eller förmåga; person, som eger en sådan utmärkt förmåga. Hvad som skiljer talangen från snillet (geniet) är bristen på skapande ursprunglighet (originalitet). Talangen reproducerar ett förut gifvet innehåll; den bryter inga nya banor, ehuru den visserligen kan under gynnsamma omständigheter åstadkomma (i synnerhet i formellt afseende) så utmärkta resultat, att de göra intryck af snilleverk. Inom kulturarbetet ha talangerna den allt annat än oviktiga uppgiften att i detalj vidare utveckla, förklara och fruktbargöra de stora tankar, som snillena framkasta. Se J. Volkelt, "System der ästhetik", III (1914). Jfr vidare Snille. — Ordets betydelse af "naturlig begåfning" härleder sig från liknelsen i Matt. 25 om tjänaren, som gömde sitt "pund" (den grekiska texten har här "talanton") i jorden. I 
page_number=183, index= - Talang  - Talapoins  - Talar  - Talarant  - Talaria  - Talarkonst  - Talaro  - Talas  - Talassio  - Talassioterapi  - Talaut  - Talavera de la Reina  - Talayots  - Talbach  - Talbot  - Talbot, George  - Talbot, Richard  - Talbot, Charles 
Sverige har folketymologien omtydt ordet <i>tal</i>ang till "<i>tal</i>gåfva". 
<b>Talapoins,</b> buddistiska munkar. Se Kambodja, sp. 706. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Brittisk universitetsmani talar (eng. <i>gown</i>).</tr></table> <b>Talar.</b> 1. (Lat. <i>vestis talaris,</i> af <i>talus,</i> fotknöl, ankel), en vanligen mörk, fotsid, vid och veckrik dräkt med ärmar, hvilken i vissa länder bäres af präster (se Cingulum), lärde och jurister. I Sverige begagnas ordet stundom om den purpurröda, hermelinsbrämade mantel, som bars af de forna riksråden. — 2. Stora salen i ett persiskt hus. Se Persien, sp. 541. 
<b>Talarant,</b> kronopark i Tåsjö revir, Härnösands öfverjägmästardistrikt, Västerbottens län, har enligt Domänstyrelsens beslut 6 okt. 1903 bildats af den Kramfors sågverk tidigare tilldelade stockfångstskogen Talarant. 2,455 har (1915). S—r. 
<b>Talaria</b> (lat., af <i>talus,</i> fotknöl), bevingade sandaler, sådana som Hermes (se d. o. fig. 2) och stundom äfven andra gudar framställdes bära. 
<b>Talarkonst.</b> Se Retorik. 
<b>Talaro</b> [-rå], i Levanten benämning på Maria-Teresia-thalern (se d. o.). 
<b>Talas.</b> 1. Berg och flod i Turkestan. — 2. Stad i Mindre Asien, vilajetet Angora, 6 km. s. ö. om Kaisarije, vid foten af den slocknade vulkanen Erdjijas dag. Den anlades på 200-talet samt har omkr. 3,000 inv. och en amerikansk protestantisk mission. 
<b>Talassio,</b> ett utrop, hvarmed vid fornromerska bröllop brudparet hälsades. Ursprunget och betydelsen af ordet äro okända, men ha varit föremål för flera osannolika gissningar. 
<b>Talassoterapi,</b> Thalassoterapi (af grek. <i>thalassa,</i> haf), hafskur. Se Hafsbad. 
<b>Talaut,</b> ögrupp. Se Salibabo. 
<b>Talavera de la Reina</b> [-ve'ra -re͡i'na], lat. <i>Caesarobriga,</i> fordom befäst stad i spanska prov. Toledo, på högra sidan af Tajo och vid järnvägen Madrid—Valencia—Lissabon. Omkr. 11,000 inv. Staden var förr berömd för sina sidenväfverier; nu är tillverkningen af lergods förnämsta industrigrenen. 27—28 juli 1809 segrade vid T. en engelsk-spansk truppstyrka under Wellesley öfver en öfverlägsen fransk armé, under konung Josef. Prinsen-regenten i England gaf Wellesley med anledning af denna seger titeln "Viscount Wellington of Talavera". (Wbg.) 
<b>Talayots</b> (arab., "vakttorn"), tornliknande byggnader på Menorca (se d. o.). Se O. Montelius, "Orienten och Europa" (i "Ant. tidskr. f. Sverige", 13, 1896). 
<b>Talbach,</b> alpström. Se Reuss. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>John Talbot, 1:e earlaf Shrewsbury.</tr></table> <b>Talbot</b> [tå'lbət], engelsk adelssläkt, hvars medlemmar under sju århundraden intagit framstående platser i Englands offentliga lif. En Richard T. omnämnes på 1080-talet i Domesdaybook, och släktens ättartal går med full säkerhet upp till en annan Richard T., som var Rikard Lejonhjärtas slottslofven på Ludlow castle. Genom rika och förnämliga giften kom släkten småningom att bli alltmer framskjuten, och John T., f. omkr. 1388, d. 1453, erhöll 1442 earlvärdighet af Shrewsbury. Han var tre gånger (1414, 1425 och 1445) lordlöjtnant på Irland och utmärkte sig under kriget i Frankrike för stor djärfhet, intog 1452 Bordeaux med omnejd, men besegrades 17 juli 1453 vid Castillon och stupade i slaget, hvilket kom att beteckna upphörandet för all framtid af det engelska väldet i Gascogne. Bland släktens medlemmar i nyare tid märkas följande: 
1. George T., 6:e earl af Shrewsbury, f. omkr. 1528, d. 1590, ärfde 1560 earlvärdigheten och var 1569—84 fångvaktare för Maria Stuart, som han bevakade på slottet Tutbury, Wingfield manor, Coventry, Chatsworth och Sheffield castle. Drottning Elisabet hyste stort förtroende för honom och uppdrog 1587 åt T. att presidera vid Maria Stuarts afrättning. Han gifte sig 1568 med Elizabeth Hardwick, vanligen kallad "Bess of Hardwick", f. 1518, d. 1608, en ytterst resolut och stolt, praktisk affärskvinna, bekant för sina omfattande slottsbyggnader och för sina tvister med sin make och med Maria Stuart. 
2. Richard T., earl och titulär hertig af Tyrconnel, f. 1630, d. 14 aug. 1691 i Limerick, stred mot Cromwell vid Drogheda 1649, undkom sedan till Spanien och Flandern, men återvände 1655 hem, häktades kort därpå såsom misstänkt för mordplaner mot Cromwell, lyckades emellertid fly till Bruxelles, återkom med Karl II 1660 samt blef kammarherre och personlig förtrogen åt dennes broder Jakob. Efter sin tronbestigning 1685 upphöjde Jakob T. till earl af Tyrconnel och gaf honom i uppdrag att på Irland organisera en katolsk armé. 1687 blef han vicekonung på Irland, och efter Jakobs afsättning i England var han dennes främste medhjälpare under fälttåget mot Vilhelm III:s trupper på Irland 1689—90 samt förde befälet i det för Jakob olyckliga slaget vid Boyne 1690. S. å. erhöll han hertigtitel. T. nödgades sept. 1690 fly till Frankrike, men återvände året därpå till Irland som Jakobs lordlöjtnant och afled af slag, kort efter det att Jakobs trupper definitivt besegrats vid Aughrim. 
3. Charles T., 12:e earl och 1:e hertig af Shrewsbury, f. 24 juli 1660, d. 1 febr. 1718, ärfde earlvärdigheten 1668, då hans fader föll i  duell med hertigen af Buckingham, 
page_number=184, index= - Talbot, Charles  - Talbot, William Henry Fox  - Talbotprocessen  - Talbotska linjerna  - Talbotypi  - Talca  - Talcahuano  - Taldik  - Talén, E.Z.  - Talén, Björn  - Talence 
öfvergick 1679 till protestantismen och var hofman först hos Karl II, sedan hos Jakob II, men inlät sig redan 1687 i korrespondens med Vilhelm af Oranien, flydde aug. 1688 till Holland och återvände nov. s. å. med Vilhelm, som mars 1689 gjorde honom till statssekreterare. När tories följande år fingo öfverhand i rådet, afgick T., som f. ö. uppgafs ha närmat sig jakobiterna. Han var ånyo statssekreterare 1694-—99, därefter öfverkammarherre till 1700, då han af hälsoskäl begaf sig på utrikesresor (han bodde bl. a. flera år i Rom). Hemkommen 1707, aflägsnade sig T. alltmer från whigpartiet, och han spelade 1710 en mycket framträdande roll vid det systemskifte, som bragte tories till makten i drottning Annas råd. S. å. blef han ånyo öfverkammarherre, var 1712—13 ambassadör i Paris och därpå lordlöjtnant på Irland samt utsågs 30 juli 1714 af den döende drottningen till riksskattmästare, på hvilken post han efter drottningens två dagar senare timade död genomförde den hannoverska tronföljdens definitiva erkännande. T. blef okt. 1714 Georg I:s öfverkammarherre, men afgick af hälsoskäl redan i juli 1715. Han var en man med sällspordt vinnande personlighet, kallades af Vilhelm III "hjärtanas konung" och af Swift "nationens gunstling", men sjuklighet och ett grubblande lynne gjorde honom vankelmodig i politiken. Dock utöfvade han vid kriserna 1688, 1710 och 1714 afgörande inflytande, hvarvid han emellertid af brist på uthållighet afstod för egen del från den politiska maktställning, som syntes stå öppen för honom. Hans <i>Correspondence</i> utgafs 1821 af W. Coxe. 1—3. V. S—g. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Talbot</b> [tå'lbət], William Henry Fox, engelsk uppfinnare på fotografiens område, f. 1800, d. 1877, medlem af Royal society 1831, parlamentsledamot 1832—34, gjorde 1834 försök att på kemisk väg fixera den optiska bilden i camera obscura och använde därtill ett med klorsilfver öfverdraget papper. På grund af klorsilfrets relativt ringa ljuskänslighet kröntes hans försök emellertid icke af någon större framgång. Då i jan. 1839 de första underrättelserna om Daguerres uppfinning genom tidningarna började meddelas, offentliggjorde T., som då ännu icke kände några detaljer af Daguerres uppfinning, i Royal society en afh. <i>Some account of the art of photogenic drawing, or the process by which natural objects may be made delineate themselves without the aid of the artists pencils.</i> 1841 uttog han patent på ett förfarande, som han kallade kalotypi (se d. o.), men som oftast benämnes talbotypi. T. publicerade 1844 <i>The pencil of nature,</i> som illustrerades af 12 fotografiska bilder på papper, framställda enligt det af honom uppfunna förfarandet. Det innehöll afbildningar af arkitektur, landskap, skulpturverk etc. och var ett af de första på rent fotografisk väg illustrerade arbetena. 1852 upptäckte T. ljuskänsligheten hos en blandning af bikromat och gelatin och stödde därpå förfaranden för fotografisk ståletsning och kopparetsning. T:s uppfinningar ha varit af utomordentligt stor betydelse i fotografiens utveckling. J. Htzg. 
<b>Talbotprocessen</b> [tå'lbət-], Pencoydprocessen, <i>metall.</i> Se Martinprocessen, sp. 1131. 
<b>Talbotska linjerna</b> [tå'lbət-], <i>fys.</i>, de af tyske professorn K. F. Wrede (d. 1826) upptäckta mörka linjer, hvilka uppträda i ett spektrum, som bildas, då ett interferensfenomen upplöses medelst en prisma. Engelske fysikern W. H. F. Talbot (se ofvan), efter hvilken dessa linjer fått sitt namn, iakttog dem (på 1830-talet), då han betraktade ett solspektrum genom en kikare och samtidigt från spektrets violetta sida insköt mellan kikaren och ögat ett glimmerblad, så att det täckte halfva pupillen. Sätter man två korsade nicolska prismor (se Nicols prisma) framför en smal springa, genom hvilken solljus intränger i ett mörkt rum, samt lägger mellan dem ett gipsblad, så att dess hufvudsnitt bildar 45 graders vinkel med prismornas polarisationsplan, och låter därefter det inträngande ljuset gå genom en prisma, kan man medelst en kikare se talbotska linjerna i det spektrum, som bildats. Esselbach har med tillhjälp af talbotska linjerna bestämt de ultravioletta strålarnas våglängd. A. Bi—n.* 
<b>Talbotypi,</b> <i>fotogr.</i> Se Kalotypi och Talbot, W. H. F. 
<b>Talca,</b> provins i Chile, mellan prov. Curico i n. samt Maule och Linares i s. 9,945 kvkm. 132,982 inv. (1911). Större delen af prov. består af slätter, som fordra konstgjord bevattning. I Anderna ligga vulkanerna Descabezado (omkr. 3,900 m.) och den nästan lika höga Cerro Azul. Hufvudstaden T., vid Claro, en biflod till Maule, cch vid järnvägen Santiago—Chillan, har omkr. 38,000 inv. 
<b>Talcahuano</b> [-kaω͡a'nå], hamnstad till Concepción, Chile, 15 km. från nämnda stad, med pittoreskt läge vid Concepciónviken af Stilla hafvet. Omkr. 5,000 inv. T. är krigshamn och Chiles yppersta hamn, ytterligare förbättrad genom storartade hamn- och dockarbeten. Liflig handel. T. är utgångspunkt för den 772 km. långa järnvägen till Valparaiso och kommer att bli ändpunkt för den transandiska järnvägen från Buenos Aires. 
<b>Taldik,</b> en af Amu Darjas mynningsarmar. 
<b>Talegallahönan,</b> <i>zool.</i> Se Storfothöns. 
<b>Talén,</b> E. Z. Se Arnberg. 
<b>Talén,</b> Björn, norsk operasångare, f. 1890 i Kristiania, blef premiärlöjtnant vid infanteriet 1913, studerade sång bl. a. i Italien och för V. Herold, debuterade 1914 som konsert- och operasångare i Kristiania och gaf 1917 gästspel på k. teatern i Stockholm som <i>Radamès</i> i "Aida", <i>Cavaradossi</i> i "Tosca" m. m., hvarvid han vann erkännande för sin vackra, fastän icke stora tenorröst i förening med sånglig kultur och dramatiskt uttryck. K. V. H. 
<b>Talence</b> [-lã's], sydlig förstad till Bordeaux (se kartan till d. o.) med vinodling, fabrikation af vaxduk och bläck. Omkr. 11,000 inv. 
page_number=185, index= - Talent  - Talfa  - Talfigur  - Talfourd, sir Thomas Noon  - Talg 
<b>Talent</b> (grek. <i>talanton,</i> lat. <i>talentum,</i> eg. våg, vikt; jfr Talang) utgjorde den högsta enheten i det forngrekiska, urspr. från Orienten lånade vikt- och myntsystemet. En talent innehöll 60 minor (skålpund; se Mina) och 6,000 drachmer (se Drachme). Som myntenhet motsvarades talenten icke af ett särskildt myntstycke, utan bildade endast räkne- och värdeenhet för motsvarande vikt af myntadt silfver (silfvertalent) eller, där guldmyntfot var gällande, af guld (guldtalent). Då minans vikt icke beräknades lika öfverallt och under alla tider, växlade därmed naturligtvis äfven talentens såväl vikt- som myntvärde. Största betydelse ega den af ålder på ön Egina gällande och i många delar af Grekland antagna talenten (eginetisk t.) samt den yngre och lättare attiska (urspr. eubeiska) talenten. I Aten och Attika infördes nämligen af Solon det redan förut på ön Eubea gällande viktsystemet som myntvikt, hvaremot det äldre, från Egina härstammande fortfor att gälla som handelsvikt. Denna attiska silfvertalent, hvars viktförhållande till den äldre enligt folkbeslut borde vara 100 : 138, fick genom Atens stora betydelse som handels- och kulturstat i förening med det attiska silfvermyntets fina halt snart vidsträckt spridning och var inom den grekiska och sedermera inom den macedonsk-hellenistiska världen den allmännast begagnade räkneenheten för större värdesummor. Dess absoluta vikt var 26,196 kg., hvilket framgår dels genom vägning af attiska silfvermynt, dels ur ett af Polybios omtaladt fördrag mellan romarna och konung Antiochos III i Syrien med bestämmelse, att ersättning för krigskostnaderna skulle af den senare erläggas i attiska silfvertalenter, hvilkas vikt ej fick understiga 80 romerska skålpund. Talentens myntvärde kan icke med samma noggrannhet anges, då detta naturligtvis är beroende af silfrets ständigt fluktuerande handelsvärde. Det brukar dock bestämmas till ungefär 4,200 kr. Äfven i den romerska staten vann silfvertalenten inträde som räkneenhet och betraktades där som lika gällande med 6,000 denarer. Guldtalentens värde var efter olika beräkningsgrunder 10 till 13 1/3 gånger större än en lika stor silfvertalent. Denna stora guldtalent tillhör de österländska monarkierna, men hos grekerna begagnades sedan urminnes tider ordet talanton äfven för att beteckna en vida mindre guldvikt, i allmänhet motsvarande sex attiska drachmer (26,2 gr.). Denna lilla guldtalent nyttjades i synnerhet som enhet vid angifvande af gyllne ärekransars och tempelskänkers vikt. Redan i de homeriska sångerna omtalas flerstädes en som guldvikt begagnad liten talent. I Egypten och annanstädes förekom under sen grekisk tid en koppartalent, hvars värde räknades lika med en silfvermina. A. M. A. 
<b>Talfa,</b> alunbrott. Se Corneto Tarquinia. 
<b>Talfigur</b> l. Figur, <i>ret.</i> Se Trop. 
<b>Talfourd</b> [tä'lfəd], sir Thomas Noon, engelsk författare, f. 1795, d. 1854 som domare vid Court of common pleas, skref skådespel, bl. a. det forngrekiska sorgespelet <i>Ion</i> (1835), reseskildringen <i>Vacation rambles</i> (2 bd, 1844; 3:e uppl. 1854) och en minnesteckning öfver Charles Lamb (1837—48; senast 1892). Vald till ombud för staden Reading i underhuset sedan 1835, gjorde han sig till målsman för den litterära eganderätten ("copyright bill", 1837 och 1842). 
<b>Talg</b> (lat. <i>sevum, sebum</i>), <i>tekn., farm.</i> 1. Det fastare fett, som afsättes i den lösa bindväfven kring njurarna ("njurtalg"), på och invid hjärtat och "lungrötterna", i det dubbelveck af bukhinnan, som kallas magnätet (omentet), och fläckvis vid groftarmen m. fl. organ hos idisslare (<i>Ruminantia</i>), t. ex. hos nötkreatur, får (hammel), get (bock), hjort o. s. v. Beredningen af talg tillgår i hushållen vanligen på följande sätt. Den ur djuret uttagna talgen befrias så mycket som möjligt från omgifvande hinnor och blodkärl, sönderskäres i mindre bitar och tvättas väl. För att aflägsna bindväfven, som omger talgklumparna, brukar man upphetta talgen i vatten, då den smälter och träder ut, hvarefter man silar den smälta, heta massan, hvarigenom fasta hinnor, s. k. "grefvar" (förvridning af ty. <i>grieben,</i> som just betecknar sådana hinnor), afskiljas, samt därefter lämnar den sålunda "skirade" talgen (<i>sebum curatum</i>) att stelna, vanligen i grunda, uppåt vida kärl. Den stelnade talgen bildar då en fast kaka ofvanpå det vatten, som jämte densamma genomgått silen. Framställning af talg på apoteken eger rum efter samma princip. Utsmältningen sker i emaljerad skål öfver öppen eld. Den silade talgmassan befrias sedan från vatten genom upphettning i ång- eller vattenbad, hvarefter den ytterligare silas genom ylleduk eller filtreras genom varmtratt och gjutes i kakor. Den oberedda talgens fabriksmässiga renande sker, efter sönderskärning och tvättning, genom utsmältning i kopparkittel öfver öppen eld eller med ånga under stegradt tryck, med eller utan tillsats af vatten. Den smälta talgen afhälles från vattnet och befrias genom silning från de sammanskrumpnade bindväfshinnorna. Enligt ett annat, i storindustrien brukligt förfaringssätt försättes talgmassan med en viss mängd svafvelsyra 1/2—1 1/2 kg. syra på 20 kg. vatten till 100 kg. talg), hvarefter blandningen kokas. Härvid öfverföras bindväfshinnorna delvis till lim, hvarigenom utbytet af fett ökas. Kokningen sker i slutet kärl för att undgå den stinkande lukten; härvid stegras temperaturen till + 105° à 110°. Limmet kan därefter afskiljas genom fällning med alunlösning. Enligt ett tredje förfaringssätt utsmältes talgen ren och nästan luktlös under tillsats af utspädd natronlut. Den renade får- eller nöttalgen, farmakopéns <i>sebum,</i> bör vid vanlig temperatur vara fast, i köld hård och spröd, hvit eller endast svagt gulhvit, med svag, egendomlig lukt samt neutral reaktion. Sämre talg är lös och gul, med härsken lukt, samt reagerar surt. Talgens smältpunkt varierar något. Enligt nyare undersökningar håller den sig vanligen vid + 45° till + 50°, lägre för nöt- än för fårtalg. Eg. v. 0,93—0,96. Talg löses i eter och i ett öfverskott af kokande alkohol. Den består af något växlande mängder af tristearin, tripalmitin och triolein i dubbelförbindelser med hvarandra; fårtalg är i regel stearinrikare och fastare än nöttalg. Get- l. bocktalg liknar nöttalg, men har obehaglig lukt. Härsken talg kan genom omsmältning i utspädd sodalösning befrias från smörsyra och andra ämnen, som ge den härskna lukten. Talgen nyttjas i salfvor och plåster, till ljus och till beredning 
page_number=186, index= - Talg  - Talgkörtlar  - Talgljus  - Talgoxen  - Talgsjöen  - Talgträdet  - Talgö  - Talhagummi  - Taliani, Emidio  - Talidj  - Talienwan  - Taliessin  - Talifu  - Ta'lik  - Talinum  - Talio  - Talipotpalmen  - Talisch (Talidj)  - Talischi  - Talisman 
af smörersättningsämnet margarin (se d. o.). — 2. Af flera träds frukter erhålles s. k. vegetabilisk talg. De mest bekanta "talgträden" äro Ostindiens <i>Vateria indica</i> L. (<i>Elæocarpus</i> Retz., "oljefruktträdet") af nat. fam. <i>Dipterocarpaceæ</i> Blume, hvars frön genom utkokning ge "talg" (malajernas "piney dammar"), använd till klart lysande och tillika välluktande ljus; <i>Sapium sebiferum</i> l. <i>Stilingia sebifera</i> Mich., nat. fam. <i>Euphorbiaceæ,</i> som urspr. tillhör Kina, men numera träffas äfven i Ost- och Västindien och Nord-Amerikas förenta stater (se Sapium), <i>Pentadesma butyracea</i> Don (nat. fam. <i>Guttiferæ</i> Juss.) i Sierra Leone (engelsmännens <i>butter-</i> l. <i>tallowtree,</i> "smör- l. talgträd"), hvars frukter innehålla ett gulaktigt, något terpentinsmakande fett, som till konsistensen står närmare smör än talg, samt <i>Myristica sebifera</i> Sw., hvars frukter, "talgmuskotnötter", genom kokning lämna ett slags till ljus användbar talg. O. T. S. (C. G. S.) 
<b>Talgkörtlar,</b> <i>histol.</i> Se Hud, sp. 1197. 
<b>Talgljus.</b> Se Ljustillverkning, sp. 912. 
<b>Talgoxen,</b> Talgmesen, <i>zool.</i> Se Mesarna, sp. 205. 
<b>Talgsjöen,</b> ett stycke af öppna hafvet mellan Kristiansund och ön Tusteren i n. ö., Romsdals amt, Norge. K. V. H. 
<b>Talgträdet,</b> <i>bot.</i> Se Sapium. Jfr Talg. 
<b>Talgö,</b> en 4,07 kvkm. stor, kal ö i Boknfjorden, n. om Stavanger, Norge. 128 inv. (1910). T. (fno. <i>Tolga</i> l. <i>Gaute-Tolga</i>) var på 1200-talet säte för den mäktige lendermannen Gaute Erlingssön af den gamla Tolga-ätten. Då denna dog ut omkr. 1370, tillföll ön den däri ingifta Hestbö-släkten. 1451 såldes ön till riksrådet, höfvitsmannen på Bergenhus, riddaren Olav Nilssön till Tolga, hvilken 1455 mördades af hanseaterna i Bergen. K. V. H. 
<b>Talhagummi,</b> <i>bot.</i>, ett slags gummi, äfven kalladt suakgummi, som erhålles af <i>Acacia stenocarpa,</i> inhemsk i Nubien och Abessinien. 
<b>Taliani,</b> Emidio, italiensk kardinal och påflig diplomat, f. 18 april 1838, d. 24 aug. 1907 i Montegallo, var 1875—80 vid nuntiaturen i Paris och innehade 1896—1903 den viktiga posten som nuntie i Wien. Han blef i juni 1903 kardinal vid Leo XIII:s sista kardinalsutnämningar. Hj. H—t. 
<b>Talidj.</b> Se Talisch. 
<b>Talienwan,</b> en öppen vik l. redd på östra sidan af Liau-tung-halfön, utarrenderades 1898 jämte Port Arthur på 25 år af Kina till Ryssland, som vid vikens västra sida (Port Victoria) anlade staden Dalnij (jap. <i>Dairen</i> l. <i>Tairen</i>), men ryssarna afträdde arrendet till Japan i freden i Portsmouth 1905, och det har nu förlängts på 99 år. Som ständigt isfritt har T. företräde framför Niu-tschwang, hvilket ligger närmare produktions- och konsumtionsområdet i Mandschuriet. T. har järnvägsförbindelse med Niu-tschwang och Peking och medelbart med Europa. T. var mötesplats för engelska flottan under kriget med Kina 1860, hvaraf namnen Port Victoria och Port Arthur. 
<b>Taliessin,</b> kymrisk bard på 500-talet. Många mystiska sägner om T. voro gängse, och en mängd sånger tillskrefs honom på 1100-talet. En samling dikter, som kallats "Book of T.", har tillskrifvits T., men är till stor del af senare ursprung. 
<b>Talifu,</b> stad i kinesiska prov. Junnan, 3 km. v. om sjön Tali, vid foten af en hög bergskedja, 2,130 m. ö. h. 23,000 inv. (enl. Gill 1877). Staden är omgifven af en 7 km. lång mur och har ett i strategiskt hänseende mycket starkt läge. 1857—73 var den de upproriske muhammedanernas hufvudstad. I närheten brytes en synnerligen vacker, mångfärgad marmor. 
<b>Ta‘lik,</b> en arabisk skriftform. Se Neschi. 
<b>Talinum</b> Adans., <i>bot.</i>, ett släkte af örter och halfbuskar, hörande till fam. <i>Portulacaceæ</i> med omkr. 15 arter i tropiska och subtropiska länder. Den brasilianska <i>T. patens</i> används som spenat. G. L—m. 
<b>Talio,</b> lat., fr. <i>talion</i> [taliå'], vedergällning med lika för lika, talionsrätt. Se Jus 45. 
<b>Talipotpalmen,</b> <i>bot.</i> Se Corypha. 
<b>Talisch</b> (Talidj), sydvästra kuststräckan vid Kaspiska hafvet, till större delen ingående i kretsen Lenkoran (ryska guv. Baku), till en mindre del i persiska prov. Gilan, slättland i ö., bergland i v., bildande öfvergång till de höga kedjorna Karadag och Savalan (T.-alperna) med topparna Mara-jurt (2,507 m.) och Kula-tasch (2,212 m.). Invånarna äro ett ariskt folk; om deras språk se Talischi. T. var förr ett persiskt kanat och införlifvades 1812 med Ryssland. (Wbg.) 
<b>Talischi</b> är språket i landskapet Talisch vid kusten af Kaspiska hafvet med hufvudorten Lenkoran. Talischi bildar jämte mazandarani (jfr Masenderan), gilaki, tat och samnani den kaspiska dialektgruppen bland de nypersiska folkspråken. Det talas ej blott i det under ryskt välde stående kustlandskapet, utan äfven på persiskt område, såsom i bergsdistriktet Karadag på högra stranden af Aras. Jfr Geiger, "Grundriss der iranischen philologie" (1895—1901) I, 2, 346 f. K. F. J. 
<b>Talisman</b> (sp., af arab. <i>telsam,</i> plur. <i>telsaman,</i> magiskt tecken), sten eller metallföremål med inristade magiska figurer eller bokstäfver, åt hvilka särskilda egenskaper tillskrifvas alltefter den konstellation, under hvilken de äro graverade; på kroppen buren trollbild, skyddsbild. Hos många folk brukar man talismaner i tro, att de föra lycka med sig och särskildt ega en inneboende skyddskraft mot trollerier, mot sjukdomar och faror till lands och sjöss; stundom antas de förläna osårbarhet. Talisman skiljer sig från amulett (se d. o.) däri, att talismanen icke nödvändigt behöfver bäras personligen samt att den tros kunna ega icke blott afvärjnings-, utan äfven anfallskraft. Det sedan 1914 pågående Världskrigets fasor och faror ha i några af de krigförande länderna framkallat det vidskepliga och halft skämtsamma bruket att föra med sig talismaner, som fransmännen benämna <i>mascottes</i> (af provens. <i>masco,</i> häxa) och engelsmännen <i>mascots.</i> Så bära parisarna gärna t. ex. små särskildt formade rosetter till skydd mot bomber från luftanfall; en enskild krigare eller ett kompani, en bataljon, ett regemente för med sig en hund, en apa, en get, en björnunge, en turturdufva e. d. som sin lyckobringare, och flygmaskinsförare ha dylika talismaner med sig på sina maskiner. Som talismaner kan man ock räkna en mängd hos vårt folk brukade skyddsföremål, hvilka man tillskrifver en öfvernaturlig verkan, t. ex. döda skator och roffåglar, uppspikade utanpå eller 
page_number=187, index= - Talisman  - Talis Qualis  - Taliter qualiter  - Talizkij, Grigorij  - Talja  - Taljerep  - Taljerepsknop  - Talk  - Talkjord  - Talkskiffer  - Talkspat  - Talktärningar  - Tall 
i stall, stenyxor, s. k. "torviggar", anbragta på åtskilliga håll inom gården, hästskor uppsatta öfver dörrar o. s. v. Jfr Fetisch. 
<b>Talis Qualis,</b> pseudonym för skalden K. V. A. Strandberg (se d. o. 2). 
<b>Taliter qualiter,</b> nlat., si och så, så där, någorlunda. 
<b>Talizkij,</b> Grigorij, d. 1700, rysk, föga bekant författare, som, gripen af tidens mot tsarens vidtgående reformer riktade folkrörelser, förberedde tryckandet af populära skrifter, i hvilka Peter den store framställdes som "Antikrist", bl. a. därför att han genom det bekanta påbudet om skäggets afrakande skändade "Guds afbild", därför att han lät uppskära och stycka döda människor samt därför att han trampade kyrkans rätt under fötterna. T. profeterade, att den yttersta dagen vore nära. Han dömdes af bojarerna att å båle brännas, hvarvid straffet skärptes genom afsiktlig långsamhet. J. C. 
<b>Talja,</b> <i>sjöv.</i>, ett hissverk med två block, af hvilka intetdera har flera än två skifvor. Tåget, som förenar blocken, benämnes <i>taljelöpare</i> l. endast <i>löpare.</i> Äro båda blocken enskifviga, kallas taljan <i>enkel</i> eller, vanligare, <i>klapplöpare.</i> Med en sådan tälja vinnes en kraft, som är 2—3 gånger större, än då enkelt tåg utan block används. Genom <i>dubbel talja,</i> hvari ett enkelt och ett dubbelt block finnas, utvecklas en 3—4-dubbel kraft. Äro åter båda blocken tvåskifviga, såsom i den "fyrskurna" l. <i>fyrlöpartaljan,</i> blir kraften 4—5-dubblad, beroende på hvilket af blocken blir det rörliga. Sättes ("slås") taljan på en "mantel" (tåg genom ett rörligt enkelt block), kallas den <i>manteltalja;</i> genom manteln fördubblas kraften. Med <i>handtalja</i> förstås hvarje mindre och lätthandterlig talja. F. ö. benämnes en talja ofta efter det redskap, vid hvilket den är anbragt, eller efter sitt ändamål, t. ex. <i>krantalja</i> (å en kran anbragt talja; jfr Kran 2), <i>reftalja</i> (se d. o.), <i>racktaljor</i> (se Rack), <i>styrtaljor</i> (hvarmed en rorpinne  manövreras; se fig.), <i>stött-talja</i> (mellan en stropp å en märsrå och en stropp rundt märsstången anbragt talja, afsedd att hålla rån stadig i sjögång och hindra påfrestningen å racken). Jfr <Block, Blocktyg, Gina, Rack, Tackel. R. N.* <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Styrtaljor.</tr></table> 
<b>Taljerep,</b> <i>sjöv.</i>, tåg, som man träder genom hålen i vantjungfrurna för att därmed styfhala ("ansätta") vant, barduner, stag o. s. v. Alla finare tåg, med hvilka ett groft sådant styfhalas, kallas ofta — äfven då jungfrur icke användas — taljerep, stundom sytåg (se fig. i art. Ansätta). R. N.* 
<b>Taljerepsknop.</b> Se Knop. 
<b>Talk,</b> ett mineral, hvars namn uppges härstamma från arab. <i>talk</i> l. <i>telk</i> (klar, ljus) med hänsyn till mineralets ljusa färg och urspr. ha betecknat marienglas (genomskinlig, kristalliserad gips). Mineralet talk, som i allmänhet bildats genom omvandling af andra magnesiumrika silikatmineral, såsom olivin l. augit, utgöres af magnesiumhydrosilikat, H2 Mg3 (SiO3)4. Det förekommer endast sällan kristalliseradt i sexsidiga eller rombiska taflor, vanligen derbt, med stänglig eller bladig struktur. En tät afart af talk benämnes späcksten (se d. o.). Färgen är vanligen ljusgrön. Mineralet, som är halt för känseln och mycket mjukt, kan lätt pulveriseras och ger då ett hvitt, lent pulver, som nyttjas till minskning af friktion (t. ex. vid handskpådragning). Talk finnes vid många af Sveriges grufvor, såsom Sala, Falun och Taberg, samt flerstädes i utlandet, t. ex. i Tyrolen och Schweiz. Blandad med klorit, utgör talk bergarten täljsten. P. T. C.* 
<b>Talkjord,</b> <i>kem.</i>, numera föga användt namn på magnesiumoxid l. magnesia (se d. o., sp. 478). 
<b>Talkskiffer,</b> <i>geol.</i>, en hufvudsakligen af talk bestående, fett- eller pärlemorglänsande, till färgen vanligen ljus, för känseln fet eller hal, skiffrig bergart, ofta bildande öfvergångar till kloritskiffer och glimmerskiffer. Jfr Täljsten. E. E. 
<b>Talkspat,</b> <i>miner.</i>, sällan använd benämning på i naturen förekommande magnesiumkarbonat (kolsyrad talk) Mg CO3, magnesit (se d. o.). 
<b>Talktärningar,</b> <i>miner.</i>, är en mycket oegentlig benämning på sådana, i oktaedrar kristalliserande, med talk eller klorit öfverklädda kristaller af magnetit, som förekomma i talkskölar, förnämligast i Falu grufva. Hj. Sj. 
<b>Tall,</b> Fur, <i>Pinus silvestris, bot.</i>, den enda svenska representanten af släktet <i>Pinus</i> (se Tallsläktet och pl. III till art. Coniferæ) och vårt ekonomiskt viktigaste skogsträd. Dess utbredningsområde sträcker sig öfver nästan hela Europa och en stor del af Asien, från Spanien till närheten af Ochotska hafvet. Till Sverige invandrade tallen dels söderifrån efter istidens slut, redan innan den arktiska floran i landets södra del fullständigt försvunnit, dels österifrån till landets norra del, där omedelbart tagande i besittning den genom landisens försvinnande frilagda marken. I södra Skåne samt Hallands och Bohusläns kusttrakter försvann tallen redan i förhistorisk tid, men täcker f. ö. stora delar af landet, särskildt områden med sandmo ("tallmo"). På näringsrikare mark hotas dess existens af granen, som tål mera skugga än den utprägladt ljusälskande tallen. Våra tallskogar äro hufvudsakligen af 3 slag, nämligen den lafrika tallskogen l. tallheden, där marken täckes af lafvar (t. ex. renlaf och islandslaf), utmärkande för landets norra del, den mossrika tallskogen med mosstäckt mark, den vanligaste tallskogstypen i södra och mellersta Sverige, och den örtrika tallskogen med ymniga gräs och örter (sippor, ormbunke, ärenpris m. fl.), bäst utbildad på kalkhaltig mark i södra Sverige (jfr Skogstyper). Af tallen finnas 2 geografiskt och morfologiskt skilda former: den mellaneuropeiska, <i>P. silvestris * septentrionalis,</i> i södra Sverige, och den nordeuropeiska, <i>P. silvestris * lapponica,</i> i norra 
page_number=188, index= - Tall  - Talladega  - Tallahassee  - Tallard, Camille  - Tallbarrsbad  - Tallbarrsextrakt  - Tallbarrsolja  - Tallberg, Axel 
Sverige. Den förra har kortare, mera utbredd pyramidal krona, relativt långa och smala barr samt gråbrungröna kottar, den senare har längre, mera cylindrisk krona, relativt korta och breda barr samt gulaktiga kottar. Gränsen mellan de båda formernas utbredning går genom öfre Värmland, mellersta Dalarna n. ö. ut genom Hälsingland och Medelpad. 
Tallens maximihöjd är omkr. 50 m., men den blir hos oss sällan öfver 25—30 m. hög. Sveriges längsta, uppmätta tall växer i Hamra kronopark och är 33 m. hög, Sveriges veterligen äldsta tall växte i Gräningsvallens kronopark och var omkr. 550 år gammal. Tallen är det mest regelbundet och mest symmetriskt uppbyggda af alla våra skogsträd, visande en strängt genomförd differentiering och fördelning af kort- och långskott. Kortskotten utvecklas i vecken af långskottens fjällika blad och bära i spetsen 2 barr, som hos den sydsvenska formen kvarsitta 2—3 år, hos den nordsvenska 7—8 år. Tallen kan börja blomma redan som 5-årig planta. Under de första blomningsåren är den dioik, vanligen honlig, vid äldre år är den normalt monoik. Blomningen, som eger rum, innan årets barr hunnit utvecklas, inträffar i södra delarna af landet i maj, i norra delarna i juni och juli. De gula eller röda hanblommorna sitta nedtill, de röda honblommorna i toppen på årsskotten (se Coniferæ, pl. I). De nedåtriktade kottarna innehålla omkr. 40 frön, som spridas under senvintern (se Vinterståndare) vid torrt väder, då kottfjällen böja sig utåt. Tallens bark är rödbrun och kan på stammens nedre del uppnå betydlig tjocklek, dess ved är gulhvit med vid äldre år rödaktig kärna och har tydligt framträdande årsringar. Rötterna äro i regel mykorrhizaförande. 
Tallens användning är mångfaldig. För olika byggnadsändamål lämnar den af alla våra skogsträd det bästa virket. Likaså används tallvirke i stor utsträckning inom möbelsnickeriet, vid förfärdigandet af packlårar o. d., till beredning af pappersmassa, till brännved, träkol, tjärbränning (de hartsrika stubbarna och rötterna) m. m. Af tallkådan beredas terpentin, harts och kimrök. Af barren beredas "skogsull" och tallbarrsolja, som används i medicinen liksom de unga årsskotten, tallstrunt. Om ocotetallen se Mexico, sp. 350, om aleppotallen se d. o., om jättetallen l. sockertallen se Jättetall, om bergtall, cembratall, dvärgtall, nöttall, strandtall, svarttall och weymouthtall se Tallsläktet. Fröna af många arter äro ätliga och kallas bl. a. dvärgnötter (se Tallsläktet). Hemlocktallen (se Läder, sp. 168) är ingen tall, utan hör till släktet <i>Tsuga.</i> Se f. ö. Coniferæ. Litt.: N. Sylvén, "De svenska skogsträden", I (1916). G. L—m. 
<b>Talladega</b> [tälədī'gə], stad (urspr. en indianby) i nordamerikanska staten Alabama, 56 km. ö. om Birmingham. 5,854 inv. (1910). Bomullsindustri. 
<b>Tallahassee</b> [täləhä'si], hufvudstad i nordamerikanska staten Florida, genom järnväg förenad med den vid Mexikanska viken liggande hamnen S:t Marks. 5,018 inv. 1910. Staden anlades 1824 och bestämdes då till hufvudstad i territoriet Florida. Den har en kvinnlig högskola, en statens normalskola. Wbg. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tallard</b> [-lār], Camille, grefve, marskalk af Frankrike, f. 1652 i Dauphiné, d. 1728 i Paris, började sin bana under Condé och Turenne i Nederländerna och Elsass och blef (1678) redan vid 26 års ålder generalmajor. 1698 skickades han, sedan 1693 generallöjtnant, som ambassadör till London och ledde underhandlingarna med Vilhelm III om spanska monarkiens delning. Under Spanska tronföljdskriget (1701—13) kämpade T. till en början under Boufflers i Flandern. 1703 blef han marskalk och fick själfständigt befäl i Elsass samt intog Breisach och Landau. 1704 förde han 30,000 man öfver Schwarzwald samt förenade sig med kurfurstens af Bajern armé, men hade hufvudsakligen skulden till den förenade arméns nederlag vid Höchstädt (13 aug. s. å.), där han blef fången. Efter sin återkomst från fångenskapen (i England) 1712, blef han icke vidare använd i fält, men upphöjdes till hertig af Hostun s. å. samt var medlem af regentskapsrådet 1717 och blef statsminister 1726. C. O. N. 
<b>Tallbarrsbad,</b> <i>med. baln.</i>, hudretande eller s. k. adstringerade bad, beredes sålunda, att finare barrbeklädda kvistar af tall eller gran kokas i vatten och det friska afkoket tillsättes badvattnet. Tallbarrsdekokten bör omröras och väl tillblandas; den vanliga kvantiteten till ett bad är 1—2 ämbar dekokt. Som ett ganska verksamt surrogat, där tillgången på furuträd är knapp, kan med stor fördel begagnas en genom destillation beredd tallbarrolja l. tallbarrsextrakt (se Skogsull), hvaraf något mera än en tesked sättes till hvarje bad. Den vanliga tallbarsdekokten innehåller eteriska oljor, hartser, organiska syror, terpentin och myrsyra. Några speciella verkningar af dessa beståndsdelar kunna vi ej tillmäta dessa bad. Ett faktum är, att de flyktiga beståndsdelarna kunna genomtränga epidermis (öfverhuden) och upptagas i blodmassan och afskiljas sedan genom lungorna, huden och urinen. Något närmare om dessa, i det hela ganska minimala kvantiteters verkningar inom organismen känna vi ej. Baden anses ha en kraftigt toniserande verkan. De begagnas vid reumatiska lidanden och ej utan fördel vid gamla bronkiter, där de verka genom patienternas andningsrörelser. Baden tagas vid en temperatur af 28°—33° C. under en halftimme. Någon starkare frottering erfordras icke; afkylningarna efter baden böra vara mycket milda. Ln. 
<b>Tallbarrsextrakt.</b> Se Skogsull. 
<b>Tallbarrsolja,</b> <i>farm. tekn.</i> Se Skogsull. 
<b>Tallberg,</b> Axel, etsare, f. 23 sept. 1860 i Gäfle, studerade 1879—82 vid konstakademien i Stockholm och därefter någon tid i Düsseldorf, 
page_number=189, index= - Tallberg, Axel  - Tallberget  - Tallbergshöjden  - Tallbitsläktet  - Tallbocken  - Talleyrand 
målade till en början landskap, ofta i akvarell, öfvergick sedan till etsning. Intill 1895 gjorde han med England som hufvudstation omfattande resor i utlandet. På hans initiativ föranstaltade konstakademien i Stockholm 1895 en kurs i etsning under hans ledning. Den fick stor anslutning såväl bland eleverna som bland äldre och yngre konstnärer. Under de följande åren ledde T. flera etsarkurser såväl inom akademien som privat, och att etsningen uppblomstrade i vårt land, är till en god del T:s förtjänst. 1908 erhöll akademien statsanslag till en etsarskola, och denna fortsätter med T. som ledare allt fortfarande, sedan 1915 i egen lokal vid Sergelgatan. (Under läroåret 1916—17 voro eleverna 50, hvaraf 20 tillhörande Konsthögskolans dåv. elevkår, 22 f. d. elever och 8 utomstående.) Bland T:s etsningar i varierande behandlingssätt märkas <i>Liktåg i romerska kampanjan</i> (1884), <i>Utsikt vid Prästnibble</i> (1886), <i>Engelsk landskyrka</i> (1888), <i>Ölprofvet</i> (1892), <i>Ett sockenråd</i> (1895), <i>Slottet Bamborough i Northumberland</i> (1905), porträtt af <i>A. H. Hägg</i> (1889), <i>Oskar II</i> (1897), <i>Z. Topelius</i> och <i>Tolstoj</i> (1901), presidenten <i>Roosevelt</i> (1906), <i>K. F. Adelcrantz</i> (efter Roslin 1897), <i>J. Reynolds</i> (efter Breda 1905), <i>Från gamla Stockholm</i> (50 blad, utg. 1917). T. är medlem af Royal society of painter-etchers i London samt representerad på Nationalmuseum och i museer i utlandet. Se Etsning. — T. har äfven varit verksam som illustratör. Han uppsatte och redigerade 1895—96 veckoskriften "Förgät mig ej" och blef 1902 svensk korrespondent till "The Studio". Han har utgett flera fackskrifter: <i>Några ord om etsning och andra konstnärliga gravyrmetoder</i> (1912), <i>Om måleriets och färgernas kemi</i> (1915), <i>Om etsningar och andra konstblad</i> (1917) m. fl. G—g N. 
<b>Tallberget,</b> kronopark i Kalix revir, Öfre Norrbottens öfverjägmästardistrikt, Norrbottens län, har jämlikt k. br. 16 juni 1876 och skogsstyrelsens beslut 10 sept. 1877 efter afvittring bildats af gammal kronomark. 8,122 har (1915). S—r. 
<b>Tallbergshöjden,</b> kronopark i Jörns revir, Skellefteå öfverjägmästardistrikt, Västerbottens län, har enligt k. br. 11 mars 1878 vid afvittring bildats af gammal kronomark. 800 har (1915). S—r. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tallbit, hanne.</tr></table> <b>Tallbitsläktet,</b> <i>Corythus</i> l. <i>Pinicola, zool.</i>, tillhör fam. finkartade fåglar inom tättingarnas ordning (<i>Passeriformes</i>) och fåglarnas klass. Det skiljer sig från det närstående domherresläktet företrädesvis därigenom, att näbben vid basen är mera hög än bred. Af de tre kända arterna tillhör en Sveriges fauna, nämligen <i>C. enucleator,</i> tallbiten ("dumsnuten", äfven kallad nattvakan och vakan; se därom R. Bergströms studie "Ornitologi och vitterhet" i "Litteratur och natur", 1889). Liksom hos korsnäbbarna är hos tallbiten färgen mycket olika efter ålder och kön. Hannen är ofvan mörkt rosenröd, fläckig af grått och svart; stundom ersättes det röda af gult eller gulrödt. Honans färgteckning är öfvervägande grågul. Hos båda könen ha de svartaktiga vingarnas armpennor och större täckfjädrar hvitaktiga kanter. Stjärten är klufven i spetsen. Längd 22 cm. Under fortplantningstiden lefver tallbiten i nordligaste Sveriges barrskogar och uppträder endast om vintrarna i landets sydligare delar. Dess föda består af hvarjehanda frukter (synnerligen enbär, rönnbär) och frön. Boet, förfärdigadt af fina kvistar och strån, finnes i täta barrskogar och innehåller 3—4 ljusgröna, med grå och svarta fläckar försedda ägg. L—e. 
<b>Tallbocken,</b> <i>zool.</i> Se Lamiinæ. 
<b>Talleyrand</b> [tallrã'], fransk greflig ätt. Den ansågs vara en gren af den släkt, som till 1399 härskade öfver grefskapet Périgord (se d. o.), och fick därför från midten af 1700-talet föra äfven detta namn. Från Daniel de T. (d. 1745) härstammade de följande medlemmarna af ätten Talleyrand-Périgord. Hans äldste sons släktgren med titeln hertig af Périgord är utdöd. Äldste son till hans andre son var den ryktbare diplomaten hertig Charles Maurice (se nedan). Dennes brorson, arfvinge till hans furste- och hertigvärdighet, Alexandre Edmond (f. 1787, d. 1872), förvärfvade åt sin släktgren furstendömet <i>Sagan</i> (i preussiska Schlesien) genom giftermål med hertig Peters af Kurland dotter Dorotea. Deras yngre sonson Adalbert fick 1864 som systerson till den siste hertigen af Montmorency titeln hertig af Montmorency (se d. o.). Den fjärde i ordningen af Daniels söner, Alexandre Angélique (f. 1736, d. 1821), vanligen kallad abbé Périgord, blef 1777 ärkebiskop af Reims, var under revolutionen konservativ medlem af konstituerande nationalförsamlingen, emigrerade och upphöjdes efter restaurationen till pär, kardinal och ärkebiskop af Paris. Från Daniels femte son härstammade en icke hertiglig eller furstlig, nu utdöd gren. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> Charles Maurice, hertig af T.-Périgord, furste af Benevent, biskop, statsman, f. 2 febr. 1754 i Paris, d. där 17 maj 1838, fick en uppfostran, som är ett exempel på de förvända familjeförhållandena hos de högre klasserna i Frankrike före revolutionen. Han växte upp hos en lejd sköterska utom hemmet, och då han såsom halt var oduglig för militärståndet, i hvilket han annars skulle ha inträdt såsom äldste sonen i familjen, tvungo honom föräldrarna att egna sig åt kyrkans tjänst. Tack vare hans börd och relationer öppnade denna för honom lysande utsikter, och redan 1775 erhöll han det feta abbotstiftet S:t Denis. Den unge Périgord, såsom han kallades, innan han vid faderns död (1788) antog namnet T., kunde emellertid ej försona sig med sitt påtvungna lefnadskall och sökte sin tröst i ett frivolt lif inom l'ancien regimes 
page_number=190, index= - Talleyrand 
lättsinniga aristokratiska kretsar. Allt detta utvecklade hos honom den cyniska skepticism, som skulle sätta honom i stånd att bli den kallblodige regissören under en af världshistoriens mest lidelsefulla dramer. Trots sitt lättsinne drefs han af verksamhetslust och maktbegär, och äfven härvid hade han till en början nytta af sitt inträde i kyrkans tjänst. Hans prästerliga uppfostran hade gett honom kunskaper. För hans medfödda utomordentliga diplomatiska anlag var kyrkan en ypperlig skola, och 1780 utnämnd till det franska prästerskapets generalagent (d. v. s. ett slags minister för den vidlyftiga administration, som betingades af ståndets rätt att själf förvalta sin ekonomi), förvärfvade han sig en vana vid offentliga angelägenheter, som i allmänhet ej fanns hos denna tids världsliga aristokrater i Frankrike. Sedan han 1788 blifvit biskop af Autun, syntes han därför ha kunnat tillfredsställa sin ärelystnad genom att i det enväldiga konungadömets tjänst spela samma lysande politiska roll, som före honom en Richelieu m. fl. förnäma prelater. Men T. hade hängett sig åt 1700-talets upplysningsfilosofi med dess opposition mot den bestående ordningen i Frankrike, som hvars offer han till följd af sin påtvungna lefnadsbana betraktade sig. Af sitt stifts prästerskap utsedd till led. i 1789 års ständerförsamling, hoppades han dock i början, att den utbrytande revolutionen skulle kunna modereras genom ett beslutsamt uppträdande af Ludvig XVI; men då denne ej lyssnade till hans råd, sökte han sin lycka genom att ansluta sig till den väldiga rörelsen och blef en af ledarna för reformpartiet i konstituerande nationalförsamlingen 1789—91. Han insattes i dennas författningsutskott och utarbetade ett förslag till undervisningsväsendets ordnande, som sedermera i hufvudsak genomfördes af nationalkonventet och med anledning hvaraf han då kallades till medlem af Institutet. Men i synnerhet gjorde han sig bemärkt genom att, ehuru själf biskop, 10 okt. 1789 väcka förslaget om kyrkogodsens indragning till staten. Beslutet härom förde med sig den kyrkliga schism, som uppkom därigenom, att den franska kyrkan underkastades en ny organisation (den s. k. civilkonstitutionen), när staten till ersättning för de indragna kyrkliga inkomsterna öfvertog prästerskapets aflöning. T. kan visserligen ej räknas bland civilkonstitutionens upphofsmän, men han medverkade dock till dess genomförande bl. a. genom att inviga de första "konstitutionella" biskoparna. Själf nedlade han sitt biskopsämbete (1791) och blef af påfven bannlyst. Dessförinnan hade han haft tillfälle att på ett uppseendeväckande sätt ställa sin andliga värdighet i revolutionens tjänst, nämligen när han vid den stora förbundsfesten på Marsfältet 14 juli 1790 invigde de federerade nationalgardenas och linjetruppernas fanor. Revolutionens öfverdrifter ville han emellertid fortfarande stäfja och var ej främmande för Mirabeaus (se d. o.) planer i sådant syfte. Med konstituerande nationalförsamlingens upplösning (30 sept. 1791) blef T. tillsvidare utestängd från den inre politiken, enär denna församlings medlemmar förklarat sig icke valbara till lagstiftande församlingen. Han började då vända sig till det, som skulle bli hans lifs storhet, den yttre politiken, och 1792 afgick han två gånger på halfofficiella beskickningar till England för att söka vinna detta land för ett förbund med Frankrike. Under den skräcktid, som började med kungadömets fall 10 aug. s. å., ansåg han sig ej längre säker i Frankrike, men ville ej hemfalla under emigrantlagen (se Emigrant) och skaffade sig därför tillfälle att ånyo få resa till London i ett regeringsuppdrag (nu underhandling om metersystemet). Det oaktadt blef han (på grund af misstankar om förbindelser med hofvet under den konstituerande församlingens tid) anklagad inför konventet (dec. 1793) och af detta ställd utom lagen; och då han efter det fransk-engelska krigets utbrott också utvisades från England, reste han (febr. 1794) till Nord-Amerika. Genom fru Staëls inflytande förmåddes konventet 4 sept. 1795 att upphäfva hans landsförvisning, och sept. 1796 återkom han till Paris och blef i juli 1797 — äfvenledes väsentligen genom fru Staëls inflytande — direktoriets utrikesminister (jfr Staël v. Holstein 5 o. 7). Det var under hans förvaltning af detta ämbete, som frukterna af Bonapartes första segertåg uti Italien både inhöstades genom freden i Campo Formio (1797) och förlorades genom det andra koalitionskriget. Efter statskuppen 30 prairial år VII (18 juni 1799) måste T. lämna sin portfölj, men han förband sig nu med den från Egypten återkomne Napoleon Bonaparte och blef efter statskuppen 19 brumaire år VIII (10 nov. 1799) dennes utrikesminister. Därmed började T:s storhetstid. Han syntes liksom skapad att stå vid den store eröfrarens sida för att med sin kloka betänksamhet moderera dennes lidelsefullhet och med sitt diplomatiska snille ordna de nya förhållanden, som skapades af segrarna. Konkordatet, hvilket 1801—02 bilade den kyrkliga schism, som T. en gång varit med om att draga öfver Frankrike, åstadkoms till stor del genom hans skicklighet. Då påfven till tack härför sanktionerade hans utträde ur andliga ståndet, gifte han sig med sin mätress mrs Grand, f. Worlée, en frånskild dam från Indien, som han sedermera (1814) öfvergaf. Frederna i Lunéville och Amiens, som skaffade Europas erkännande åt Frankrikes nya maktställning, voro i väsentlig mån hans verk. Också belönades han vid kejsardömets upprättande (1804) med den furstligt aflönade värdigheten af öfverstekammarherre. Till sist lät sig dock ej Napoleons af de ständiga framgångarna alstrade öfvermod förenas med T:s måttfulla klokhet. T. afslöt dock freden i Pressburg, ehuru den ej öfverensstämde med hans åsikter, och 1806 upphöjdes han till furste af Benevent (uti Italien). Men efter freden i Tilsit (1807), hvars hårda bestämmelser för Preussen han ogillade liksom kontinentalsystemet, fick han 9 aug. s. å. utbyta ledningen af utrikesangelägenheterna mot en indräktig sinekur: värdigheten af vice grand électeur. Från denna tid började han ett hemligt intrigspel mot Napoleons yttre politik i hopp att därigenom kunna nödga honom till större moderation, men väl äfven för att, om detta ej lyckades, kunna rädda sig själf vid det förutsedda skeppsbrottet. Då Napoleon tog honom med till mötet i Erfurt (1808) för att draga nytta af hans underhandlingsförmåga vid sitt försök där att åvägabringa 
page_number=191, index= - Talleyrand  - Tallfamiljen  - Tallflyet 
en utvidgning af det fransk-ryska förbundet, eggade T. i stället Alexander att ej visa sig tillmötesgående. Ehuru Napoleon ej kände hela vidden af T:s "förräderi", fattade han dock misstankar, och i jan. 1809 beröfvade han under uppenbara tecken af onåd T. öfverstekammarherrevärdigheten. T. blef nu fast besluten att störta Napoleon, och efter krigshändelsen 1813—14 var hans stund kommen. Han vann de förenade monarkerna för en bourbonsk restauration med bevarande af den inre ordning revolutionen gett Frankrike, förmådde senaten att afsätta Napoleon, att upprätta en provisorisk regering, för hvilken T. trädde i spetsen, och att 6 april 1814 erkänna Ludvig XVIII som Frankrikes konung. Denne antog visserligen ej den konstitutionella författning, som T. låtit senaten utarbeta, men han förmåddes att genom en oktrojerad "karta" ge gällande kraft åt de däri uttalade grundsatserna. Af Ludvig utnämnd till utrikesminister, lyckades T. genom freden i Paris 30 maj 1814 utverka, att Frankrike fick behålla åtminstone en del af sina eröfringar från revolutionskrigen. På detta diplomatiska mästerstycke följde ett ännu mera lysande, när T. på kongressen i Wien ej blott häfdade sitt besegrade fosterlands rätt att deltaga i rådslagen om Europas ordnande, utan ock sprängde det stora förbundet mot Frankrike, i det han förmådde England och Österrike att med Frankrike förena sig till ett hemligt förbund (3 jan. 1815) mot Ryssland och Preussen. Napoleons återkomst från Elba korsade emellertid alla hans beräkningar. Efter segern vid Waterloo (1815) ville makterna straffa Frankrike för "de hundra dagarna" (se d. o.). T., som medverkat till aktförklaringen mot Napoleon, sökte förgäfves göra gällande, att kriget förts mot usurpatorn och ej mot Frankrike; detta land måste dock underkasta sig den förödmjukande andra Parisfreden (20 nov. 1815). T. behöfde ej sätta sitt namn under fredsfördraget, ty i onåd hos Alexander för sin verksamhet i Wien och utan stöd hos Ludvig XVIII, hade han 24 sept. s. å. nedlagt sitt ministerämbete. Han återfick emellertid nu öfverstekammarherreplatsen och erhöll af konungen öfver Båda Sicilierna furstendömet Dino i st. f. Benevent, som han förlorat genom Napoleons fall, samt af Ludvig XVIII titeln hertig af T.-Périgord och ärftlig pärsvärdighet. Efter afskedet tycktes T:s politiska roll skola vara utspelad, men ännu en gång kom han att hålla händelsernas trådar. Anseende sig otacksamt behandlad af Bourbonerna och missnöjd med Karl X:s reaktionära politik, blef han en af de verksammaste arrangörerna af 1830 års revolution (se Julirevolutionen) och afgick därefter på en synnerligt viktig beskickning till England (1830—35). Genom denna skaffade han i England ett stöd för Ludvig Filips tron, bidrog kraftigt till, att Belgiens själfständighet och neutralitet erkändes af stormakterna (se Belgien), och åvägabragte (1834) ett förbund mellan Frankrike, England, Spanien och Portugal till skydd för det konstitutionella statsskicket på Pyreneiska halfön. — Kring hans dödsläger utkämpades ett nästan diplomatiskt intrigspel rörande villkoren för hans fullständiga (slutligen åvägabragta) försoning med den katolska kyrkan (se Dupanloup). 
En af världshistoriens största diplomater, var T. en mästare i den diplomatiska förställningskonsten och använde den fullkomligt hänsynslöst. Han har också blifvit kallad "mannen med de två ansiktena", och själf har han yttrat, att "människan har språket för att kunna dölja sina tankar". Samma fördomsfrihet röjde sig ock i det obesvärade sätt, hvarpå han öfvergick ur en styrelses tjänst i en annans, men all denna principlöshet spelade dock öfver ett fast underlag af fosterlandskärlek och statsinstinkt. När republiken, kejsardömet och Bourbonerna genom oduglighet eller måttlöshet syntes honom bryta mot ett sundt statslif, öfvergaf han dem, och skräckväldet tjänade han aldrig. Själf har han förklarat sin ombytlighet så, att det var landet, ej styrelserna, som han ansåg sig skyldig trohet. I det enskilda lifvet var T. i hög grad spirituell, och en mängd kvicka och bitande yttranden citeras efter honom. Han efterlämnade vidlyftiga memoarer. Ett utdrag ur dessa utgafs 1838, och 1891—92 utgaf hertigen af Broglie <i>Mémoires du prince de T.</i>, hvilkas autenticitet delvis bestridts. G. Pallain har utgett hans <i>Correspondance diplomatique</i> från London 1792 (1889), såsom direktoriets utrikesminister (1890), med Ludvig XVIII under Wienkongressen (1881) och under ambassaden i London 1830—34 (1891). <i>Lettres inédites de T. à Napoleon</i> (1800—09) äro utgifna af P. Bertrand (1889) och under fälttåget till Marengo af Boulay de la Meurthe (1892). Bland biografier öfver T. märkas Mignets i "Portraits et notices" (1889), H. Lytton Bulwers i "Historical characters" (1868), Sainte-Beuves i "Nouveaux lundis" (1878), A. Sorels i "Essais d'histoire et de critique" (1883; 3:e uppl. 1908) och F. Loliées (i svensk öfv. 1915). Angående hans förhållande till Napoleon se A. Vandal, "Napoléon et Alexandre I" (1891—96, flera nya uppl.), samt A. Sorel, "Europé et la révolution française" (dlr 6—8, 1903—04), och aug. hans roll under julirevolutionen K. Hallendorff, "De franska Bourbonernas fall" (1905). S. B. 
<b>Tallfamiljen,</b> <i>bot.</i> Se Pinaceæ. 
<b>Tallflyet,</b> <i>Panolis piniperda</i> (<i>griseovariegata</i>), <i>zool.</i>, en till underordn. nattflyn, <i>Noctuæ,</i> hörande fjäril, hvilken gjort sig känd som en svår skadeinsekt på tall. Den fullbildade fjäriln (se Skogens skadeinsekter, pl. I, fig. 1) har framvingarna brunröda med två hvitaktiga, oftast mer eller mindre sammanhängande fläckar nära framkanten, bakvingarna gråbruna. Vingbredden är 30—34 mm. Larven är grönaktig med 3—5 hvita längslinjer utefter ryggen och en gulröd sidolinje tätt ofvan fötterna; längden omkr. 35 mm. Puppan är glänsande brun med två taggar i bakkroppens spets; den ligger i jorden utan någon inspinning. Tallflyet förekommer ej sällan i södra och mellersta Sverige. Fjäriln flyger tidigt på våren, vanligen i första hälften af maj månad. De grönaktiga äggen läggas i rader på tallbarren, i regel högt uppe i trädkronorna af medelålders tallbestånd. De nykläckta larverna visa sig vanligen i slutet af maj eller början af juni, äta friskt af barren och äro vanligen fullvuxna i slutet af juli eller början af aug., då de undergå förpuppning i jorden. Puppan öfvervintrar. Tallflyet visar somliga år massförökning med åtföljande 
page_number=192, index= - Tallflyet  - Tallhed  - Tallholmsbatteriet  - Tallien, Jean Lambert  - Tallien, Therese  - Tallin (Thallin) 
kalätning af träden. I Tyskland, där härjningar af denna insekt rätt ofta förekomma, räknas den till tallskogens farligaste fiender, ty då angreppet sker tidigt på sommaren, innan knopparna för nästa år äro färdigbildade, medför kalätning nästan alltid trädets död. I Sverige tyckes denna insekt sällan visa massuppträdande; endast en mindre härjning är känd från Småland 1913—14. Tallflyet hör till de skadeinsekter, som äro svåra att bekämpa. I ungskog har man försökt nedskaka larverna från träden, men i regel är den angripna skogen för gammal för denna åtgärd. I Tyskland har man brukat på eftersommaren och hösten på de härjade områdena insläppa svin, som uppböka och förtära de i marken liggande pupporna. G. G. 
<b>Tallhed,</b> <i>bot.</i> Se Skogstyper och Tall. 
<b>Tallholmsbatteriet,</b> på en holme mellan Hästholmen och Edholmen i norra Vaxholmsfjärden, påbörjades 1809 till skydd för Kodjupsinloppet och fullföljdes 1810 samt underhölls sedan någon tid, men lämnades därefter åt sitt öde. L. W:son M. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tallien</b> [-liä̃']. 1. Jean Lambert T. fransk revolutionsman, f. 1769 i Paris, d. där 20 nov. 1820, var först skrifvare, men anställdes vid revolutionens utbrott (1789) i tidningen "Le Moniteur" och började 1791 utge en affischtidning, "Ami du citoyen", som två gånger i veckan på jakobinklubbens bekostnad anslogs på husväggarna i Paris. Liksom många andra af det i Frankrike då så talrika "litterära proletariatet" sökte han sin lycka genom demagogi. Vid upproret 10 aug. 1792 lyckades han bli sekreterare i det då på revolutionär väg bildade parisiska kommunalrådet ("la Commune") och är medansvarig för dettas illdåd, de s. k. Septembermorden. Han invaldes några veckor senare i Nationalkonventet, där han blef en af de ifrigaste medlemmarna af det s. k. Bergpartiet. Under skräckväldet bidrog han som konventskommissarie att utsträcka detta till departementen och förvärfvade därunder särskildt en sorglig ryktbarhet genom sin framfart i Bordeaux hösten 1793, där han lade i dagen den hänsynslösaste grymhet, rofgirighet och njutningslystnad. Där lärde han känna markisinnan Thérèse de Fontenay (se T. 2), och denna älskvärda, men lättsinniga kvinna, som skilt sig från sin emigrerade åldrige man, blef hans älskarinna och drottning i det revolutionära hof han upprättat i den olyckliga staden. Hvad som gjort T. till "skräckman" var dock mindre blodtörst än njutningslystnad, och då hans älskarinna med allt sitt lättsinne var verkligt godsint, lät han genom henne förmå sig till större mänsklighet. Därigenom ådrog han sig Robespierres onåd och återkallades i början af 1794 från sin beskickning. Hans älskarinna, som följt honom till Paris, kastades i fängelse, och för att rädda henne och äfven sig själf från giljotinen blef T. en af hufvudmännen för det parti (thermidoristerna), som 8—9 Thermidor år II (26—27 juli 1794) störtade Robespierre. I thermidoristernas reaktion mot skräckväldet tog T. lifligt del, därtill förmådd af Thérése de Fontenay, som i dec. s. å. blef hans hustru. Under de närmast följande åren spelade T. en framstående politisk roll som inflytelserik medlem af nationalkonventet och tidtals äfven af Välfärdsutskottet. Därunder inlät han sig i underhandlingar med rojalisterna, men sökte sedan sopa igen spåren genom att återgå till sina förra revolutionära grundsatser. 1795 blef han medlem af de Femhundrades råd, men hade genom sin opålitlighet förlorat alla partiers förtroende, så att han ej under direktorialstyrelsen kunde utöfva något politiskt inflytande. 1798 följde han som civil tjänsteman Bonaparte till Egypten, råkade vid hemfärden i engelsk fångenskap och fann vid sin återkomst 1801 sin plats hos madame T. intagen af en annan, hvilket ledde till skilsmässa (1802). Fattig och glömd, erhöll han 1805 genom Fouchés och Talleyrands bemedling anställning som fransk konsul i Alicante och, sedan han för sjuklighet måst lämna denna plats, en pension, som indrogs vid restaurationen 1815. 
2. Thérèse T., den föregåendes hustru, under namnet "madame T." känd som en af medelpunkterna för revolutionstidens sällskapslif, f. 1773 i Spanien, d. 15 jan. 1835 på slottet Ménars vid Blois, var dotter till den i Frankrike firade spanske bankiren och politikern Fr. Cabarrus (se d. o.), gifte sig 1790 med den ålderstigne markis Jean Jacques de Fontenay, men skildes från honom i april 1793, häktades en tid därefter i Bordeaux vid ett försök att fly till Spanien och befriades af konventskommissarien T., som gjorde henne till sin älskarinna och dec. 1794 ingick äktenskap med henne. Redan i Bordeaux hade hon genom sitt inflytande på Tallien räddat många bland skräckväldets tilltänkta offer, och hon visade särskildt efter Robespierres fall stor och framgångsrik ifver att ur fängelserna befria så många som möjligt af sina forna olyckskamrater; af dem erhöll hon därför hedersnamnet "notre dame de Thermidor". Madame T. beskrifves som en af sin samtids skönaste och mest fängslande kvinnor samt var en af de mest strålande stjärnorna i det lysande och lättsinniga sällskapslif, som efter skräckväldets dysterhet utvecklade sig i Paris. Bl. a. var hon en bland dem, som först lancerade modet med "grekiska" kvinnodräkter. Efter några år tröttnade hon på sin revolutionäre make, hade under hans frånvaro från Frankrike flera älskare och skildes formligen från honom 1802. Hon ingick 1805 nytt äktenskap, med Fr. de Riquet, grefve af Caraman och sedermera furste af Chimay (se d. o. 1), och bodde sedermera än i Bruxelles, än på slottet Chimay, än i Paris eller på släktens slott i Frankrike, besvärad af sina äfventyrliga föregåenden vid försöken att spela en roll äfven i restaurationstidens societetslif. Jfr A. Houssaye, "Notre dame de Thermidor" (1866), J. Turquan, "La citoyenne T." (1898), och L. Gastine, "La belle T." (1909). 1—2. S. B. (V. S—g.) 
<b>Tallin</b> (Thallin), <i>kem. och farm.</i>, konstgjord 
page_number=193, index= - Tallin (Thallin)  - Tallinna  - Tallis, Thomas  - Tallis  - Tallith  - Tallium  - Tallkott  - Tallkottkörteln  - Tallkåda  - Tallmesen  - Tallmo  - Tallmätaren 
alkaloid af sammansättningen C9 H9 (OCH3) NH, eller parametoxitetrahydrokinolin, framställes, enligt Skraups metod genom upphettning af paraaminoanisol med paranitroanisol, glycerin och svafvelsyra (jfr Kinolin), och den bildade produktens reduktion med tenn och saltsyra. Tallin bildar färglösa kristaller (rombiska oktaedrar), som smälta vid 42° och ega en om kumarin erinrande lukt. Det är lösligt i vatten, alkohol och eter samt ger med syror kristalliserande salter, hvilkas lösningar af järnklorid färgas intensivt gröna; däraf namnet tallin (af grek. <i>thallein,</i> grönska). Tallin har febernedsättande, antiseptiska och jäsningshämmande egenskaper. Sulfatet, som bildar långa, färglösa kristallnålar, har därför fått användning som läkemedel. K. A. V—g. 
<b>Tallinna,</b> estniska namnet på Reval. 
<b>Tallis</b> l. Tallys [tå'liṡ], Thomas, engelsk tonsättare, "den engelska kyrkomusikens fader", f. omkr. 1510, d. 23 nov. 1585, hoforganist hos konungarna Henrik VIII och Edvard VI samt drottningarna Maria och Elisabet, erhöll 1575 jämte sin lärjunge W. Bird ett uteslutande privilegium för 21 år på tryck af musikverk. Det första han då tryckte var en samling <i>Cantiones,</i> innehållande 16 motetter af honom själf och 18 af Bird. I Hawkins' och Burneys musikhistorier samt Barnards "Selected church musick" (1641) o. a. samlingar finnas stycken af honom, och flera "Services", "Anthems" och "Hymns" äro i nyare tid omtryckta. I motsats mot den samtida nederländska skolans ytterligt invecklade kontrapunktik äro T:s sångsatser genomskinligt klara, och dock kunde han glänsa med sådana konststycken som det sjustämmiga <i>Miserere</i> eller motetten <i>Spem in alium</i> för 8 olika femstämmiga körer. A. L. (E. F—t.) 
<b>Tallis.</b> Se Tallith. 
<b>Tallith</b> (hebr., hölje), i den judiska ritualen Tallis, bönschalen, som enligt föreskrift i 4 Mos. 15 af mosaiska trosbekännare skall bäras öfver dräkten vid offentlig gudstjänst. 
<b>Tallium,</b> Thallium (af grek. <i>thallein,</i> grönska, med hänsyn till det gröna ljus, som metallens glödande gas utsänder), <i>kem.</i>, ett af Crookes (se d. o.) och Lamy samtidigt (1861) upptäckt metalliskt grundämne, som finnes, ehuru till mycket små mängder, tämligen allmänt utbredt i mineralriket i svafvelkis, zinkblände, i vismut-, kvicksilfver- och antimonmalmer samt i lepidolit, karnallit och i flera mineralvatten. Det enda mineral, i hvilket tallium till någon betydande mängd ingår, är crookesit (se d. o.), en förening af silfver, koppar, tallium och selen. Råämnet för talliumextraktion utgöres af det slam, hvilket, vid förarbetning af talliumhaltiga kiser, i svafvelsyrefabrikerna afsätter sig i blykamrarna (s. k. "flugstaub"). Metallen, som lätt reduceras ur oxiderna, är blygrå, tung (eg. v. 11,8), mjukare än bly samt oxideras hastigt i luften och löses i utspädda syror under vätgasutveckling. Den smälter redan vid 290° och kan vid rödglödgningstemperatur destilleras i syrefri atmosfär. Upphettas metallens gas till glödgning, utsänder den ett intensivt grönt ljus och ger ett af en grön linje utmärkt spektrum. Äfven talliums föreningar färga lågan starkt grön. Metallen, hvars atom vikt är 204,0 och tecknas Tl, förekommer i föreningar på två mättningsstadier, nämligen som envärdigt och trevärdigt tallium. Som envärdigt liknar tallium dels alkalimetallerna af kaliumgruppen, dels silfver och bly; som trevärdigt påminner det om vismut. Det envärdiga tallium ger med syre oxiden Tl2O, som är svart, smälter vid 300° och förflyktigas vid upphettning. I olikhet med alla andra tunga metallers oxider är den lättlöslig i vatten under bildning af hydratet Tl · OH, blekt gula kristallnålar, hvilka i lufttomt rum eller vid 100° genom förlust af vatten öfvergå till talliumoxid. Hydratets lösning liknar de kaustika alkaliernas. Talliumsalterna, som i regel äro färglösa, äro isomorfa med kaliumsalterna och ganska giftiga. Talliumklorid är, liksom klorbly, en hvit, i vatten svårlöslig fällning. Talliumjodid är gul, nästan olöslig. Talliumkarbonatet är, i olikhet med karbonater af alla andra metaller utom alkalimetallerna, tämligen lösligt i vatten, och lösningen reagerar alkaliskt. Tallium-seskvioxid, Tl2O3, erhålles genom metallens förbränning i syrgas och är ett olösligt, mörkbrunt pulver, som vid glödning sönderdelas i syre och talliumoxid. P. T. C. (K. A. V—g.) 
<b>Tallkott,</b> <i>bot.</i> Se Coniferæ, pl. I, och Tall. 
<b>Tallkottkörteln,</b> <i>anat.</i> Se Hjärnan, sp. 830. 
<b>Tallkåda.</b> Se Kåda. 
<b>Tallmesen,</b> en benämning på talltitan l. gråmesen (se Mesarna, sp. 204). 
<b>Tallmo,</b> <i>bot.</i> Se Mo, sp. 761, och Tall. 
<b>Tallmätaren,</b> <i>Bupalus</i> (<i>Fidonia</i>) <i>piniarius, zool.</i>, en till underordn. mätarfjärilar, <i>Geometræ,</i> hörande fjäril, hvars larv stundom uppträder som skadedjur på tall. Hannen har kamformiga antenner och brunsvarta vingar, tecknade med aflånga, gulhvita fläckar; honan har trådformiga antenner och gulbruna vingar med ett par mer eller mindre tydliga mörka tvärband samt mörk spets på framvingarna (se afbildning i Skogens skadeinsekter pl. I, fig. 3). Vingbredden 30—35 mm. Larven är grön med tre hvitaktiga längslinjer utefter ryggen och en gul linje utefter hvardera sidan, dess längd omkr. 35 mm. Puppan är brun med en enkel spets i bakre kroppsändan. Tallmätaren är allmän i tallskog i hela Sverige. Den fullbildade insekten uppträder under juni och förra hälften af juli, då fjärilarna med hastig flykt ses flyga omkring på dagen, ofta midt i det starkaste solskenet. Honan lägger sina ägg i rader på tallbarren. Efter ett par veckor utkläckas larverna, äta af barren och äro på hösten fullvuxna, då de förpuppa sig i jorden under mossa och skogsaffall. Puppan, som ligger utan någon inspinning, öfvervintrar och ger fjäril följande år. I mindre och praktiskt taget oskadligt antal torde denna fjäril förekomma i hvarje större tallbestånd. Den visar somliga år massförökning och kan då kaläta stora skogssträckor. Som den i sitt lefnadssätt ej erbjuder några vidare angreppspunkter för skogsmannens åtgärder, är en tallmätarhärjning mycket svår att bekämpa. Metoderna för denna insekts bekämpande äro desamma, som försökts, då det gäller tallflyet (se d. o.). Som tallmätarlarvens ätperiod infaller så sent på året, att knopparna för nästa år hunnit utbildas, bruka kalätna tallar följande året få ny barrskrud, ehuru 
page_number=194, index= - Tallmätaren  - Tallofyter  - Talloisguld  - Tallowträ  - Tallqvist  - Tallqvist, Henrik Teodor  - Tallqvist, Knut Leonard  - Tallqvist, Axel Henrik Hjalmar  - Tallrik 
barren bli något kortare än de normala. Vid kalätning två på hvarandra följande år duka träden under. Lyckligtvis äro larverna rätt ömtåliga för frost, hvarför tidiga och starka höstfroster i sept. eller början af okt. ofta bruka kunna sätta en gräns för härjningarna. G. G. 
<b>Tallofyter,</b> lat. <i>thallophyta</i> (af grek. <i>thallos,</i> grön kvist, skott, och <i>fyton,</i> växt), <i>bot.</i>, detsamma som bålväxter (se d. o.). 
<b>Talloisguld</b> [ta'llωa-]. Se Talmiguld. 
<b>Tallowträ</b> [tä'lå͡u-], <i>bot.</i>, ett oljehaltigt träslag, som erhålles af den östaustraliska <i>Eucalyptus microcorys</i> och som särskildt används till gatbeläggning. GL L-m. 
<b>Tallqvist,</b> finländsk släkt, leder sitt ursprung från västgötske knektehöfvitsmannen Sven Eriksson, som 1586 fick frihet på ett hemman i Karislojo, Nyland. 
1. Henrik Teodor T., järnvägsbyggare, f. 23 maj 1839 i Euraåminne, d. 1912, blef student 1858 och genomgick tekniska realskolan i Helsingfors. 1868 blef han stationsingenjör vid Petersburg—Riihimäki järnvägsbyggnad och utnämndes 1872 till baningenjör. 1874—76 var han anställd vid byggandet af järnvägen Tavastehus—Tammerfors—Åbo. T. var den ledande mannen i den på ständernas anhållan 1877 tillsatta kommissionen för att utarbeta program för ett framtida byggnadssystem för järnvägarna. Kommissionens förslag, som antogs af landtdagen 1878, gick ut på bredspåriga banor med lätt öfverbyggnad och minskad farhastighet. I enlighet därmed byggdes Vasabanan 1879—82, hvarvid T. deltog. 1881 blef han öfveringenjör och chef för hela landets järnvägsbyggnader. Han utarbetade planerna till Uleåborgs, Savolaks, Kotka, Karelska och Björneborgsbanorna. Med orätt förbigången vid besättandet af öfverdirektörsämbetet  i Öfverstyrelsen för väg- och vattenbyggnaderna, tog han afsked 1893 och soulagerades med adelskap, som han dock ej mottog. Han blef sekreterare i Helsingfors' drätselkammare (till 1903). T. deltog i samtliga landtdagar 1885—1900 som medlem af borgarståndet och var vid de flesta ordf. i järnvägsutskottet. 
2. Knut Leonard T., den föregåendes kusin, orientalist, f. 16 mars 1865 i Kyrkslätt, blef student 1883, filos. licentiat 1890, docent i assyriologi och semitiska språk 1891 samt professor i orientalisk litteratur 1899, allt i Helsingfors. Han gjorde 1893—95 en studieresa till bl. a. Syrien, Palestina och Egypten. T. kreerades till teol. doktor vid jubelfesten i Lund 1918 och är hedersled. af Royal asiatic society. T:s förnämsta arbeten äro <i>Die sprache der contracte Nabū-nā'ids</i> (1890), <i>Die assyrische beschwörungsserie Maqlū</i> (i Finska vet. soc:s "Acta", 1895), <i>Arabische sprichwörter und spiele</i> (i Finska vet. soc:s "Öfversikt", 1897), <i>Neubabylonisches namenbuch</i> (samma soc:s "Acta", 1905) och <i>Assyrian personal names</i> (1914), hvarjämte han från en syrisk handskrift öfversatt <i>Mallarius den store från Egypten</i> (i Finska vet. soc:s "Öfversikt", 1894) och utgett en textedition af "Ibn Sa’id kitāb el mugrib" (IV, i samma soc:s "Acta", 1899, med tysk bearbetning) och G. A. Wallins "Bref och dagboksanteckningar" (jämte lefnadsteckning, 1905). 
3. Axel Henrik Hjalmar T., son till T. 1, fysiker, f. 21 febr. 1870, blef student 1886, filos. licentiat 1890, docent i matematik (från 1904 i experimentell och matematisk fysik) 1891 och professor i fysik 1907 vid Helsingfors' universitet. 1901—07 var han lärare i teoretisk mekanik vid Polytekniska institutet i Helsingfors. Af T:s många afhandlingar (de flesta införda i Finska vet. soc:s "Acta") beröra de matematiska teorierna för minimalytor, elliptiska och sfäriska funktioner, de fysikaliska elektriska svängningar, elektricitetsrörelsen i strömkretsar, kulfunktionen. I festskrift, tillegnad A. Donner, ingår uppsatsen <i>De fysikaliska förklaringarna af aberrationen</i> (1915). T:s <i>Lärobok i teknisk mekanik I—II</i> (1895—96, 1910; på ty. 1903—04 och fi. 1909), <i>Grunderna af potentialteorin, med användning på elektrostatiken och magnetismen</i> (1899) och <i>Grunderna af teorin för sferiska funktioner jämte användningar inom fysiken</i> (1905) ha funnit användning äfven utom landets gränser. En stor mängd uppsatser har T. publicerat i "Tekniska föreningens förhandlingar", hvilka han sedan 1909 redigerat. 1, 3. T. C. 2. D. M. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Långtallrikar l. "diskar", af trä,från Skåne. (Nordiska museet, Stockholm.)</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Trätallrik, som under en lång följd afår på 1600-talet nyttjats af Johan Ekeblad (sedenne). Nord. mus.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Oljemålad brudtallrik af trä, från Skåne. (Nord. mus.)</tr></table> <b>Tallrik</b> (ty. <i>teller,</i> af it. <i>tagliare,</i> skära, således eg. "skärbräde") betyder numera ett kärl, hvarpå maten vid ätningen upplägges från fatet eller från kokkärlet; alltefter som födan är fast eller flytande, användas "flata" eller "djupa" tallrikar. Materialet är numera i allmänhet fajans, mera sällan porslin, silfver eller guld. Tallrikarna kunna utstyras med bilder, plana eller upphöjda; de kunna i den gestalten användas som prydnadsföremål på väggar eller bord o. s. v. Tallriken i sin nuv. form tillhör nyare tiden. I antiken använde man vid måltiderna mera skålformiga kärl af lera eller dyrbarare material. Under medeltiden nyttjades i Sverige liksom i andra länder antingen brödskifvor eller hyflade träplattor som "disk" (på engelska är <i>dish</i> ännu 
page_number=195, index= - Tallrik  - Tallrikar  - Tallriksharf  - Tallriksis  - Tallrikskapitäl  - Tallriksrödt (Carthamin)  - Tallris  - Tallskog  - Tallskottvecklaren  - Tallsläktet  - Tallspinnaren 
fat eller rätt). Trädisken var så stor, att minst två personer kunde skära sin mat på den (långtallrik, sofvelbräde; fig. 1). Därpå hänsyftar det danska uttrycket om skilsmässa mellan äkta makar: "at skilles fra dug og disk". Småningom fann man det bekvämare att äta på hvar sin disk, och så sågade man sönder de långa familjediskarna till flera smärre. Genom att hörnen på bitarna afsneddades, uppkom den mångkantiga tallriksformen; denna gjordes slutligen rund (jfr fig. 2). Med efterlikning af fajans- och porslinstallrikarna sirade allmogen rikligt med oljemålningar särskilda "brudtallrikar" (fig. 3) och gästabudstallrikar af trä. Praktprof af porslinstallrikar finnas afbildade i art. Flora-danica-servisen och i art. Porslin, fig. 2. J. C. 
<b>Tallrikar,</b> <i>mus.</i> Se Bäcken 2. 
<b>Tallriksharf,</b> <i>landtbr.</i> Se Harf, sp. 1465. 
<b>Tallriksis,</b> <i>meteor.</i> Se Bottenis. 
<b>Tallrikskapitäl,</b> en den tidigare gotiken tillhörande kapitälform, som är sammansatt af flera öfver hvarandra lagda rundstafvar af tilltagande storlek och sålund företer en viss likhet med en hög öfver hvarandra lagda tallrikar, af hvilka den understa är minst och den öfversta vidast. Tallrikskapitälet förekommer egentligen i England. Upk.* 
<b>Tallriksrödt</b> (Carthamin), det vackert röda färgämne, som erhålles ur safflor (se Carthamus). Fmn. 
<b>Tallris,</b> <i>landtbr.</i>, används likasom granris mångenstädes som foder åt getter och kommer i tider af svår foderbrist äfven i fråga som nödfoder åt andra djur. Det innehåller liksom andra gröna växtdelar afsevärda mängder af näringsämnen, men dess höga halt af hartsartade ämnen minskar jämte barrens stickande beskaffenhet dess begärlighet för djuren och gör dess användning som foder kanske äfven menlig för dessas hälsa. Denna olägenhet kan aflägsnas genom risets urkokning och söndermalning, hvarigenom det enligt anställda försök kan bli ett användbart foder, hvars beredning dock medför kostnad, som under vanliga förhållanden öfverstiger dess fodervärde. Se Fodermedel, sp. 675. H. J. Dft. 
<b>Tallskog.</b> Se Skogstyper och Tall. 
<b>Tallskottvecklaren,</b> <i>Tortrix</i> (<i>Evetria</i>) <i>buoliana, zool.</i>, en till vecklarnas underordn. hörande fjäril, hvars larv uppträder som skadedjur på ungtallar. Den fullbildade fjäriln (se afbildning i Skogens skadeinsekter, pl. I, fig. 7) har gulröda framvingar, med ett flertal oregelbundna, hvita (silfverglänsande) tvärlinjer, och gråaktiga bakvingar. Vingbredden omkr. 20 mm. Larven är som yngre mörkare, som äldre ljusare brun. Flygtiden infaller i juli eller början af aug., och honan lägger sina ägg mellan knopparna på tall, hvarvid hon i allmänhet utväljer 6—12-åriga ungträd. Larven äter sig in i en knopp, i hvilken den öfvervintrar. Följande vår lämnar larven denna knopp och uppsöker ett utväxande skott, i hvilken den borrar sig in och lifnär sig af märgen, i det den utgräfver en gång uppåt i skottet. Denna gång är bakom larven fylld med "maskmjöl", larvens exkrementer, hvarigenom af denna insekt urätna tallskott kunna skiljas från sådana, som äro angripna af märgborren, hvilken håller sitt rör tomt. Tallskottvecklaren ger ofta genom angrepp på toppskotten upphof till missbildade och krokiga stammar. Som medel mot den har rekommenderats att afskära och uppbränna de angripna skotten. G. G. 
<b>Tallsläktet,</b> <i>Pinus</i> L., <i>bot.</i>, trädsläkte af fam. <i>Pinaceæ</i> med 80 arter på norra halfklotet, de flesta i länder med tempereradt klimat. Skotten äro af 2 slag, långskott med fjäll-lika blad och kortskott, bärande 2—5 öfvervintrande barr. Kottefjällen äro hos de flesta arterna i spetsen sköldlikt förtjockade, vedartade, endast de öfre fröbärande och vid frömognaden utspärrade; kottarna affalla hela. Hanblommorna sitta nedtill å årsskotten, på kortskottens plats, honblommorna i toppen å årsskotten, på långskottens plats. Pollenkornen äro försedda med luftsäckar, fröna ha oftast vinge. Flera arter bilda stora skogar, såsom <i>P. silvestris</i> (se Tall), <i>P. Taeda</i> i södra atlantiska Nord-Amerika, <i>P. ponderosa</i> (New Mexico—Rocky mountains), <i>P. canariensis</i> på Kanarieöarnas högland, <i>P. longifolia</i> på Himalaya, <i>P. Montezuma</i> på bergen i Mexico, <i>P. nigra</i> (<i>P. Laricio</i>) i Syd-Europa, m. fl. Många tallar nå betydlig höjd (se Jättetall), några bli buskartade, t. ex. <i>P. montana,</i> dvärgtallen l. bergtallen, som i Sverige odlas på sandfälten i Skåne och som vindskydd (se Läplantering). Ett värdefullt virke erhålles af <i>P. silvestris, P. palustris</i> (pitchpine) i sydöstra Nord-Amerika, <i>P. nigra,</i> svarttall, <i>P. Strobus,</i> weymouthtall, i Nord-Amerika, <i>P. Cembra,</i> cembratall, i Alperna, Karpaterna och Sibirien, m. fl. De båda sistnämnda odlas hos oss ofta som prydnadsträd. Terpentin och harts erhålles af <i>P. silvestris, P. Strobus, P. Lambertiana</i> (se Jättetall), <i>P. Taeda, P. palustris</i> och <i>P. Pinaster,</i> strandtall, i Medelhafsområdet. Bärnstenen härstammar sannolikt från den under tertiärtiden lefvande <i>P. succinifera.</i> Fröna af många arter äro ätliga och rika på olja, såsom <i>P. Cembra, P. edulis</i> i New Mexico, <i>P. Sabiniana,</i> nöttall, i pacifiska Nord-Amerika, <i>P. Pinea,</i> pinje (pinie; se pl. II till art. Coniferæ), i Medelhafsområdet, och kallas <i>pinjenötter, pinjoler</i> (<i>pineoler</i>), <i>dvärgnötter</i> o. s. v. G. L—m. 
<b>Tallspinnaren,</b> <i>Lasiocampa</i> (<i>Eutrichia, Dendrolimus</i>) <i>pini, zool.</i>, en till underordn. spinnare, <i>Bombyces,</i> hörande fjäril, hvilken gjort sig känd som en svår skadeinsekt på tallskogen. Den fullbildade fjäriln (se afbildning i Skogens skadeinsekter, pl. I, fig. 6) är till färgen gråbrun, de främre vingarna försedda med ett vågigt tvärband och en hvit, halfmånformig fläck i midten. Vingbredden 60—80 mm. (honan större än hannen). Larven är gleshårig, till färgen rätt växlande, vanligen grå- eller rödbrunspräcklig; lättast igenkännes den på två starkt håriga, stålblå tvärband på andra och tredje kroppssegmentet. Som fullvuxen når den en längd af omkr. 80 mm. Puppan är brun och ligger inom en spolformig, gulbrun kokong, bestående af en tunn och böjlig, men dock seg väfnad. Tallspinnaren är utbredd öfver största delen af Europa och har ofta anställt svåra härjningar i Tyskland och Ryssland. I Sverige tyckes den vara tämligen spridd i de södra och mellersta landskapen upp till Hälsingland, ehuru den vanligen anträffas i endast några få exemplar; 
page_number=196, index= - Tallspinnaren  - Tallspinnarstekeln  - Tallsteklar  - Tallstrunt  - Tallsvärmaren  - Talltitan  - Talltrasten (Taltrasten)  - Tallträskliden  - Tallus (Thallus)  - Tallviflar  - Tally-ho  - Tallzonen  - Tallört  - Tallma', Francois Joseph 
enstaka fynd äro gjorda äfven i Ångermanland och Norrbotten. I Norge anställde tallspinnaren svåra härjningar i skogstrakterna på gränsen mot Värmland 1812—16 och 1902—03; den senare härjningen sträckte sig äfven in i Värmland, ehuru skadegörelsen på svenska sidan var af mindre omfattande betydelse. Flygtiden infaller i Skandinavien i slutet af juni och början af juli. Under dagen sitta fjärilarna stilla på trädstammarna, hvarvid deras färg och teckning väl sammansmälta med barkens färg, eller också uppe i kronorna. I skymningen ser man dem i härjningsområdena talrikt kringsvärma träden med hastig, surrande flykt. Parningen försiggår vanligen på trädstammarna. Strax efter parningen börjar honan lägga ägg. Dessa placeras antingen på kvistarnas barr eller på stammens bark i hopar om 30—50 ägg. Sammanlagdt läggas 150—200 ägg. Efter tre veckor kläckas larverna och bege sig, om äggen lagts på stammen, genast på vandring upp mot kronan för att börja sitt ätande. På hösten, ungefär vid tiden för de första nattfrosterna, går larven i vinterkvarter under mossa och skogsaffall; den har då nått en längd af ungefär 20 mm. På våren vandrar larven uppför stammen och fortsätter sitt ätande, men går på hösten ner till marken för att öfvervintra ännu en gång i jorden; den har då en längd af 50—60 mm. Följande vår går den åter upp i kronan, äter glupskt af barren, genomgår sin sista (sjätte) hudömsning och förpuppar sig i början af juni, hvarvid den fäster kokongen i någon barkspringa eller mellan ett par kvistar. Efter tre veckor utkläckes fjäriln. Lyckligtvis hör tallspinnaren till de skadeinsekter, som i följd af sitt lefnadssätt äro möjliga att bekämpa. Genom att anbringa limringar på stammarna kan man nämligen hindra de från vinterkvarteret återvändande larverna att uppkomma i kronorna. G. G. 
<b>Tallspinnarstekeln,</b> <i>zool.</i> Se Sågsteklar. 
<b>Tallsteklar,</b> <i>zool.</i> Se Barrsteklar. 
<b>Tallstrunt,</b> <i>Gemmæ</i> (l. <i>Turiones</i>) <i>pini, farm.</i>, kallas de torkade, outvecklade topp- och grenknopparna af den vanliga tallen, <i>Pinus sylvestris</i> L. De böra insamlas tidigt på våren, medan ännu det hartsöfverdrag, som omger knoppfjällen, sitter kvar. I detta skick ha dessa knoppar en längd af omkr. 2 cm. och en kägellik form, visande i det gulaktiga hartsöfverdraget endast spetsarna af de ljusbruna knoppfjällen. Färska knoppar äro inuti mjuka och gröna. Lukt och smak äro aromatiska, den senare tillika något bitter, beroende på en bitter glykosid, <i>pinipikrin,</i> hvarjämte drogen innehåller en terpentinolja närstående flyktig olja, harts och garfämne, vax m. m. Dekokt på tallstrunt nyttjades förr som urindrifvande medel vid gikt och reumatism samt äfven i bad mot de nämnda sjukdomarna. Drogen är numera obruklig och har uteslutits ur farmakopén. O. T. S. (C. G. S.) 
<b>Tallsvärmaren,</b> <i>zool.</i> Se Sphinx. 
<b>Talltitan</b> (Gråmesen), <i>zool.</i> Se Mesarna, sp. 204. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Talltrasten</b> (Taltrasten), äfven kallad Sångtrasten, Nattvakan, Vakan, Kleran, Klådran, Klädran, <i>Turdus musicus, zool.</i>, en art, tillhörande trastsläktet, fam. trastartade fåglar och ordn. tättingar (<i>Passeriformes</i>) inom fåglarnas klass. Den liknar mest dubbeltrasten (se d. o.), från hvilken den skiljer sig genom mindre storlek samt därigenom, att stjärtpennorna äro enfärgade och att fläckarna på bröst och buk ej äro tvärställda, utan ovala, med den största dimensionen i kroppens längdriktning. Längd 22 cm. Talltrasten förekommer som häckfågel i hela Europa och i västra Sibirien. Till Sverige kommer den i mars eller april och flyttar åter i sept. eller okt.; en eller annan stannar dock kvar i de södra landskapen. Den vistas mest i barrskogar och är allmänt omtyckt för sin välljudande, klara sång. Om sommaren är den en glupsk insektätare; under hösten lifnär den sig förnämligast af bär. Boet finnes i träd och buskar samt är märkvärdigt därigenom, att det invändigt är öfversmetadt med lera och träsmulor, som fågeln knådat tillsammans med saliv. Äggen (4—6) äro blågröna, med svarta fläckar. — Om fågelns namn "vakan" se R. Bergströms studie "Ornitologi och vitterhet" i hans bok "Litteratur och natur" (1889). L—e. 
<b>Tallträskliden,</b> kronopark i Vinlidens revir, Umeå öfverjägmästardistrikt, Västerbottens län, har enligt K. M:ts befallningshafvandes i Västerbottens län afvittringsutslag 16 maj 1882 och 24 febr. 1885 bildats af gammal kronomark. 9,496 har (1915). S—r. 
<b>Tallus</b> (Thallus), <i>bot.</i>, bål hos alger, lafvar och svampar. Se Tallofyter. 
<b>Tallviflar,</b> <i>zool.</i>, annan benämning på de i art. Pissodes omtalade kottviflarna. 
<b>Tally-ho</b> [tä'li hå͡u'], eng., <i>sportv.</i> Se Tajo. 
<b>Tallzonen,</b> <i>geol.</i>, den horisont eller zon inom Sveriges postglaciala torfmossar, inom hvilken lämningar af tall äro förhärskande, under det att ek och gran saknas. Tallen invandrade mycket tidigt, omedelbart efter Dryasfloran och björken. Tallzonen ligger därför i mossarna ofvanpå björkzonen eller, där en särskild björkzon, som ofta är fallet, ej finns utbildad, på Dryaszonen (se d. o.). Inom mellersta och norra Sverige, med undantag af fjällen och området närmast därintill, saknas såväl Dryaszonen som björkzonen, och tallzonen hvilar där direkt på istidsbildningar. Ofvanpå tallzonen följer inom södra delarna af landet ekzonen (se d. o.). Norr om den postglaciala ekgränsen öfverlagras däremot tallzonen naturligtvis direkt af granzonen (se d. o.). T. G. H—e. 
<b>Tallört,</b> <i>bot.</i> Se Monotropa. 
<b>Talma,</b> François Joseph, fransk tragisk skådespelare, f. 15 jan. 1763 i Paris, d. där 19 okt. 1826, fick en vårdad uppfostran i London och praktiserade någon tid som tandläkare (faderns yrke) i Paris, men följde snart sin åtrå efter skådebanan, genomgick konservatoriet och debuterade 1787 på Théâtre français, hvarest han genast fick anställning. Ytterst samvetsgrann i utarbetandet af sina uppgifter, genomförde han snart den af Lekain och m:lle Clairon endast påbörjade reformen att i dramer med antika ämnen uppträda i tidstrogen dräkt (dittills hade man låtit t. ex. 
page_number=197, index= - Tallma', Francois Joseph  - Talmage, Thomas de Witt  - Talman 
fornromerska rådsherrar framställas kostymerade som 1600- och 1700-talets parissprättar). I sammanhang därmed införde T. sanning och naturlighet i deklamation och åtbördsspel. Sin första större framgång firade han i J. de Chéniers' frihetsdrama "Charles IX" (i nov. 1789). Följ. år gifte T. sig med den rika och begåfvade m:lle Carreau, som höll stor salong, hvarest T. knöt vänskap med girondisterna; 1797 skilde sig makarna. Intriger från högre ort jämte olika politiska åsikter ledde till slitningar mellan T. och hans scenkamrater, hvarför han med en utbruten trupp 1791 öppnade en ny skådebana i Palais royal (Théâtre de la nation, efter 1792 kallad Théâtre de la république). Under hela skräckväldet spelade han där Chéniers', Arnaults, Ducis' och Lemerciers tragedier, medan hans personliga säkerhet ofta var hotad af ytterlighetsmännen. (Under Direktoriets tid förenades åter de två grupperna af Théâtre français.) T. kom i umgänge med Bonaparte, då denne var en ung officer, och under Napoleons hela kejsartid varade detta vänskapliga förhållande (att T. skulle gett honom lektioner i kejserligt uppträdande, är dock en ogrundad sägen). Under restaurationens tid höll T:s talang sig uppe, ja vann i mognad och vidd. — T. är den franska scenens största namn. Hans tragiska konst, en frukt af oaflåtligt arbete, var af äkta slag. Äfven matt tecknade karaktärer visste han ställa i förklaradt ljus genom makten af sitt studium och sin hänförelse. Till sin konstriktning befryndad med tidehvarfvets ledande målare, David, eftersträfvade han en sträng och enkel skönhet i hållning, tal, gester och gruppering. Hans minsta rörelser voro en frukt af djup beräkning; i blicken och stämman kunde han inlägga en gripande makt, och i synnerhet åt starka, koncentrerade lidelser gaf han städse ett sant uttryck. Han inblåste nytt lif i den klassiska franska tragedien. Bland hans roller framstå <i>Néron, Sylla, Abner, Égisthe, Oreste, Oedipe, Achille, Hamlet, Othello, Marigny</i> (i Raynouards "Les templiers"), <i>Leicester</i> och <i>Charles VI</i> (1826). T:s insiktsfulla bok <i>Réflexions sur Lekain et sur l'art théâtral</i> (1825) utgafs i 3:e uppl. 1875. T:s <i>Mémoires historiques et littéraires</i> utgåfvos 1826 och 1849—-50. — 1801 ingick T. ett andra giftermål med den mycket framstående skådespelerskan Charlotte Vanhove, f. 1771, d. 1860, som skref minnen af sin man och <i>Études sur l'art théâtral</i> (1835). Om T:s förhållande till Pauline Bonaparte se H. Fleischmann & P. Bart, "Lettres d'amour inédites de T. à la princesse Pauline Bonaparte" (1911). Se vidare arbeten om T. af Lemercier (1827), Copin (1886) och Warin (1904). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Talmage</b> [tä'lme͡idʃ], Thomas de Witt, amerikansk predikant, f. 1832 i Bound Brook i New Jersey, d. 12 april 1902 i Washington, egnade sig först åt juridiken, men slog om och blef teolog. Efter prästerlig verksamhet på andra orter blef han 1869 anställd vid Central presbyterian church i New York-Brooklyn. Där predikade han för ständigt växande skaror, och hans kyrka, som flera gånger var utsatt för vådeld, måste för hvar gång byggas större. När hans ryktbarhet stod som högst, aftrycktes hans predikningar i, sades det, 3,000 tidningar och tidskrifter och nådde 25 mill. läsare. Hans årsinkomster sprungo upp till 200—300 tusen kr. Från sina vidsträckta predikoresor, under hvilka han också besökte Sverige, utgaf han omtyckta resebeskrifningar När det berömda Brooklyntabernaklet 1894 brann ned, flyttade han till Washington, men lyckades där icke slå igenom. De sista åren sysslade han med skriftställarskap. Ett drag af amerikansk sensationalism utmärker hans religiösa förkunnelse. Den djärfva och ofta påträngande realismen motsvaras icke af tankarnas djup. T. redigerade 1879—89 "Frank Leslie's sunday magazine" och 1890—1902 "Christian Herald". Till hans mest berömda böcker, som öfversattes till många språk, räknas <i>The almond tree in blossom</i> (1870), <i>Everyday religion</i> (1875), <i>The pathway of life</i> (1895), <i>From manger to throne</i> (s. å.; "Från krubban till tronen", 1891—92; ny uppl. 1905). Bland hans många till svenska öfversatta arbeten må f. ö. nämnas "Vigselringen" (1887; 4:e uppl. 1889), "100 predikningar" (1889), "Kristendomen i lifvet" (1890), "Bakom kulisserna" (1893) och "Kampen för bröd" (1898; 3:e uppl. 1904). E. M. R. 
<b>Talman,</b> <i>statsr.</i>, benämnes ledaren af öfverläggningarna, ordföranden i hvardera af den svenska riksdagens båda kamrar och i den finska landtdagen (se Finland, sp. 307). Så benämndes i Sverige och Finland äfven under ståndsrepresentationens tid ordf. i hvart och ett af de tre ofrälse stånden (hos ridderskapet och adeln bar ordföranden titeln landtmarskalk; se d. o.). I Sveriges första riksdagsordning (af 1617) omtalas ej någon bestämd ordf. för hvarje särskildt stånd. Där säges endast, att ärkebiskopen skall, när stånden äro samlade på rikssalen, vara ordf. å prästerskapets, borgerskapets och allmogens vägnar. I 1626 års riddarhusordning tillerkändes konungen rätt att till hvarje särskildt riksmöte utnämna landtmarskalk. För prästeståndet var ärkebiskopen själfskrifven ordf.; för borgarståndet vanligen en af Stockholms borgmästare, och i bondeståndet leddes öfverläggningarna af de redan i 1617 års R. O. omtalade "allmogen tillordnade edsvurne skrifvare" För tillfället, då däraf gjordes behof, valdes särskilda förespråkare. Vid 1689 års riksdag skref sig en västgötabonde Gudmund Jonsson från Bjärke härad under riksdagsbeslutet som "talman". Först i 1723 års R. O. framstår talmansinstitutionen 
page_number=198, index= - Talman  - Talmansdeputationer  - Talmanskonferens 
konstitutionellt bestämd. Enligt denna för Frihetstiden gällande R. O. egde hvarje stånd, äfven bondeståndet, att välja sin talman, dock skulle vid bondeståndstalmannens sida sättas en sekreterare, utsedd af landtmarskalken och de tre talmännen. (Bondeståndet utsåg under frihetstiden vanligen två talmän: en <i>öfvertalman</i> och en <i>undertalman</i>). Då till följd af 1772 års statshvälfning 1626 års riddarhusordning och 1617 års R. O. ånyo blefvo gällande och därigenom konungens rätt att utse landtmarskalk äfvensom ärkebiskopens själfskrifvenhet till talman för prästeståndet återställdes, begärde vid 1778 års riksdag borgar- och bondeståndet, att de såväl då som för framtiden måtte erhålla af konungen utnämnda talmän, hvilket också fastslogs genom riksdagsbeslutet 26 jan. 1779. I denna ordning gjordes ingen ändring genom 1809 års statsskick, men i 1810 års R. O. inrycktes bestämmelser om, att konungen skulle utnämna också vice talmän för de tre ofrälse stånden och att borgar- och bondeståndet skulle vid hvar riksdags början genom deputationer begära sina talmän. I öfverensstämmelse härmed stadgades i 1866 års R. O., att kamrarna skulle efter verkställd fullmaktsgranskning genom deputationer till konungen begära utnämning inom sig af talmän och vice talmän, hvilka hade att inför konungen aflägga talmansed. Denna afskaffades 1887 som öfverflödig, och 1900 bestämdes, att utnämningen skulle ske utan föregående begäran därom genom deputationer. Endast när riksdagen i kraft af R. F. § 95 själfmant sammanträdt, ega kamrarna välja talmän och vice talmän. Talmans- och vice talmansuppdraget gäller till den riksdags slut, för hvilket det getts. I händelse af afgång utses efterträdare af konungen. Före talmanstillsättningen eger den äldste af de kammarledamöter, som bevistat de flesta riksdagarna, att föra ordet, och vid tillfälligt förfall för både talman och vice talman utser efter 1897 kammaren inom sig tillfällig ordf. 
Talmännen åligger att utfärda, hvar för sin kammare, kallelse till sammanträde samt att första gången sammankalla tillfälligt utskott. Sådana utskott, som bestå af ledamöter från båda kamrarna äfvensom riksdagens nämnder och valmän, sammankallas första gången af båda kamrarnas talmän gemensamt. Talmannen har att vid kammarens sammanträden föredraga ärendena, men eger ej, såsom i andra länder, att föreslå och delvis bestämma föredragningsordningen, utan måste följa en på förhand bestämd ordning (se Dagordning). Han leder öfverläggningen, hvadan hvar och en, som vill i kammaren yttra sig, skall anmäla sig hos talmannen och har att yttra sig i den ordning, hvari han blir af talmannen uppropad, hvarvid iakttages den ordning, hvari anmälan skett. Talmannen tillhör att upptaga, reda och framställa de yttrade meningarna samt göra propositioner för besluts fattande (se Omröstning, sp. 705, och Proposition 4). Härvid tillkommer honom den för Sveriges statsrätt egendomliga makten (enl. § 61 R. O.) att vägra proposition, när han finner väckt fråga strida mot grundlags lydelse. Denna rätt är dock ej ovillkorlig, ty om kammaren ändock yrkar proposition, skall öfverläggningen förklaras hvilande och målet förvisas till konstitutionsutskottet. Å hvad detta förklarat icke vara mot grundlag stridande kan proposition sedermera ej vägras. Slutligen åligger talmannen att vidmakthålla ordning vid sammanträdena. I afseende därpå ger grundlagen honom ej — i motsats till förhållandet med ordf. i andra representantförsamlingar — några särskilda rättigheter. Hans makt sträcker sig blott till att tillse, att ej någon i sitt tal går utom ämnet eller tillåter sig personligen förolämpande uttryck, i hvilket fall talmannen — enligt praxis — genom klubbslag afbryter talaren. För ytterligare åtgärder mot den felande fordras kammarens samtycke (jfr Riksdag, sp. 325, och R. O. § 52). Endast när det gäller att afstyra oordningar bland åhörarna eger talman omedelbart gripa in. Med hänsyn till talmannens åligganden samt hans öfver partierna upphöjda, till följd af utnämningssättet grannlaga ställning stadgas, att den, som utöfvar talmansbefattningen, ej må deltaga i öfverläggning eller omröstning (hvilket under vissa villkor är tillåtet ordf. i andra länders representantförsamlingar), ej heller väcka några andra förslag än sådana, som afse verkställighet af grundlagarna eller af beslut, fattade af riksdag eller kammare. Talman eger ej makt att utan kammares samtycke afsluta något dess sammanträde och kan ej ens med kammares samtycke afsluta en debatt, förr än alla anmälda talare fått yttra sig (jfr Clôture). 
Ordf. i Englands underhus och nordamerikanska kongressens representanthus bär den ordet "talman" fullkomligt motsvarande titeln <i>speaker.</i> I de flesta andra länders representantförsamlingar (äfven i Norges storting) benämnes ordf. <i>president.</i> I Danmark kallas han <i>formand.</i> Utomlands utse riksförsamlingarna (t. ex. finska landtdagen) eller deras kammare själfva sina ordf. (valet af engelska underhusets "speaker" måste dock bekräftas af regeringen). Undantag härifrån göra bl. a. Englands öfverhus, där lordkansleren är själfskrifven ordf., och Nord-Amerikas Förenta staters senat, hvarest Förenta staternas vice president är själfskrifven ordf., Italiens, Spaniens och Österrikes Första kammare samt Nederländernas båda kamrar, hvilkas ordf. nämnas af monarken, i det sistnämnda landets Andra kammare dock efter af kammaren uppsatt förslag. Ordförandena i utlandets representantförsamlingar väljas i allmänhet för ett riksmöte, men på sina ställen, t. ex. i Norge, för endast 4 veckor i sänder, och i Englands underhus för hvarje nytt parlament att fungera för hela parlamentstiden, således, om ej upplösning eger rum, för 5 år. H. L. R. (S. B.) 
<b>Talmansdeputationer</b> kallades de deputationer af hvardera kammaren, som enligt den äldre genom 1900 års riksdagsbeslut ändrade ordalydelsen af § 33 i mom. 1 R. O. begärde talman och vice talman och i hvilkas närvaro dessa funktionärer aflade en ed, som bortföll genom beslut af 1886 års riksdag. Sedan 1903 låter konungen (genom statsministern) för hvardera kammaren tillkännage, hvilka bland dess ledamöter förordnats till talman och vice talman. J. C. 
<b>Talmanskonferens</b> kallas den rådplägning, som enligt reglementariska föreskrifter för riksdagen (se Riksdagsordningen, sp. 355) skall hållas, när någon af kamrarnas talmän så finner nödigt, för 
page_number=199, index= - Talmanskonferens  - Talmaskin  - Talmetoden  - Talmmiguld  - Talmouses  - Talmud 
öfverläggning om, hvad i afseende på riksdagsärendenas föredragning och göromålens gång bör kamrarna föreslås. Konferensen består af talmännen och vice talmännen jämte 3 af hvardera kammaren för hela riksdagen eller för viss tid utsedda ledamöter. Vid dessa sammanträden böra kamrarnas sekreterare vara tillstädes. Äfven utskottens ordf. och riksdagens kanslideputerade (se d. o.) kunna tillkallas för att meddela upplysningar. Talmanskonferensens uppgift är att åstadkomma en sådan ordning för ärendenas behandling, att kamrarnas gemensamma utskotts betänkanden, så vidt möjligt är, i kamrarna behandlas samtidigt och att de ärenden, som ovillkorligen måste af hvarje lagtima riksdag afgöras, medhinnas inom den för riksdagens verksamhet bestämda tiden. Äfvenledes upptagas till förberedande öfverläggning sådana i utskottsbetänkandena innehållna förslag, hvilka möjligen böra bli föremål för propositionsvägran (se Talman). Slutligen har konferensen att afge förslag med afseende på arfvoden åt riksdagens tjänstemän, kanslier och vaktbetjäning. Talmanskonferensen har sin förebild uti föreskriften i 1810 års R. O. § 47, att landtmarskalken och de öfriga ståndens talmän i närvaro af 2 utaf hvarje stånd utsedda ledamöter samt med biträde af ståndens sekreterare borde dagen förut komma öfverens om följande dagens föredragningsämnen, på det desamma skulle kunna i möjligaste måtto samtidigt afgöras hos alla stånden. H. L. R. (S. B.) 
<b>Talmaskin</b> kallas en apparat, som härmar det mänskliga talet. W. von Kempelen (se denne) konstruerade 1791 en talmaskin, hvilken förbättrades af mekanikern Faber i Wien 1843. På denna framkallas de särskilda ljuden genom anslag af tangenter, så att maskinen kan såväl tala som sjunga alla ord och satser i hvilket språk som helst. Helmholtz har medelst sin stämgaffelvokalapparat lyckats återge vokalljuden och förklara deras natur. Den fullständigaste talmaskinen är dock ännu utan all jämförelse fonografen (se d. o.). 
<b>Talmetoden,</b> <i>pedag.</i>, en inom den nutida undervisningen i främmande språk använd metod, som i st. f. öfvervägande studium af det skrifna (eller tryckta) språket stöder undervisningen företrädesvis på det talade språket. Då lärjungarna därvid efterbilda lärarens användning af det främmande talspråket, kallas metoden vanligen imitativa metoden (se d. o.). Denna metods ändamålsenlighet beror naturligtvis på det mål, som man genom undervisningen vill nå. Om målet är att ej blott kunna läsa, utan äfven tala det främmande språket, är metoden, sådan den af sakkunniga lärare används, nog den pedagogiskt riktiga. Men annorlunda ställer sig problemet, om hufvuduppgiften är, att lärjungarna skola lära sig läsa det främmande språket. Måhända leder då öfversättningsmetoden lättare och mera direkt till det närmast åsyftade målet, tillträde till litteraturen på det främmande språket, hvarvid man låter de lärjungar, som framdeles verkligen behöfva kunna tala det främmande språket, begagna framtida tillfällen, t. ex. under vistelse i det främmande landet, för att inhämta färdigheten i talspråket. Täflingen mellan talmetoden och en verkligt ändamålsenligt genomförd läsmetod torde därför ännu böra anses oafgjord. Man kunde tänka sig, att i de högre läroverken den enskilde lärjungen inlärde åtminstone ett af de främmande kulturspråken enligt talmetoden, men att han inom andra främmande språk under skoltiden stannade vid genom läsemetoden inhämtad färdighet i skriftspråket. S—e. 
<b>Talmiguld</b> l. Talloisguld, en efter sin förste framställare (1840), fabrikanten Tallois i Paris, uppkallad mycket kopparrik legering (jfr Mässing), som i form af bleck eller tråd pläteras med guld (jfr Förgyllning). Äkta parisiskt talmiguld har ung. följande sammansättning: koppar 90 proc., zink 9 proc., guld 1 proc. Emedan guldet genom valsning är mycket fast förenadt med underlaget och guldöfverdraget är tjockare än på varor, som förgyllts på galvanisk väg, samt utgöres af hårdt, legeradt guld, kunna verkliga talmivaror mycket länge bibehålla sitt guldliknande utseende, hvilket däremot icke är förhållandet med de varor af tunt förgylld mässing, som ofta, ehuru med orätt, i handeln hedras med namnet talmi. En dylik legering, på hvilken i följd af dess olämpliga sammansättning guldöfverdraget ej häftade tillräckligt fast, visade följande sammansättning: koppar 86,4, zink 12,2, tenn 1,1, järn 0,3 proc., d. v. s. grunden utgjordes af vanlig rödmässing. K. A. V—g. 
<b>Talmouses</b> [tallmōṡ], <i>kokk.</i>, fransk benämning på en osträtt i form af små bröd, tillagad af ost, socker, smördeg samt s. k. ramequindeg, dock utan peppar (smör, ägg, hvetemjöl, salt och vatten), som gräddas i ugn. Färdiga glaseras kakorna med socker och serveras varma. J. C. 
<b>Talmud</b> (nyhebr. <i>talmūd</i>, "studium", "lära") är den allmänna benämningen på världslitteraturens i sitt slag mest storartade och egendomliga produkt, ett samlingsverk, som kan sägas utgöra det sammanfattade resultatet af judiska folkets andliga sträfvanden och utveckling under nära ett årtusende (från 5:e eller 4:e årh. f. Kr. till midten af 500-talet e. Kr.). Talmud består af två hufvuddelar: <i>mischna</i> ("lära", "tradition"), den egentliga texten, och <i>gemara</i> (urspr. likaledes "lära", "tradition"; sedermera fattadt i bet. af "fullständigande", "fullkomnande"), den senare uppkommande kommentaren. Mischna innehåller hufvudsakligen utlåtanden af och diskussioner mellan namngifna skriftlärde rörande den praktiska tillämpningen af "lagen" (<i>tora</i>), men utan bestämdt fastställande af det rätta i hvarje särskildt fall. De lärare, som där anföras och därför kunna anses som mischnatextens egentliga författare, kallas <i>tannaiter,</i> men dessa åberopa ofta sina föregångare, de s. k. "skriftlärde" (<i>soferim</i>) och "den stora synagogans män" (jfr Rabbinska språket och litteraturen, sp. 814). Deras meningar och lärosatser stödja sig dels på "Skriften" (<i>mikra</i>), d. ä. egentligen på "lagen och profeterna", i synnerhet den förstnämnda, mindre på de s. k. "hagiograferna", dels på den "muntliga lagen", d. ä. traditionen. Enligt den härskande fariseiska åsikten hade nämligen alltid, alltsedan Moses tid, bredvid den "skrifna lagen" (<i>tora schäbbiktab</i>) funnits en "muntlig lag" (<i>tora schäbbe‘alpä</i>), hvilken liksom den förra utgår från Mose och, implicite gömd i den skrifna lagen, kan enligt bestämda tolkningsregler (<i>middot</i>) därur framdragas. Det är också denna muntliga lag och 
page_number=200, index= - Talmud 
dess bevisande ur den skrifna, hvartill den bildar ett nödvändigt supplement, som utgör den egentliga kärnan i talmud, såväl mischnans som gemarans innehåll. Mischnan indelas i 6 "ordningar" (<i>sedarim</i>), hvarje ordning (<i>sédär</i>) i flera "traktater" (<i>massäktot</i>), hvarje traktat (<i>massä'kät</i>) i "kapitel" (<i>perakim</i>) och slutligen hvarje kapitel (<i>pä'räk</i>) i "paragrafer" eller "lärosatser" (<i>mischna,</i> plur. <i>mischnijjot,</i> eller <i>halaka,</i> plur. <i>halakot</i>). De sex ordningarna (<i>schischscha sedarim</i>, hvaraf förkortningen <i>schas</i> är ett vanligt judiskt namn på talmud) äro följande: 1) <i>Sedär zera‘im</i> ("utsäden") innehåller 11 traktater, hvilka, liksom alla de följande, ha särskilda namn (t. ex. 1:a trakt. <i>Berakot,</i> "välsignelser"), och behandlar landtbruket med därom gällande föreskrifter; 2) <i>S. mo‘ed</i> ("festtid") med 12 traktater, behandlar alla sabbats- och högtidsdagar; 3) <i>S. naschim</i> ("kvinnor"), med 7 traktater, innehåller stadgar om äktenskapet, leviratet, skilsmässa o. d.; 4) <i>S. nezikin</i> ("skador"), med 10 traktater, omfattar civil- och kriminalrätt; 5) <i>S. kodaschim</i> ("helgedomar"), med 11 traktater, behandlar tempel- och offerlagarna; 6) <i>S. teharot</i> ("reningar"), med 12 traktater, innehåller stadgar om "rent" och "orent". Mischnan anses ha blifvit slutredigerad till sin nu gällande form omkr. 190 e. Kr. af Jehuda ha-nasi (se Jehuda). Om dess supplement (<i>tosefta</i>), som ej upptogs i talmud, se Rabbinska språket och litteraturen, sp. 816. — Gemaras hufvudsakliga innehåll består i utförliga utlåtanden af och diskussioner mellan hundratals namngifna lärde, hvilka tolka och utveckla såväl skriftens som mischnas lärosatser, bestämma, hvilken af de i mischna uttalade åsikterna i hvarje särskildt fall skall anses och följas som den rätta, och åberopa andra traditionella lärosatser (<i>baraitha,</i> d. ä. sådana, som, ehuru ej upptagna i mischna, ega i det närmaste samma auktoritet som denna) för att slutligen ur allt detta draga nya som rättesnöre gällande följdsatser rörande snart sagdt alla det privata och offentliga lifvets detaljer. Urspr. och eg. betecknar ordet "talmud" blott denna senare del. Så är förhållandet i alla handskrifter och äldre ocensurerade upplagor, men i alla senare editioner utbyttes af censuren ordet talmud i denna betydelse mot ordet gemara. I den judiska litteraturen har därför ordet talmud dels, och i den äldre litteraturen oftast, den speciella betydelsen af gemara, i motsats till mischna, dels ock den allmänna, omfattande både mischna och gemara, medan i den kristna litteraturen den allmänna betydelsen af ordet är den enda brukliga. De i gemara uppträdande skriftlärde, hvilka kunna anses som dess egentliga författare, heta "amoréer", men äfven efter gemaras och därmed hela (den babyloniska) talmuds slutredigering (omkr. 500) gjordes af de sedan följande skriftlärde ("saboréer" och "gaoner"; se Rabbinska språket och litteraturen, sp. 816) många i gemara upptagna förklarande tillsatser för att än noggrannare bestämma det rätta i tvifvelaktiga fall. Då gemara icke, såsom mischna, finnes särskildt utgifven, utan blott i förening med denna i hela talmudupplagor, så indelas äfven talmud, på samma sätt som mischna, i de 6 ofvannämnda ordningarna med inalles 63 traktater och 523 kapitel. Genom sitt ofvan för mischna och gemara angifna hufvudinnehåll, omfattande teologi, filosofi, juridik och moral, samt genom en oöfverskådlig mängd af därmed sammanväfda uppgifter från alla andra då bekanta vetenskapsgrenar, såsom historia, geografi, arkeologi, filologi, medicin, botanik, zoologi, matematik och astronomi, utgör talmud i själfva verket en fullständig encyklopedi af hela den samtida judiska bildningen. Hela detta vidtomfattande och olikartade innehåll delar sig i afseende på form och ändamål i två hufvudriktningar, <i>halaka</i> ("vandel"; "praxis", "lagbud") och <i>haggada</i> ("berättelse"). Halakan anger normen för hela det mänskliga lifvet; haggadan afser att med allegorier och sentenser, sägner och anekdoter, förmaningar och böner höja det sedliga och religiösa medvetandet. Båda anföra en mängd från det dagliga lifvet hämtade praktiska fall (<i>ma‘asä'</i>) och infläta notiser ur de ofvannämnda vetenskaperna, men med olika syftemål, liksom ock båda söka det yttersta stödet för sina lärdomar i de bibliska textorden. Men vid dessas tolkning är halakan strängt bunden af Rabbi Ismaels 13 och R. Eliesers 32 <i>middot</i> ("regler"), under det att den af de senare blott delvis bundna haggadan lämnar långt friare spelrum åt fantasi och mystik. — Af talmud finnas två till innehåll och omfång ganska olika redaktioner, en babylonisk (<i>T. babli</i>) och en palestinsk (<i>T. jeruschalmi</i>). Den babyloniska talmud är den vida större, i allt, som rör religion och lag, den viktigare och därför för judarna som folk af ojämförligt större betydelse än den palestinska, liksom den ock i alla tider varit den mest kända och den, hvilken alltid afses, då man i allmänhet talar om talmud. Sådan som "T. babli" åt oss bevarats, innehåller den mischnatexten till alla 63 traktaterna, men gemara blott till 37 af dessa, nämligen till blott 1 traktat af hvardera i 1:a och 6:e ordningen, till alla utom en i 2:a, alla i 3:e och alla utom 2 i 4:e och 5:e ordningarna. Dessutom finnas i de vanliga talmudupplagorna, mellan 4:e och 5:e ordningarna, en del (4 till 7) smärre skrifter, de s. k. "små traktaterna", hvilka eg. icke ha mischna och gemara, utan bestå af sentenser och förordningar. Den palestinska talmud, till omfånget föga mer än 1/5 af den förra, innehåller jämförelsevis mer haggada än halaka och är i fråga om historiska och geografiska uppgifter pålitligare och värdefullare än "T. babli". I sitt till oss komna skick innehåller "T. jeruschalmi" mischnatexten till blott de 4 första ordningarnas (40) traktater samt de 4 första kapitlen af en traktat i 6:e ordningen, men däremot gemara till nästan alla dessa traktater. Den för bägge redaktionerna gemensamma mischnatexten är i det närmaste identisk i bägge, och olikheten ligger i gemaran, hvarför man äfven ofta talar om mischna med babylonisk eller palestinsk gemara. "T. jeruschalmi", hvars egentlige upphofsman anses vara Rabbi Jochanan (d. 279 e. Kr.), slutredigerades inom hans skola i Tiberias senast i 5:e årh. eller omkr. ett årh. före den i Babylonien af R. Aschi och R. Abina slutredigerade "T. babli". — Språket är i mischna nyhebreiskt och i gemara hufvudsakligen arameiskt (se Semitiska språk, sp. 59). Framställningsformen, i mischna någorlunda naturlig och klar, är i 
page_number=201, index= - Talmud  - Talmudiska  - Talmudist  - Talmystik  - Talong  - Talordssystemet  - Talos  - Talpa  - Talpidae  - Talpinae  - Talpjäs 
gemara af den mest egendomliga art: ytterligt sammanträngd, med lös, sönderbruten satsfogning, och särskildt svårfattlig genom många förkortningar, tekniska termer, lösryckta citat, hänsyftningar o. d., hvarför talmud med allt skäl gällt och gäller som ett det svåraste studium, "en bok med sju insegel". Å andra sidan utbreder den sig ofta i vidlyftiga afvikelser af alla möjliga slag, fördjupar sig i spetsfundig, ända till orimlighet stegrad dialektik, förlorar sig i småaktiga detaljer och är naturligtvis, liksom all annan religiös litteratur från samma tid, full af vidskepelse och demonologiska fantasier. Om också många enskilda haggadiska stycken visa innerlig känsla och anslående form, eger dock talmud i sin helhet intet estetiskt värde. Så mycket större har dess teoretiska och praktiska inflytande varit på hela den följande judendomens utveckling. Ehuru talmud aldrig varit någon egentlig lagkodex — men väl gett upphof till flera sådana, såsom <i>Schulchan ‘aruk</i> o. a. —, har den dock utöfvat ett oerhördt, bindande tryck, hvarifrån endast de ädlaste och mest begåfvade judar kunnat frigöra sig. I våra dagar är dock talmuds inflytande betydligt minskadt och äfven inom de mest ortodoxa församlingar delvis upphäfdt. Till följd af religiös fanatism och okunnighet om talmuds innehåll och beskaffenhet har denna bok i alla tider varit föremål för de mest smädliga angrepp, och de många autodaféerna under medeltiden, då på kyrkliga myndigheters föranstaltande hundratals exemplar uppbrändes, ha gjort talmudhandskrifter ytterst sällsynta, hvarför också texten befinner sig i ett mycket otillfredsställande, möjligen oförbätterligt skick. Äfven den moderna antisemitismen har ständigt i talmud sökt förevändningar för sina anfall på judarna och framställt denna bok såsom innehållande flerfaldiga direkta uppmaningar till osedlighet, grymhet, bedrägeri och andra brott att föröfvas mot de kristne. En af de förnämsta anledningarna till dylika angrepp och mer eller mindre ofrivilliga missförstånd är den, att man gör talmud i sin helhet och därmed äfven vår tids judar ansvariga för enstaka i talmud uttalade åsikter, och detta äfven då dessa åsikter uttryckligen i talmud tillbakavisas. — I nyare tid har man börjat systematiskt bearbeta det olikartade vetenskapliga innehållet i talmud. Bland sådana bearbetningar må nämnas endast Rabbinowicz' "Législation criminelle du T." (1876) och "Législation civile du T." (5 bd, 1877—80). Till mischna och talmud finnes en stor mängd kommentarer. De förnämsta kommentarerna till mischna (efter "T. bablis" text) äro af Maimonides (se denne) och Obadja da Bertinoro (Bartenora). Den äldsta upplagan är tryckt 1492 i Neapel, den förnämsta af Surenhusius (Amsterdam, 1698—1703, 6 folioband med latinsk öfv.; till tyska öfv. bäst af Jost, 1832—34). Den förnämsta kommentaren till "T. babli" är af Raschi (se Isaaki); den första upplagan är Bombergs (Venezia, 1520—31), den bästa af Justiniani (Venezia, 1546-51). Den, hvars text följts af mångfaldiga senare upplagor, är tryckt i Amsterdam och Frankfurt 1714—21; den nyaste och största (med 72 komment.) i Vilna (26 bd folio, 1880—86). En ny edition af Bombergs text jämte tysk öfv. af Goldschmidt påbörjades 1896, men är ännu ej fullständigt utkommen. Det förnämsta textkritiska arbetet är Rabbinowicz' "Variæ lectiones in Mischnam et in T. babyl." (16 bd, 1868—97). Af "T. jeruschalmi" finnas blott 5 uppl., den äldsta tryckt af Bomberg (Venezia, 1524), den nyaste i Piotrków (1898—1900), hvartill kommer det viktiga textkritiska arbetet af Lowe, "The Mishnah on which the palæstin T. rests, edited from the unique manuscript" (Cambridge, 1883). Dessutom finnas af alla traktaterna i bägge talmuderna mestadels äldre (äfven af svenska lärde på 1700-talet utgifna) separatupplagor med latinsk öfv., liksom ock flera metodologiska och isagogiska arbeten, de förnämsta på hebreiska. — Jfr Strack, "Einleitung in den thalmud" (1887; 4:e uppl. 1908). H. A.* 
<b>Talmudiska,</b> det hufvudsakligen arameiska språk, hvarpå talmud (se d. o.) är skrifven. 
<b>Talmudist,</b> kännare af talmud (se d. o.). 
<b>Talmystik.</b> Se Talsymbolik. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Talong</b> (fr. <i>talon,</i> eg. häl). 1. <i>Bygnk.</i>, en  bärande list, hvars öfre del är konvex, den undre konkav. Omvänd används den i bas- och sockelprofiler (nedre fig.). Jfr Karnis och Listverk. — 2. <i>Spelt.</i>, det som är öfrigt af kortleken efter gifningen, "köpkort". — 3. På obligationers, aktie- och lottbrefs kupongark samt j på ransoneringskort för lifsförnödenheter den del af arket eller kortet, som icke upptages af kupongerna. Se vidare Kupong. — 4. Se Knif, sp. 391. 1. C. G—m. 
<b>Talordssystemet,</b> ett sätt att underlätta ihågkommandet af i siffror uttryckta tal (se Mnemonik). 
<b>Talos</b> (grek. <i>Τάλως</i>), i den grekiska fornsagan namnet på en demon på Kreta, med en af koppar danad kropp. Han troddes vara skänkt af Hefaistos åt Minos eller af Zeus åt dennes moder Europa, för att tjäna som väktare för ön. Med otrolig snabbhet sprang han tre gånger hvarje dag rundt omkring ön, därvid med stenkastning afvärjande alla sjöfarande, som närmade sig ön, eller, om de där landstigit, gripande dem och förbrännande dem i sin glödande famn. För öfrigt oåtkomlig för vapen, hade han dock en sårbar punkt i hälen, där en genom hela kroppen gående blodåder utmynnade och tilltäpptes af en kopparnagel, efter hvars utdragande han måste förblöda. Däraf begagnade argonauterna sig enligt anvisning af Medea och understödda af hennes trollkonster, då de på återfärden från Kolchis landstego på Kreta. På kretiska mynt från staden Faistos framställes T. som en bevingad ynglingagestalt. A. M. A. 
<b>Talpa,</b> <i>zool.</i>, mullvadssläktet. Se Mullvadartade däggdjur. 
<b>Talpidæ,</b> <i>zool.</i> Se Mullvadartade däggdjur. 
<b>Talpinæ,</b> <i>zool.</i> Se Mullvadartade däggdjur. 
<b>Talpjäs,</b> skådespel med talade dialoger 
page_number=202, index= - Talpjäs  - Talrubbningar 
(och monologer), i motsats till sångscenens stycken (opera, operett, sångspel). Jfr Talscen. 
<b>Talrubbningar,</b> felaktigheter i förmågan att tala på grund af utvecklingsfel eller af sjukdom. Talförmågan hos normala barn utvecklas under de första lefnadsåren, så att de vanligen kunna tala rent vid tre à fyra års ålder. Talets utveckling kan fördröjas, vissa talfel kunna kvarstå alltför länge; oförmåga att bilda satser kan förekomma ("agrammatism"). Bland dessa funktionella utvecklingshämningar är först att märka en förlängning af den fysiologiska stumheten. Denna åkomma, som först beskrefs af Coën (1886), benämnes hörstumhet. Af denna talrubbning finnas två former, den ena, då barnet både hör och förstår tal, den andra, där det har hörsel, men ej förstår tal. Orsaken anses vara defekter af uppmärksamhet och minne. De egentliga hörstumma ha till skillnad från de stumma idioterna intellektuell utvecklingsmöjlighet. Talförmågans utveckling går ej alltid parallellt med den själsliga utvecklingen för öfrigt. En annan form af stumhet är döfstumheten, medfödd eller förvärfvad. Femåringar, som kunnat tala, men blifvit döfva, kunna på mycket kort tid fullständigt förlora talförmågan. Detta kan inträffa äfven med något äldre barn. 
Hvad de s. k. uttalsfelen beträffar, finnas först sådana, hvilka kunna betecknas som ett fortbestånd af det fysiologiska tillståndet, innan barnet lärt sig tala rent. Dessa barn förväxla ljud, utesluta ljud, så att ett svårbegripligt tal uppkommer, hvilket kan låta som en ny språkbildning. Som orsak till denna åkomma anses bristande uppmärksamhet och otillräcklig förmåga att skilja de olika ljuden medelst hörseln. I en denna närstående talrubbning ersättes det riktiga ljudet konstant med ett annat normalt ljud. Läspning och skorrning höra till en grupp af talrubbningar, som utmärkes af felaktigt uttal af det afsedda ljudet. Dessa föranledas ej så sällan däraf, att barnen tagit efter någon olämplig förebild i omgifningen. Dessutom finnas utvecklingsfel med exempelvis vanemässigt orätt röstläge (se Målbrott), habituella stämbandsförlamningar och andra. Vid en del organiska sjukdomar i hjärnan, särskildt i pons, förekommer ett tal, som i någon mån liknar det allmänna uttalsfel, hvilket ofvan omtalades. En skillnad finnes dock, att de enstaka ljuden, pröfvade för sig, kunna uttalas, hvilket ej är fallet vid åsyftade utvecklingsfel. Emellertid kan vid talet den växling i artikulationsställena, som är nödvändig, ej åvägabringas. Ljuden uttalas otydligt, sväljas eller utstötas på ett explosionsartadt obegripligt sätt. Vid vissa akuta förgiftningstillstånd, särskildt vid alkoholrus, finnes liknande tal. Hos en del imbecilla påträffar man svag röst, otydlig ljudbildning och energilöst uttal. Den otydliga ljudbildningen och det energilösa uttalet har detta tal gemensamma med hvad tyskarna kalla <i>poltern,</i> där ljudbildningen på grund af det hastiga tempot och den snabba afvecklingen af artikulationen och till följd däraf hopdragning och stympning af ord är otydlig. Personer, behäftade med poltern, kunna, när de tala långsamt och med uppmärksamheten riktad på talet, tala fullkomligt riktigt. Ibland kan det komma till oafsiktliga afbrott, som dock i motsats till stamning (se d. o.) ej äro beroende på krampliknande rörelser. En fullkomlig motsats till det alltför snabba talet är det förlångsammade talet (<i>bradylalia</i>), som utmärkes af släpigt uttal och långsam, entonig rytm. Det kan förekomma som karaktärsdrag, men finns någon gång vid organiska nervsjukdomar, såsom hjärnhinneinflammation och i början af multipel skleros. Vid den senare sjukdomen utgör det en öfvergång till det skanderade talet med dess stafvande uttal. Hos sjuka med hjärnuppmjukning förekommer, att ljuden ej uttalas på rätt ställe, utan om hvarandra. Det paralytiska talet utmärkes dessutom däraf, att stafvelser utelämnas, af läpparnas darrning och skälfning under talet samt eljest för det främmande medrörelser. Som öfvergående härdsymtom hos paralytici förekommer emellanåt afasi, d. v. s. en talrubbning, hvarvid den sjuke vet, hvad han skall säga, men, ehuru ingen förlamning af artikulationsapparaten föreligger, dock ej kan uttala det afsedda. Sådan är den af Broca (1861) till ett visst område af vänstra pannloben lokaliserade motoriska afasien (se vidare Afasi). En motsvarighet till denna är den sensoriska afasien, där den sjuke kan tala och höra, men ej förstår det, som säges (Wernicke 1874). Dessa symtom förekomma vid sjukdomar i hjärnan, men, öfvergående, äfven vid exempelvis migrän. Från afasier är den hysteriska stumheten skild både till uppkomstsätt och väsen. Vid sådana sjukdomar, där svaghet i gomseglet företes (t. ex. difteriförlamning) och munhålan ej vid tal tillbörligt afstänges från näsan, få alla ljud en egendomlig nasal klang (<i>rhinolalia aperta</i>). Samma talrubbning förekommer vid klufven gom och förvärfvade perforationer af gommen. Ett mellanting mellan detta tal och talet vid täppsnufva förekommer, då på grund af sjukliga förhållanden gomseglet ej fullständigt kan lägga sig mot bakre svalgväggen och samtidigt kommunikationen mellan näsa och svalg ej är fri. Sluter gomseglet ordentligt och är näsan täppt, uppkommer oriktigt uttal af m, n och ng. Förr har lagts alltför stor vikt vid obetydliga fel i munhåla, käke och tänder, mandlar och tungband. De rubbningar, som man finner vid dessa, äro i allmänhet funktionella och tarfva ej operativ behandling. Detta gäller särskildt tungband, som ej har något med talrubbningar att göra. 
Behandlingen af talrubbningarna är i fråga om utvecklingsfelen pedagogisk psykoterapeutisk, i fråga om de organiska felen kirurgisk ortopedisk jämte öfningsbehandling. Vid hjärn- och nervsjukdomar är den hufvudsakligen sammanfallande med behandlingen af grundlidandet, eventuellt understödd af öfningsbehandling. Vid de funktionella talrubbningarna består behandlingen i psykoterapeutisk öfningsbehandling, lämpad efter fallets art. I Danmark, Tyskland, Österrike m. fl. länder finnas universitetspolikliniker och institut för behandling af talrubbningar. I Sverige har endast döfstumheten blifvit föremål för statsmakternas omsorg. För öfriga talrubbningars vård ha doktorerna K. Weinberg och Alfhild Tamm egnat ett förtjänstfullt arbete. De förnämsta namnen i utlandet äro A. Liebmann, H. Gutzmann och E. Fröschels. C. V. S—d. 
page_number=203, index= - Talrör  - Talscen  - Talsperren  - Talspråk  - Talsymbolik 
 <b>Talrör</b> l. Språkrör, ett af tunn plåt förfärdigadt rör för öfverföring af muntliga meddelanden, särskildt ombord på fartyg. Oafsedt nyare elektriska och mekaniska orderöfverföringsapparater användas där alltjämt, åtminstone som reserv till dessa, talrör. För att påkalla uppmärksamhet i talröret används antingen en hvisselpipa i hvarje rörända eller elektrisk ringledning. Jfr Akustisk telegraf och Ljud, sp. 851.       C. K. S. 
<b>Talscen,</b> skådebana, där endast ”talpjäser”  uppföras, i motsats till opera- l. lyrisk scen. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Urft-talsperre vid Gemünd i Westfalen, den största i Europa, anlagd af O. Intze.</tr></table> <b>Talsperren,</b> ty. ("dalspärr"), kallas höga dammbyggnader i Tyskland och Schweiz, för uppdämning af vattendrag, så att i dalgången ofvan dammen bildas en större reservoar att tjäna som utjämningsmagasin för vattenkraftanläggningar, för kommunala vattenledningsverk och andra bevattningsanläggningar eller som skydd mot öfversvämningar. Stundom tjänar samma talsperre flera af dessa syften. Dammarna, som i regel utföras af betong eller stenmurverk, äro ofta mycket höga och äro stundom i plan bågformade — s. k. hvalfdammar. Liknande dammanläggningar finnas bl. a. äfven i Nord-Amerikas förenta stater, särskildt de västra, där de benämnas <i>storage-dams.</i> Mycket stora landområden bli vanligen genom sådana dammar satta under vatten; de ekonomiska fördelar, som vinnas genom dämningen, äro det oaktadt ofta synnerligen stora i förhållande till värdet af de dränkta markerna. Jfr Damm, Intze, O., och Sjöreglering. Fmn. 
<b>Talspråk.</b>   Se Språk. 
<b>Talsymbolik.</b> Hos de flesta folk träffar man  symboliska och mystiska tal, ”heliga tal”, som  stå i något sammanhang med folkens religiösa  tro och kult. Den grekiske filosofen Pythagoras  ansåg världsalltet vara bestämdt af tal och mått;  af den judiska och den kristna uppfattningen  uttrycktes detta så, att Gud har ordnat allt efter  mått, tal och vikt. Den kristna kyrkan fäste dock  aldrig vid talmystiken så stor betydelse, som  judarna (och äfven åtskilliga kristna sekter) gåfvo  den; exempel på densamma förekomma ock vida  ymnigare i gamla än i nya testamentet. För  medeltidens filosofiska spekulation utgjorde det ojämna  talet en sinnebild af själen och lifvet, medan det  jämna talet betecknade kroppslighetens och  jordens princip. Folkfantasien har gärna velat ge  åt hvart och ett af de tolf första talen någon  ur bibeln eller legenderna hämtad betydelse. Så  skall t. ex. 1 vara en påminnelse om den ende  Guden, 2 om Kristi båda naturer eller de två  lagtaflorna, 3 om treenigheten, 4 om evangelisterna,  5 om Kristi sår, 6 om skapelsedagarna, 7 om  sakramenten, 8 om de bebådade saligheterna, 9  om änglakörerna, 10 om budorden, 11 om de elfva  tusen jungfrurnas martyrdöd, 12 om apostlarna.  
<i>1</i> häntydde på Guds enhet och kyrkans enhet. 
<i>2</i>, som går jämnt upp i alla jämna tal, var  hos pythagoréerna en symbol för materien i  bemärkelse af en mot uranden (enheten) motsatt  princip, hvilken de äfven betecknade som  mångfalden eller det, som sönderfaller oändligen i  åtskillnader. I den kristna symboliken (där dualismen  fick träda tillbaka för triniteten) utmärkte  2-talet dels motsatserna himmel och helvete (eller  himmel och jord), dygder och laster o. s. v.,  dels Kristi båda naturer, gamla och nya test.,  profeter och apostlar, lagens två taflor, kärleken  till Gud och till nästan m. m. 
<i>3</i>, summan af det första ojämna och det första  jämna talet, är gudomens tal. Om dess heliga  och mystiska betydelse hos flera af forntidens  kulturfolk finnas vittnesbörd i mytologierna. Bland  de äldste indiske gudarna stodo tre främst: Agni,  Indra och Varuna, och äfven den bramanska  religionsformen räknade tre högsta gudar: Brahma,  Viṣṇu och Çiva. Om triaderna i den egyptiska  gudaläran se Egypten (sp. 1470). I grekernas  mytvärld finner man bl. a. tre ödesgudinnor,  tre gracer och tre gånger tre muser. Den  fornnordiska gudaläran har triaderna Oden—Höner—Loke  och Oden—Vile—Ve, hvarjämte de  förnämsta nornorna äro tre. I det keltiska  druidväsendet spelade 3-talet en viktig roll. Enligt  olika folks sägner härstamma människorna från  Noaks, från Hellens, från Mannus’ tre söner.  Judarna hade tre dagliga bönetider, och för  högtidlighetens skull bugade man sig eller välsignade  trefaldt. Tre voro de tillbedjande konungarna,  graderna i nådens ordning samt de s. k. teologiska  dygderna: tro, hopp och kärlek (därför tre  ingångar till kyrkan, tre trappsteg till altaret  o. s. v.). — I allmänhet betecknar 3-talet ett  afslutadt helt: början, midt, slut (progress,  kulmen, regress), och man säger också ordspråksvis  ”tre ting äro vissa”, ”alla goda ting äro tre”.  I Västerlandets vetenskap infördes tredelningen  af Pythagoras och öfvergick till nyplatonikerna,  hvilkas spekulation däröfver hade inflytande på  den kristna treenighetsdogmens utbildning. I den  tyska filosofien har triadmetoden, gynnad redan  af Kant, intagit en viktig plats hos Hegel (tes,  antites, syntes) samt ledt till en godtycklig  schematism, som bragt den s. k. dialektiska metoden  i misskredit. 
<i>4</i> är världens tal: väderstrecken, årstiderna,  elementen, världsåldrarna (perioderna mellan  skapelsen — syndafloden — Mose — Kristus —  tidens ände), och lifvets åldrar äro fyra. Men  det världsliga är alltid öfverstråladt och  genomträngdt af det gudomliga (se nedan under <i>7</i> och  <i>12</i>), och så blir 4-talet ofta en symbolisk bärare  af det heliga. Fyra äro de s. k. världsliga  kardinaldygderna (se d. o.). Ärkeänglarna, de större 
page_number=204, index= - Talsymbolik 
profeterna, evangelisterna och kyrkofäderna äro  fyra. Fyra djur bära Jehovahs tron, och under  Kristi fötter flyta paradisets fyra floder. 
<i>5</i>, betydelsefullt redan därigenom, att det är  talet för handens fingrar och hälften af 10,  spelade hos judarna en roll i synnerhet vid bestämmandet  af lösesummor o. d. I medeltidssymboliken  påminde det om de fem Moseböckerna och  Psaltarens fem böcker, de fem stenar, med hvilka  David väpnade sig, då han gick mot Goliat,  Kristi fem sår, de fem visa och de fem fåvitska  jungfrurna, de fem sinnena o. s. v. (se vidare  Pentagram). 
<i>6</i> förekommer ofta som betydelsefullt tal.  Salomos tron har sex trappsteg, seraferna sex  vingar. Sex voro skapelsedagarna; på den sjätte  dagen skapades människan. På dagens sjätte  timme skall syndafallet ha egt rum, och därför  anknyter sig äfven försoningsverket till 6-talet  (Kristus korsfästes vid sjätte timmen). I Matt.  25 nämnas sex barmhärtighetsverk (ge den  hungrige att äta och den törstige att dricka,  härbärgera främlingar, kläda den nakne, besöka sjuka  och fångar). 
<i>7</i> är, såsom 3 + 4 (se ofvan), ett mycket heligt  tal. Hos inderna är det en sinnebild af den  kosmiska harmonien. Sju är veckodagarnas och  planeternas tal; sju äro färgerna i regnbågen.  Kineserna räknade hos människan sju själar af  lägre, materiell art bredvid tre högre, andliga.  Perserna kände paradisets sju berg och dyrkade  sju ”amsjaspands” (de högsta, världsstyrande  andarna). Stor betydelse egde 7-talet för  babyloner och assyrer samt deras föregångare  akkad- och sumirfolket. Sju voro de öfverste gudarna,  lika många de mäktigaste onda andarna.  Egypterna dyrkade tidigt sju planetgudar. Den  grekiska myten talar om sju strängar på Apollons  lyra och sju rör i Pans herdeflöjt. Sju voro  Greklands vise och världens underverk. Hos romarna  fick detta tal betydelse äfven därför, att Rom  var byggdt på sju kullar. Judarna höllo 7-talet  för ett genom uppenbarelse gifvet bemärkelsetecken  på Guds skapande verksamhet (han hvilade  därifrån på den sjunde dagen), och det betecknar  därför stundom (liksom 3-talet) någonting afslutadt  och fulltaligt (”sjufaldt”, ”sju gånger”;  da. ”til syvende og sidst”). I många af deras  gudstjänstliga inrättningar härskar 7-talet. Passa- och  löfhyddofesterna vara i sju dagar (sju veckor  förflyta mellan påsk och pingst). Sabbatsåret  återkommer hvart sjunde år och jubelåret efter sju  gånger sju års förlopp. Den heliga alnen i templet  mätte sju handsbredder, och den heliga ljusstaken  hade sju armar. Vid edgång svor man ofta  vid sju ting; vissa offerhandlingar skulle upprepas  sjufaldt. Efter vissa befläckelser var man  oren i sju dagar. Bestämmandet af sjuårsskeden  var vanligt. — I den kristna kyrkan spelar 7-talet  en roll äfven för Guds skaparkraft på det andliga  området: den Helige andes gåfvor äro sju, likaså  sakramenten (i rom.-kat. kyrkan), botpsalmerna,  bönerna i Fader vår och Kristi sista ord på korset.  Johannes’ Uppenb. omtalar sju änglar, basuner,  insegel, vredesskålar, församlingar i Asien o. s. v.  Man räknar äfven sju barmhärtighetsverk (då till de  sex ofvannämnda lägges det att begrafva de döde).  Sju äro de kanoniska timmarna, och i medeltidens  skolor lärdes sju ”fria konster” (se d. o.). 7-talet  kan uppträda jämväl som ett demoniskt tal: man  räknade sju himlar, men äfven sju helveten, sju  dygder (se Kardinaldygderna), men också  sju dödssynder (se d. o.) o. s. v. 
<i>8</i>, det första kubiktalet, ansågs af ålder  mysteriöst. Åtta människor öfverlefde syndafloden.  På den åttonde dagen efter födelsen omskars det  judiska gossebarnet. Åtta helvetesstraff och åtta  saligheter bebådas. 
<i>9</i> är heligt såsom 3 × 3 (se ofvan) och såsom  änglakörernas tal. Vid den nionde timmen var  försoningsverket fullbordadt. 
<i>10</i> är en symbol af fullkomlighet (goda  gärningar) och visdom. Det bildar enhet i det salomonska templets alla mått. Tio äro budorden,  de egyptiska plågorna, strängarna på Davids  harpa samt dagarna mellan Kristi himmelsfärdsdag  och pingst. Tionde var hos judarna en helig  afgäld. Hären indelades i grupper om 10, 50,  100 o. s. v. 10 är ock basen i vårt vanliga  talsystem. 
<i>11</i> synes ha någon betydelse endast med  anledning af Matt. 20: ”vid elfte timmen”. 
<i>12</i>, månadernas tal, betecknar såsom 3 × 4 (se  ofvan) gudomen, genomträngande världen, eller  det heligas utbredande öfver jorden: tolf voro  patriarken Jakobs söner, från hvilka Israels tolf  stammar ledde sin härkomst, tolf de smärre  profeterna, apostlarna, prästerna, som bära förbundsarken,  tolf lejonen vid Salomos tron och portarna  i det himmelska Jerusalem. 
<i>13</i> är i ännu fortlefvande vidskepelse (men ej  i den kyrkliga symboliken), särskildt i  Nord-Amerikas förenta stater, ett högst olycksbringande  tal. Rädslan för 13-talet förekommer blott inom  kristenheten. Vida spridd är folktron, att af ett  bordssällskap af tretton personer en skall dö före  årets utgång. Denna föreställning har kanske sin  rot däri, att vid nattvarden Jesus och hans apostlar  utgjorde ett 13-tal.  Se L. Bergström, ”Talet  tretton” (i "Nord. tidskr.", 1913). 
<i>15</i> trappsteg till kyrkor anbragtes stundom, till  erinran om vattnets höjd i syndafloden (15 alnar).  Femton äro ock Psaltarens s. k. pilgrims- l.  uppfärdspsalmer (120—134). 
<i>17</i> är budordens och bönernas sammanlagda tal. 
<i>18</i> är heligt såsom 3 × 6. 
<i>22</i> fick en viss betydelse såsom utgörande de  hebreiska bokstäfvernas antal. 
<i>24</i> erinrar om de tjugufyra äldste kring Guds  tron (Uppb. 4). 
<i>40</i> påminde bl. a. om syndafloden (såsom  varande i 40 dagar), ökenvandringen (40, eg. 38,  år), Moses, Elias och Kristi fastor (40 dagar) och  Kristi himmelsfärd (40 dagar efter påsk) samt  förekommer ofta i bibeln som rundt tal. 
<i>50</i> betecknar, såsom 40 + 10, dagarna från påsk  till himmelsfärden och pingsten samt den i Matt.  20 omtalade penningen (denaren) som arbetslönen  efter ett med fastor (talet 40, se ofvan) och goda  gärningar (10) fullbordadt lefnadslopp. Tillika  innebar det en erinran om jubelåret. 
<i>70</i> voro Israels äldste, männen i synedrium,  kalfvarna, som offrades under löfhyddofestens sju 
page_number=205, index= - Talsymbolik  - Talsystem  - Talsång  - Taltal  - Taltecken  - Talteknik 
dagar, Kristi lärjungar och de grekiske uttolkarna  af gamla testamentet (”Septuaginta”). 70 är  tillika talet för den babyloniska fångenskapen och  medeltalet för människans lifslängd (Psalm 90). 
<i>666</i>, ”vilddjurets” tal. Se därom Antikrist. 
<i>1000</i> erinrar om det tusenåriga riket. 
<b>Talsystem</b> kallas hvarje regelbundet sätt att beteckna talen genom sammansättning af ett antal enkla taltecken. Ofta förstår man med talsystem äfven resultatet af detta beteckningssätt, således hela följden af talbeteckningar. Nödvändigheten af ett talsystem framträder, så snart behofvet att räkna med stora tal uppstått, enär det då blir omöjligt att ge åt hvarje tal ett särskildt tecken. Det närmast till hands liggande sättet att bilda ett talsystem är att använda additionsprincipen, d. v. s. att beteckna de sammansatta talen genom att upprepa de enkla taltecknen det behöfliga antalet gånger och således skrifva t. ex. XXXIII för 33. Med afseende på additionsprincipen har Hankel påpekat, att vid dess tillämpning hos alla folk det mindre talet vid nedskrifvandet sättes efter det större (hos orientaliska folk således i allmänhet till vänster, hos västerländska åter till höger). Jämte additionsprincipen används i vissa talsystem, särskildt det romerska, äfven subtraktionsprincipen, så att man t. ex. för 4 sätter IV  (= 5—1). — På en högre grad af utbildning stå de talsystem, som använda positionsprincipen, d. v. s. där talbeteckningen bestämmes icke blott genom de enkla tecknens talvärde, utan äfven genom deras inbördes ställning, såsom fallet är i det indisk-arabiska talsystemet. Dessa talsystem ange de sammansatta talen under formen <i>a1 a2 a3 ... an,</i> där <i>a1, a2, a3, ... , an</i> representera enkla taltecken. Vid tillämpningen af positionsprincipen komma egentligen två principer till användning, nämligen multiplikationsprincipen och den ofvan nämnda additionsprincipen. Bland de olika sätt, på hvilka ett talsystem enligt positionsprincipen kan tänkas anordnadt, är endast det af allmännare intresse, som gäller för vårt vanliga talsystem. Enligt detta utmärker <i>an ... a3 a2 a1,</i> att de tal, som representeras af <i>an, ... , a3, a2, a1,</i> skola i ordning multipliceras med de olika digniteterna <i>hn—1 ... , h2, h1, h0</i> af ett visst tal <i>h,</i> som kallas systemets <i>bas,</i> samt de olika produkterna sedan adderas, d. v. s. talets algebraiska uttryck är <i>an hn—1 + ... + a3 h2 + a2 h + a1</i> På detta sätt kunna alla tal betecknas, om man endast har så många enkla taltecken, som enheter finnas i basen. I vårt vanliga talsystem, decimalsystemet l. tiotalssystemet, är denna bas 10, och man behöfver således här 10 enkla tecken, nämligen 0 och siffrorna 1, ... ,9, men man har äfven uttänkt talsystem med annan bas, t. ex. 2 (se Dyadik), 8 eller 12. Intet af dessa sistnämnda talsystem har dock hittills lyckats erhålla någon användning; tvärtom ha de indelningar af mått, mål och vikt, som sedan gammalt förefunnits och vid hvilka andra system än decimalsystemet användts, alltmer börjat afskaffas. — Om talsystem i betydelsen "talordssystem", d. v. s. en följd af regler för de högre talens betecknande medelst sammansättningar af de enkla talorden, se Räkneord. (I. F.) 
<b>Talsång,</b> <i>mus.</i>, recitativ, särskildt det wagnerska, deklamatoriskt utbildade.  Se Recitativ och Wagner, Richard. 
<b>Taltal,</b> hamnstad i chilenska prov. Antofagasta, vid en vik af Stilla hafvet, utgångspunkt för järnväg upp till bergverken, hvilka där ha sin exporthamn. Omkr. 5,000 inv. 
<b>Taltecken</b> kallas i allmänhet hvarje tecken, som nyttjas för att utmärka ett tal. I inskränkt och egentlig mening förstår man därmed de enkla tecken, som nyttjas i skrift för att utmärka vissa tal och medelst kombination af hvilka tecken alla öfriga tal kunna representeras. På ett lägre kulturstadium är ett streck eller en punkt det närmast till hands liggande tecknet för att utmärka en enhet, och genom upprepande af detta enda taltecken kunna de små talen utan svårighet betecknas. Däremot fordras för större tal med nödvändighet nya tecken, och härtill kunna naturligtvis väljas antingen afbildningar af vissa föremål, t. ex. ett lotusblad för 1,000, eller rent konventionella tecken, t. ex. kilar af olika former och ställningar. På ett högre kulturstadium, då bokstafsskrift kommit mera i bruk, ligger det nära till hands att som taltecken använda talordens initialer eller också alfabetets bokstäfver i ordningsföljd. Enligt det förra tillvägagåendet äro de efter Herodianus benämnda grekiska taltecknen bildade; det senare åter har blifvit användt af hebréerna och infördes sedermera från dem till Grekland. Om de romerska och indisk-arabiska taltecknen se Siffra; om taltecknens sammansättning se Talsystem. Utom de nu nämnda taltecknen, som uteslutande afse hela tal, ha uppfunnits äfven andra tecken för att utmärka bråk, t. ex. hos romarna. Inom matematiken förekomma f. ö. många särskilda taltecken, i allmänhet för irrationella tal, t. ex. <i>π</i> för 3,<small>14159</small> ... , <i>e</i> för 2,<small>71828</small> ... o. s. v. — Till taltecken i  vidsträcktare mening höra äfven fingerräkningstecken,  d. v. s. de olika fingerställningar, medelst hvilka  man i äldre tider var i stånd att utmärka alla  tal från 1 till 9,999. Öfver dessa fingerräkningstecken  finnes en liten uppsats af den bysantinske  författaren Rhabdas (omkr. 1350), hvilken utgafs  af Morel (1614) och sedermera ofta blifvit  omtryckt.       (I. F.) 
<b>Talteknik,</b> röstens metodiska utbildning till förmåga af tydligt och uttrycksfullt tal. Med utgångspunkt i röstfysiologien, hvars lärdomar med afseende på den mänskliga talapparatens art och sätt att funktionera äro grundläggande, har undervisningen i talteknik att göra rösten till ett godt verktyg för den talandes vilja. Fel och svagheter i fråga om röstens bruk skola aflägsnas eller åtminstone minskas och de positiva egenskaperna utvecklas. Undervisningen inlär för föredraget lämplig andning (<i>talandning</i>), god hållning och ställning, ren, fri och stark tonbildning, tydlig artikulation, frasering och betoning, afvägning af tempo och stil, uttrycksfullhet. Taltekniken är f. n. föremål för lifligt intresse inom den pedagogiska världen i Sverige, och kurser i välläsning och talteknik anordnas för lärare i samband med den årliga profårskursen i Stockholm, Göteborg, Uppsala och Lund, hvarjämte sommarkurser för seminarielärare anordnats, hvaremot universiteten ej meddela någon undervisning däri. Se G. V. Bratt, 
page_number=206, index= - Talteknik  - Talteori  - Talthybios  - Taltrasten  - Taldukdari  - Talus  - Talut  - Talvik 
"Talröstens fysiologi" (2:a uppl. 1916), Anna Bergström-Simonsson, "Taltekniska öfningar" (1917), och Hilma Henningsson, "Välläsningens konst" (2:a uppl. s. å.). R—n B. 
<b>Talteori,</b> <i>mat.</i>, är urspr. den del af matematiken, som handlar om de hela talen, men har på senare tid kommit att omfatta teorien för vissa klasser af irrationella tal (se härom Irrationell, Ideal). Då de hela talen sönderfalla i två hufvudgrupper, primtal och sammansatta tal, har talteorien först att undersöka egenskaperna hos dessa olika grupper, ange sättet att, så vidt möjligt är, bestämma, om ett tal är primtal (se d. o.) eller i motsatt fall uppdela talet i faktorer. Till läran om primtalen hör f. ö. en mängd satser, af hvilka flera, urspr. på empirisk väg funna, ännu icke blifvit strängt bevisade, t. ex. satsen att hvarje jämnt tal kan uppdelas i en summa af två primtal. Bland frågor rörande sammansatta tal må exempelvis nämnas problemet att bestämma, huru många tal kunna gå jämnt upp i ett gifvet tal, hvars alla primfaktorer äro kända. Till läran om egenskaperna hos de hela talen i allmänhet hör det omvända problemet att bestämma, huru många tal äro mindre än ett gifvet tal <i>a</i> och relativa primtal till detta, hvilket problem gett uppslaget till omfattande undersökningar. I sammanhang med det nu anförda står läran om partition, d. v. s. tals uppdelning i en summa af hela addender, och om flera särskilda slag af tal, t. ex. fullkomliga tal, befryndade tal o. s. v. — En mycket omfattande del af talteorien upptages af läran om heltalslösningar till indeterminerade ekvationer (se Indeterminerad och Diofantisk analys) och lösningen af kongruenser (se Kongruenta tal). Då de hela talen utgöra endast en ringa afdelning inom hela följden af tal, är det klart, att indeterminerade ekvationer i allmänhet ega endast ett mindre antal heltalslösningar. För ekvationer af 1:a graden och speciella ekvationer af 2:a graden kan lösningen erhållas på elementär väg; för öfriga ekvationer fordras i allmänhet särskilda metoder. Vissa ekvationer ega alls inga heltalslösningar; särskildt är detta fallet med ekvationen <i>xn + yn = zn,</i> så snart <i>n</i> är större än 2, en sats, för hvars riktighet intet generellt bevis dock ännu blifvit funnet. Till läran om kongruenser (hvilka eg. äro en annan form för indeterminerade ekvationer, där en af de obekanta ingår blott i 1:a digniteten) hör särskildt läran om kvadratiska rester (se Rest) och reciprocitetslagen (se Reciprocitet). — En tredje afdelning af talteorien bildar läran om talformer, hvilken särskildt i våra dagar gett anledning till betydande undersökningar. Bland enklare hithörande satser må exempelvis anföras det redan af Euler bevisade teoremet, att ett primtal af formen 3<i>n</i> + 1 alltid och endast på ett enda sätt kan framställas under formen <i>x</i>2 + 3<i>y</i>2. — Till talteorien hör äfven en del af läran om kedjebråk, hvilka bråk spela en viktig roll särskildt vid lösningen af indeterminerade ekvationer af 2:a graden. 
Redan i Euklides' "Elementa" finnas (i bd 7—9) talteoretiska undersökningar. Man träffar där flera satser om primtal, t. ex. satsen att primtalens antal är oändligt, samt om udda och jämna tal, om fullkomliga tal o. s. v. Eratosthenes angaf en metod att bestämma de successiva primtalen. Nikomachos och Diofantos behandlade läran om polygonaltalen, och den sistnämnde löste ett stort antal indeterminerade ekvationer samt angaf åtskilliga satser rörande talformer, t. ex. att intet tal af formen 8<i>n</i> + 7 kan vara en summa af blott tre kvadrater. Äfven hos inderna och araberna samt i Västerlandet under medeltiden idkades talteoretiska undersökningar. Så sysselsatte sig Brahmagupta med lösningen af obestämda ekvationer af 1:a och 2:a graden. Alkhodjandi framställde, ehuru utan bevis, satsen, att ingen kub kan vara summa af två kuber, och Leonardo Pisano löste på ett skarpsinnigt sätt flera problem ur den indeterminerade analysen. Den moderne grundläggaren af talteorien är dock Fermat, hvilken, ehuru till stor del utan bevis, framställde en mängd hithörande satser, t. ex. att om <i>p</i> är ett primtal och <i>a</i> ett relativt primtal i förhållande till <i>p,</i> så är <i>a</i><i>p—1</i> — 1 ≡ 0 (mod <i>p</i>), att hvarje primtal af formen 4<i>n</i> + 1 endast på ett sätt kan uttryckas såsom en summa af två kvadrater och att ekvationen <i>xn + yn = zn,</i> är omöjlig, så snart <i>n</i> är större än 2. Efter Fermat upptogos de talteoretiska undersökningarna först vid midten af 1700-talet, då Euler och Lagrange bevisade flera af Fermats satser samt äfven på mera direkt sätt utbildade talteorien genom nya satser eller metoder. Särskildt var Euler den förste, som uppställde reciprocitetslagen, och Lagrange visade, att hvarje tal är en summa af högst fyra kvadrater, hvarförutom den sistnämnde angaf flera viktiga metoder för lösning af talteoretiska frågor. Mot slutet af 1700-talet sammanfattade och kompletterade Legendre de förut gjorda undersökningarna, och kort därefter framträdde Gauss med sina banbrytande upptäckter, genom hvilka han fullständigt omskapade talteorien. Bland dessa må exempelvis nämnas de första fullt stränga bevisen för reciprocitetslagen, teorien för kvadratiska rester, införande af de komplexa talen inom talteorien och viktiga användningar af talteorien på cirkelperiferiens delning i ett antal lika delar. Under den följande tiden intill våra dagar har talteorien ytterligare utbildats af Eisenstein, Dirichlet, Kummer, Riemann, Smith, Sylvester, Tjebysjev, Hermite och Kronecker. (I. F.) 
<b>Talthybios</b> (grek. <i>Ταλϑύβιοϛ</i>), Agamemnons härold, ofta omnämnd i "Iliaden", var bosatt i Sparta och dyrkades där liksom i Aigion efter sin död som heros. Jfr Sam Wide, "Lakonische kulte" (1893). J. C. 
<b>Taltrasten,</b> <i>zool.</i> Se Talltrasten. 
<b>Talukdari.</b> Se Indien, sp. 521. 
<b>Talus,</b> lat. 1. Tärning. Se Ludi, sp. 1231. — 2. <i>Anat.</i>, häl (se d. o.). 
<b>Talut,</b> ö. Se Jaluit. 
<b>Talvik</b> (lapp. <i>Dalbmeluokta</i>), härad och pastorat s. om Hammerfest kring mellersta delen af Altenfjorden, Finmarkens amt, Norge. 1,652,92 kvkm., hvaraf 342,2 kvkm. utgöra delar af de stora öarna Stjernöen (se d. o.) och Seiland (se d. o.). 2,620 inv., hvaraf 751 lappar (1910). I det inre är T. ytterst glest bebyggdt, men har längs kusten en rad fiskelägen och samhällen, bl. a. Östre och Vestre Leirbotn (resp. 215 o. 246 inv. 1910), Langfjordbunden (287 inv. s. å.) och T:s 
page_number=207, index= - Talvik  - Talvio, Maila  - Talvj  - Tam, Jakob ben Meir  - Tama (Tema)  - Tamagno, Francesco  - Tama kalkonen  - Tama kanariefågeln  - Taman  - Tamanaker  - Tamanduan  - Tamanije (Tamanib)  - Tamanviken  - Tamaqua  - Tamar  - Tamar (Tamer)  - Tamarack  - Tamaricaceae  - Tamaricineae  - Tamarida  - Tamarind 
kyrkplats (T. kirkested, 293 inv. s. å.) samt Halsen, torkningsplats för klippfisk. K. V. H. 
<b>Talvio</b> [-viå], Maila, pseudonym. Se Mikkola 2. 
<b>Talvj,</b> pseudonym för författarinnan T. A. L. Robinson. 
<b>Tam</b> (Rabbenu T.), Jakob ben Meir, judisk exeget, dotterson till den berömde Raschi, d. 1171, lefde på 1100-talet i norra Frankrike, rik och hedrad af hög som låg. Efter sin morfaders död var T. den störste talmud-kännaren, och bland de s. k. tosafisterna (se Rabbinska språket och litteraturen, sp. 818) var han den mest betydande. Han uppträdde dessutom som lexikograf, grammatiker och författare af hebreisk och arameisk vers. (K. V. Z.) 
<b>Tama</b> (Tema), stad i egyptiska prov. Girge, vid Nilens vänstra strand. 14,326 inv. (1907). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tamagno</b> [-a'njå], Francesco, italiensk operasångare, f. omkr. 1850 i Turin, d. 1903 i Varese, var först bagargesäll, därefter i smedslära, blef korist och debuterade 1873 på operascenen i Palermo. Med sin glansfulla hjältetenor firade han sedan stora framgångar i Italien, Spanien, Portugal och Paris (som <i>Trubaduren, Profeten, Raoul</i> i "Hugenotterna", <i>Arnold</i> i "Vilhelm Tell", <i>Radamès</i> i "Aida" o. d. roller) samt tills. med Adelina Patti i Amerika, kreerade slutligen titelrollen i Verdis "Otello" 1887 i Milano och drog sig 1902 tillbaka från scenen. T. förvärfvade på sina turnéer stora rikedomar. E. F—t. 
<b>Tama kalkonen,</b> <i>zool.</i> Se Meleagris. 
<b>Tama kanariefågeln,</b> <i>zool.</i> Se Kanariefågeln, sp. 754. 
<b>Taman,</b> en till Kubanska distriktet i Kaukasus hörande halfö mellan Svarta hafvet och Asovska sjön och längs Kertj-sundet. I forntiden hade den flera grekiska kolonier; nu är den en till stor del öde kärrtrakt, märklig för sina naftakällor, dyvulkaner och gasexhalationer, liksom den på Kaukasuskedjans motsatta ända i Kaspiska hafvet belägna halfön Apsjeron. Midt emot staden Kertj skär Tamanviken (ry. <i>Tamanskoje saliv</i>), 30 km. lång, 7—12 km. bred, in i T., delande den i en nordlig och en sydlig halfö, från hvilka smala landtungor konvergerande sträcka sig ut i Kertj-sundet. Sydöst om denna vik bildar Svarta hafvet inom en smal landtunga Kuban-viken l. Kisiltasj-viken, med en smal mynning och med Zykursjöns nästan slutna sidobassäng. I n. ö. bildar Asovska sjön Temrjuk-viken, som genom en landtunga är skild från Achtanisovskij-sjön. På denna landtunga ligger staden Temrjuk (se d. o.). Vid Tamanviken ligga Taman, omkr. 1,500 inv., en eländig kosackby med en dålig hamn, och strax ö. om denna Fanagoria (se d. o.). I kurganer på halfön har man funnit ben af människor och djur (hästar) och en mängd föremål, som dock ej gå längre tillbaka i tiden än till 400-talet f. Kr. 
<b>Tamanaker,</b> folkslag. Se Kariber. 
<b>Tamanduan,</b> <i>zool.</i> Se Myrslokarna och Myrsloksläktet. 
<b>Tamanije</b> (Tamanib), nubisk by s. v. om Suakin vid den till Sinkat förande vägen, v. om Bir Handuk. Där stod 13 mars 1884 ett blodigt slag mellan en omkr. 4,000 man stark brittisk härafdelning under general Graham samt omkr. 12,000 araber under Osman Digna. De senare förlorade omkr. 2,000, engelsmännen 221 man. General Graham återvände till Suakin, men Osman Digna slog läger vid T. 27 mars besatte Graham utan motstånd byn T., som uppbrändes. 
<b>Tamanviken.</b> Se Taman. 
<b>Tamaqua</b> [-ma'kωa], stad i nordamerikanska staten Pennsylvania, i ett stenkolsdistrikt vid T., en biflod till Schuylkill. 9,462 inv. (1910). Maskin- och sprängämnestillverkning. 
<b>Tamar.</b> 1. En dotter till David (se d. o., sp. 1437). — 2. En sonhustru till Juda (1 Mos. 38). — 3. En dotter till Absalon (2 Sam. 14: 27). 1—3. E. S—e. 
<b>Tamar</b> (Tamer), flod på gränsen mellan de engelska grefsk. Cornwall och Devon, faller ut i Plymouth sound med ett æstuarium, som bildar den berömda redden Hamoaze. Längd 96 km. Segelbar till Launceston, hvarifrån en kanal går till Budehaven på Cornwalls nordkust. 
<b>Tamarack,</b> ort i nordamerikanska staten Michigan, grefsk. Houghton. Omkr. 800 inv. Rik koppargrufva. 
<b>Tamaricaceæ,</b> <i>bot.</i>, en liten familj af serien <i>Parietales,</i> underserien <i>Tamaricineæ,</i> omfattande ungefär 100 arter, som äro till största delen buskar med ett nästan ljunglikt utseende hos de smala, risliknande grenarna, hvilkas strödda blad äro mycket små, fjäll- eller barrlika, helbräddade och ofta af blågrå färg. De röda eller hvita blommorna sitta ofta i smala ax. De äro samkönade, 5-taliga. Frukten är en enrummig, mångfröig kapsel med håriga frön. Det största släktet är <i>Tamarix,</i> hvars arter, "tamariskerna", till största delen tillhöra Medelhafvets kuster samt stäppländerna i Asien. Barken af flera Tamarix-arter är rik på garfsyra och används som läkemedel och till färgning. <i>Tamarix mannifera</i> angripes ofta af en sköldlus och afsöndrar då ett slags manna, hvilken oriktigt ansetts vara israeliternas manna (se d. o.). På många arter utväxa genom steklars äggläggning ett slags galläpplen, som äro adstringerande genom sin garfsyrehalt. <i>Reaumuria</i>-arter afsöndra salt. Familjen är i Sverige representerad genom släktet <i>Myricaria</i> (se d. o.). O. T. S. (G. L—m.) 
<b>Tamaricineæ,</b> <i>bot.</i> Se Parietales. 
<b>Tamarida.</b> Se Sokotra. 
<b>Tamarind,</b> <i>Tamarindus indica</i> L., <i>bot., farm.</i>, ett ända till 25 m. högt, vackert träd, sannolikt inhemskt i tropiska Afrika, hörande till underfam. <i>Cæsalpinioideæ</i> bland <i>Leguminosæ.</i> Det har en synnerligen vacker krona med ett prydligt bladverk af sammansatta blad med 8—18 bladpar utan uddblad. I grentopparna sitta flerblommiga klasar, hvilkas blommor bestå af ett grönhvitt, 4-deladt foder och en fribladig blomkrona af 3 gulaktiga, vågiga och naggade kronblad med purpurröda 
page_number=208, index= - Tamarind  - Tamarisk  - Tamarix  - Tamaro  - Tamarugal  - Tamarworth  - Tamas  - Tamaschek 
ådror och 2 små borstlika blad. Af de 9 ståndarna äro endast 3 knappbärande. Fruktbaljorna, som affalla oöppnade, äro sammantryckta, aflånga, ljusbruna och genom tvärväggar afdelade i 2—8 rum. Baljornas yttervägg är korkartad, men bräcklig och innerväggen pergamentlik. Mellan dessa väggar finnes ett tjockt mellanlager af ett brunt eller svart, mjukt och saftigt fruktkött med starkt sur smak. Det är detta fruktkött, som utgör den hos oss förr officinella drogen <i>pulpa tamarindorum cruda,</i> rå tamarind, tamarindmos, som beredes på så sätt, att baljorna befrias från de yttre skalen samt en del frön och kärlsträngar ("fibrer"), som genomdraga fruktköttet, borttages. Detta sistnämnda sammanknådas samt inpackas i fat. Fröna äro platta, med rundad omkrets, och ungefär 1 cm. i tvärlinje. De ha på ena sidan en matt fläck, som sticker af mot den f. ö. något glänsande ytan. Denna tamarind kommer från Ostindien; en annan sort, västindisk tamarind, har en ljusare, brunaktig färg och lösare konsistens samt mindre sur smak. Tamarindmos verkar något "lösande och kylande" samt sättes som ett smakförbättrande medel till laxermos o. d. Under det franska namnet <i>tamar indien</i> utpuffas i utlandets tidningar ett slags laxerkakor, innehållande tamarind m. m. Nära släkt med <i>Tamarindus</i> är <i>Intsia</i> (<i>Afzelia</i>) med några arter i tropiska Asien och Afrika. <i>Intsia bijuga</i> är ett från Seychellerna till Polynesien utbredt träd med utomordentligt hård och fast ved och ätliga frön. O. T. S. (G. L—m.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Gren med blad och frukter af tamarindträdet.</tr></table> 
<b>Tamarisk,</b> <i>bot.</i> Se Tamaricaceæ. 
<b>Tamarix,</b> <i>bot.</i> Se Tamaricaceæ. 
<b>Tamaro</b> [-rå], Monte, berg i Schweiz, kantonen Ticini, vid öfre ändan af Lago maggiore. 1,961 m. 
<b>Tamarugal</b> [-roga'l], Pampa de, ökenlikt område i chilenska prov. Tarapacá, en nordlig fortsättning af Atacamaöknen, men ännu mer vegetationsfattig än denna, emedan regn nästan aldrig faller. Den har en utsträckning af 330 km. i n. och s. samt 40—45 km. bredd och ligger innanför kustkedjan på 1,000—1,100 m. höjd. I förhistorisk tid var den skogrik och bebodd, såsom fossila trädstammar samt en mängd grafvar och inskrifter bevisa. Wbg. 
<b>Tamarworth</b> [te͡i'məωəth]. Se Plymouth, sp. 1100. 
<b>Tamas,</b> <i>indisk filos.</i> Se Guna och Samkhya. 
<b>Tamaschek,</b> Temaschek, berber, <i>te-māšigh-t,</i> det språk, som talas af de under namnet i-mosjar (se d. o.) bekanta, infödda stammarna i mellersta Sahara. Denna dialekt tillhör den berberska gruppen af de hamitiska språken (se d. o.) och står tämligen nära de öfriga berberspråken, ej att förblanda med hvad som i Egypten kallas berberi (jfr Nubiska språket). Af dessa dialekter är kabyliskan (jfr Kabyler) den (politiskt) viktigaste och tamaschek den renaste och ursprungligaste, hvarför äfven namnet tamaschek af tyska lärde stundom används om berberspråken i allmänhet. — Ljudsystemet i tamaschek innefattar blott få vokaler: <i>a, e, i, u</i> och (sällsynt) <i>o,</i> inga diftonger, men så mycket flera konsonanter: <i>q</i> (postpal.), <i>k, g; χ</i> (<i>ch</i>), <i>γ</i> (<i>gh, ṛ</i>), <i>h; t, d; ṭ, ḍ</i> (motsvarande arabiskans "emfatiska" <i>ṭ</i> och <i>ḍ</i>); <i>b, f; j, w, r, l; m, n, ñ, ṅ</i> (<i>ng</i>); <i>s, z, š, ž.</i> Korta vokaler uttalas lika otydligt och sväfvande som i arabiskan. Inhemskt alfabet, <i>tifinar,</i> finnes, ombildadt af libysk-feniciskt och därför saknande vokaltecken, men nyttjas sällan. Vanligen används för tamaschek, liksom alltid för alla öfriga berberdialekter, det arabiska alfabetet. Nomen har två genera: mask. betecknadt af börjande vokal och fem. af börjande och slutande <i>t,</i> t. ex. <i>akli,</i> neger, <i>taklit,</i> negrinna, men artikel saknas. Pluralbildningen, hvarvid första vokalen alltid öfvergår till <i>i,</i> är dels yttre, tillägg af ändelsen <i>-n</i> (<i>-en, -an</i>), dels inre ("bruten"), förändring af rotstafvelsens vokal, dels en förening af bådadera, t. ex. <i>anhil,</i> struts, pl. <i>inhal; iklan</i> (mask.), <i>tiklatin</i> (fem.), negrer. Kasusböjning saknas. Nom. och ack. skiljas genom satsordningen: subj., verb, obj. Andra kasus uttryckas med prepos.: gen. vanligen med <i>n</i> (<i>en,</i> franskt <i>de</i>), dat. med <i>i</i> o. s. v. Adj. står efter sitt subst. och antar samma genus- och pluralmärken. Pronomina person. äro oböjliga; objektformer vid verb och prepos. samt possessiva uttryckas med suffix, hvilka visa stor öfverensstämmelse med de semitiska språkens. Verbet har egentligen blott 3 former: imperativ (rena stammen), <i>ekš, ät,</i> particip med <i>-n, ikšan,</i> samt ett tempus, aorist, bildadt med prefix och suffix, nästan identiska med den semitiska aoristens. Tiden bestämmes genom partiklar framför aoristen: <i>ad</i> för futur., <i>kelad</i> för pluskv. o. s. v. Utomordentligt rik är däremot bildningen af härledda stammar, af hvilka de flesta visa stor öfverensstämmelse med de semitiska språkens. Litteraturen består blott af upptecknade sagor och sånger, fördrag och affärshandlingar, bref o. d., dels i handskrifter i Paris' och Algers bibliotek, dels utgifna af franska lärde. Delar af nya test. ha också utkommit på några kabyliska dialekter. — Jfr Hanoteau, "Essai de grammaire de la langue 
page_number=209, index= - Tamaschek  - Tamatave  - Tamaulipas  - Tamayo y Baus, Manuel  - Tamberlick, Enrico  - Tambo  - Tambora  - Tambour  - Tambour de basque  - Tambour-major  - Tambov  - Tambur 
tamachek'" (1860; 2:a uppl. 1896), Olivier, "Dictionnaire français-kabyle" (1878), Basset, "Notes de lexicographie berbère" (Ser. I—IV, 1883—88), "Manuel de langue kabyle" (1887), "Contes populaires berbères" (s. å.), och Motylinski, "Grammaire, dialogues et dictionnaire touaregs" (utg. af Basset, 1908 ff.). H. A. (K. V. Z.) 
<b>Tamatave,</b> hufvudhamnen på Madagaskar, belägen på östkusten. 226 km. n. ö. från Antananarivo. 8,647 inv. (1911). Nästan hälften af Frankrikes handel med ön går öfver T. 
<b>Tamaulipas,</b> den nordligaste af de östra kuststaterna i Mexico, har en areal af 83,210 kvkm. och 249,640 inv. (1910), mest mestiser och spanska kreoler. Indianerna äro ättlingar af huastekerna (se d. o.). Staten består af en lång och smal kuststräcka längs Mexikanska viken, skild från denna genom stora laguner och smala sanddyner, samt ett kuperadt inland, med enstaka låga berggrupper. Hufvudfloder äro Rio grande del Norte (gränsflod mot Texas), Rio Tigre (Rio Fernando) samt Rio Santander. Boskapsskötsel är hufvudnäring; vid kusten vinnes salt. Statens hufvudstad är Ciudad Victoria (omkr. 10,000 inv.), i närheten af Rio Santander, hvilken visserligen är segelbar, men spärrad af en sandbank. Viktigare äro hamnstäderna Matamoros och Tampico. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tamayo y Baus</b> [tama'jå i ba͡us], Manuel, pseudonymen Joaquín Estébanez, spansk dramatiker, f. 1829, d. 1898, började sin verksamhet för teatern redan 1847 med <i>Juana de Arco,</i> efterbildning af Schiller, hvarefter följde ytterligare flera efterbildningar, bl. a. <i>El 5 Agosto</i> (1848) och femaktsdramat <i>Angela</i> (1852), inspirerad af Schillers "Kabale und liebe". T:s första original är femaktstragedien <i>Virginia</i> (1853) i klassisk stil à la Ponsard, uppförd med stort bifall och af Quintana ansedd som den yppersta spanska tragedien. Ett samarbete med A. F. Guerra är det 1854 uppförda historiska dramat <i>La ricahembra,</i> hvarefter följde <i>La locura de amor,</i> där hjältinnan är den olyckliga drottningen Juana la loca, <i>Hija y madre, La bola de nieve, La esperanza de la patria, Huyenda del perejil, Lo positivo</i> (1862), <i>Del dicho al hecho, No hay mal que por bien no venga, Los hombres de bien</i> och <i>Lances de honor</i> (1863), som af kritiken satts i första planet af samtida dramatik och som behandlar duellproblemet från katolsk synpunkt. T:s yppersta arbete är det ännu på spanska spellistan stående <i>Un drama nuevo</i> (öfv. på 1860-talet af V. E. Lidforss och inlämnad till k. Dram. teatern; ny öfv. i bokform "Den nya pjäsen", 1898 af G. Björkman), där Shakspere är hufvudfiguren och Hamlets första uppförande ämnet. T:s dramatik är enastående i Spanien, den psykologiska utvecklingen går före teatereffekten, stilen är lapidarisk utan alla ihåliga, klingande fraser. 1858 invaldes T. i Spanska akad., hvars sekreterare han blef 1874. Sedan 1884 var han öfverbibliotekarie vid Nationalbiblioteket i Madrid. T:s samlade arbeten utkommo 1898—1900. Se Cotarelo y Mori, "Estudios de historia literaria de España", Tannenberg, "L'Espagne littéraire", Fernández Flórez, "Estudio biografico de T.", och A. Hillman, "Om modern spansk dramatik" (i "Ord och bild", 1905). Ad. H—n. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tamberlick,</b> Enrico, italiensk operasångare, f. 1820 i Rom, d. 1889 i Paris, debuterade 1841 i Neapel med stor framgång och sjöng sedermera i Lissabon, Madrid, Paris, London, Petersburg, Nord- och Syd-Amerika o. s. v. Han hade en praktfull tenor, rik i ton och volym, men använde ett ständigt vibrato-maner. Till hans roller hörde bl. a. <i>Ernani, Trubaduren, hertigen</i> i "Rigoletto", <i>Ottavio</i> i "Don Juan", <i>Faust</i> i Gounods opera och <i>Florestan</i> i "Fidelio". A. L.* 
<b>Tambo</b> [ta'mbå], flod. Se Ucayali. 
<b>Tambora</b> [-bå'ra], vulkan. Se Soembawa. 
<b>Tambour</b> [tãbōr], fr. Se Tambur. 
<b>Tambour de basque</b> [tãbōr də ba'sk], <i>mus.</i> Se Tamburin. 
<b>Tambour-major</b> [tãbōrmaʃår], fr. (af <i>tambour,</i> trumma), kallas i franska armén den underofficer, som är befälhafvare för och anför musiken vid ett infanteriregemente. För att beteckna, när musiken skall börja eller sluta blåsa, är han försedd med en lång staf med försilfrad eller förgylld knopp. Motsvarande person kallas i Sverige <i>regementstrumslagare,</i> i Tyskland <i>bataillonstambour</i> (där finnes näml. en vid hvarje bataljon). C. O. N. 
<b>Tambov</b> [-bå'ff]. 1. Guvernement i Stör-Ryssland. Areal 66,587 kvkm. 3,5 mill. inv., till större delen stor-ryssar, i mindre antal mordviner, mesjtjerjaker och tatarer. Guv. är ett slättland, tillhörande "svarta jordens" område samt genomskuret af djupa raviner och breda dalar, och ett af Rysslands förnämsta spannmålsproducerande områden. Oka och Don beröra på kortare sträckor guv.; i den förra utmynnar Tsna med Moksja; i s. förenar sig Vorona med Dons biflod Choper. Alla äro till större delen segelbara. Handeln är mycket liflig till följd af den stora exporten af spannmål samt nötkreatur och hästar; de förnämsta handelsplatserna äro Kozlov, Morsjansk, Tambov, Borisogljebsk och Lebedjan. Industrien är representerad af brännvinsbrännerier, talgsmälterier, sockerbruk och några klädesväfverier. — 2. Hufvudstad i nämnda guv., vid Tsna och järnvägen mellan Kozlov och Saratov. Omkr. 50,000 inv. Biskopssäte. Gymnasium, realskola, prästseminarium. 
<b>Tambur</b> (fr. <i>tambour,</i> trumma). 1. <i>Bygnk.</i> a) Den cylindriska eller polygona underbyggnaden till en kupol (se Hvalf, sp. 1391). b) Den hel-, half- eller kvartrunda ombyggnaden kring en vindeltrappa, c) Det af skärmar och dörrar sammansatta 
page_number=210, index= - Tambur  - Tamburello  - Tamburin  - Tamburini, Michel Angelo  - Tamburini, Antonio  - Tamburmajor  - Tambursöm  - Tamega  - Tamegrut  - Tamen est laudanda voluntas  - Tamerlan  - Tamfåret  - Tamget  - Tam gräsand  - Tamhunden  - Tamhöns  - Tamias  - Tamil 
vindfånget innanför en ytterport, t. ex. till en kyrka eller till en större sal. Häraf kommer den för svenskan egendomliga betydelsen af tambur som förstuga; det karakteristiska för tambur till skillnad från begreppen förstuga, vestibul, hall är, att tamburen är uppvärmd och rikligt försedd med hängare för ytterplagg; i begreppet förstuga ingår icke, att rummet skall vara uppvärmdt eller försedt med klädhängare; vestibulen är ett mera arkitektoniskt eller monumentalt ordnadt förrum, hallen åter ett såsom sällskapsrum inredt och möbleradt stort rum vid byggnadens hufvudingång; hvarken i vestibul eller hall få ytterplagg hängas, hvarför båda dessa rum städse kompletteras af särskilda kapprum. — 2. <i>Befästningsk.</i>, ett mindre, icke täckt försvarsverk, som förr ofta användes företrädesvis för att afspärra fästningsingångar och broar eller som flankeringsanordning vid till försvar inredda byggnader, men äfven uppfördes till skydd för små själfständiga poster, för fältvakter i fästningskriget o. d. Vid permanenta befästningar byggdes tamburen vanligen som fristående mur; vid fält- och provisoriska befästningar utgjordes den af palissader. Att, som någon gång förekom, kalla de till skydd för en fästningsport anlagda mindre utanverken i fläsch- eller lynettform med bröstvärn och vanligen murklädd graf för tamburer, är oriktigt. De voro portraveliner (jfr Ravelin). — 3. <i>Skpsb.</i>, en utanför fartygssidan å örlogsfartyg förekommande mindre utbyggnad, afsedd för uppställande af en lätt kanon eller strålkastare. — 4. Sybåge, stickbåge. Om tambursöm se Sömnad. — 5. Term i det gamla tennisspelet. Se Bollspel, sp. 1025. 1. I. G. C.  2. L. W:son M. 3. C. K. S. 
<b>Tamburello</b> [-bore'lå], italienskt bollspel, fördt med ett sällträ (<i>tamburello</i>), bestående af en tamburinliknande rundel af trä, öfver hvilken en hästhud är hårdt spänd, och en gummiboll, ungefär hälften så stor som en tennisboll. Reglerna likna dem för lawn-tennis. — Tamburello är i Italien ett folkspel, emedan det är billigare än det förnämare <i>pallone</i> och lämnar rikt tillfälle för vadhållning. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tamburin,</b> it. <i>tamburino,</i> sp. <i>tamboril, pandero,</i> fr. <i>tambour de basque,</i> "baskisk trumma", <i>mus.</i>, ett slaginstrument, liknande en sikt, hvars duk blifvit ersatt af ett trumskinn. Den tunna träringen, på hvilken skinnet är spändt, är försedd med skallrande metallskifvor. (Om tamburinens ursprung se Mytologi, sp. 177.) I Spanien, Italien och Orienten ledsagas flera dansar med detta instrument, som hålles af den dansande själf samt behandlas medelst skakning och slag med knogarna eller armbågen eller strykning med tummen. Tamburinen var i bruk redan hos grekerna och romarna. De kallade såväl den som pukan <i>tympanon, tympanum.</i> — Tamburin (fr. <i>tambourin</i>) är äfven namnet dels på en gammal provensalsk dans i tvåtakt med nämnda ledsagning, dels på en i Provence bruklig, lång och smal trumma. Spelaren trakterar denna trumma med högra handen, medan den vänstra sköter en liten flöjt (fr. <i>galoubet</i>) med 3 ljudhål och synnerligen hög, gäll ton. 
<b>Tamburini</b> [-borīni], Michel Angelo, jesuitgeneral, f. 1648 i Modena, d. 1730 i Rom, inträdde 1665 i jesuitorden och blef 1706 dess 14:e general, under hvilken den nådde sin största yttre glans och utbredning. Reduktionerna i Paraguay började då bära frukt, Peter den store öppnade Ryssland för jesuiterna, missionärer nådde Tibet m. m., och jansenismen krossades. Men det var ock den period, när striden om de kinesiska riterna blef kritisk och ställningen i Frankrike började undergräfvas. T. hade anseende för solid dygd, tålamod och mod. Se Crétineau-Joly, "Histoire de la compagnie de Jésus" IV—V. Hj. H—t. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tamburini</b> [-borīni], Antonio, italiensk operasångare, f. 1800 i Faenza, d. 1876 i Nizza, sjöng till en början som korist i kringvandrande operatrupper, men gjorde sig småningom känd som solist och engagerades 1824—32 af Barbaja för Neapel, Milano och Wien. 1832—41 glänste han på Italienska operan i Paris, vid sidan af Rubini, Lablache, Grisi och Persiani, och fick då hedersnamnet "basbarytonernas Rubini". Senare sjöng han äfven i England, Ryssland o. s. v. till 1859, då han drog sig tillbaka. Hans fulla och jämna baryton omfattade öfver två oktaver, och hans föredrag beskrifves som oöfverträffadt. Han utmärkte sig icke minst som Mozarts <i>Don Juan</i> och i Rossinis operor. Biogr. af Biez (1877). A. L.* 
<b>Tamburmajor.</b> Se Tambour-major. 
<b>Tambursöm</b> (af fr. <i>tambour,</i> stickbåge), kedjesöm i stickbåge. Se Sömnad. 
<b>Tamega,</b> biflod fr. h. till Duero, uppstår i spanska prov. Orense på södra sidan af Sierra de San Mamede och faller ut i Duero i Portugal vid Santa Clara do Terrão. Omkr. 200 km. lång. 
<b>Tamegrut,</b> ort. Se Dráa. 
<b>Tamen est laudanda voluntas,</b> lat. Se Ut desint vires, tamen est laudanda voluntas. 
<b>Tamerlan.</b> Se Timur-lenk. 
<b>Tamfåret,</b> <i>zool.</i> Se Fårsläktet, sp. 201. 
<b>Tamget,</b> <i>zool.</i> Se Getsläktet. 
<b>Tam gräsand,</b> <i>zool.</i> Se Anka. 
<b>Tamhunden,</b> <i>zool.</i> Se Hunden, sp. 1307. 
<b>Tamhöns,</b> <i>zool.</i> Se Höns. 
<b>Tamias,</b> <i>zool.</i> Se Jordekorrsläktet. 
<b>Tamil</b> l. Tamir (mindre riktigt tamul; i transkription <i>tamiȴ</i>). 1. (Svensk plural tamiler l. tamuler). Det förnämsta af de dravidiska folken i Indien. Namnet är genom mellanstadiet 
page_number=211, index= - Tamil 
<i>dramila</i> (i pali <i>dāmiḷa</i>) uppkommet ur <i>drāviḍa,</i> det allmänna namnet på de dravidiska folken (se Dravida, sp. 834 ff.). Tamilernas land, omkr. 143,000 kvkm., omfattar sydöstra delen af Deccan, presidentskapet Madras, och sträcker sig utmed sydöstra kusten från Kap Comorin till Palikat (n. om Madras), begränsas i n. af en linje dragen ungefär från Palikat till Nilgiribergen i v., hvarefter västra Ghatbergen utgöra gräns i v. ända till Trivandrum på sydvästra kusten. Till tamil hör i etnografisk-språkligt hänseende äfven ung. norra hälften af Ceylon. Det begränsas i n. af telugu, i n. v. af kanara och i v. af malajalam (se d. o. och Dravida, sp. 836 f.). Från Ghatbergen komma flera floder, som göra landet bördigt och särskildt egnadt för risodling. Öfriga delar utgöras af skogar eller, vid kusterna, af ofruktbara sandsträckor. Tamil äro något öfver 18 mill. (1911), då med inbegrepp af några i språkligt hänseende hithörande vilda stammar, nämligen <i>irular</i> och <i>kurumbar</i> i Nilgiribergen och <i>shanar</i> på halföns sydspets. — Tamilerna anses som de mest begåfvade och driftiga bland dravidafolken. I södra Indiens sjö- och handelsstäder äro de verksamma som köpmän eller i europeisk tjänst. Särskildt af de lägre kasterna utvandra talrika skaror och söka arbete som "kulier" i Burmas, Malakkas och Siams sjöstäder under namnet klings (af Kalinga, namnet på den n. om tamillandet liggande östra kuststräckan). Inom landet är jordbruket hufvudnäring. Kastväsendet är härskande liksom i det öfriga Indien. Tamil äro anhängare af bramanismen (hinduismen) och företrädesvis çivaister med benägenhet för de gröfre formerna däraf (Linga- och Kali-dyrkan). Jfr Ziegenbalg, "Genealogie der malabarischen götter" (2:a uppl. 1867), och Elmore, "Dravidian gods in modern hinduism" (1915). — Redan i forntiden var tamillandet sätet för en viss grad af civilisation. Där funnos flera mäktiga riken, såsom <i>Pandya</i> i s. (med hufvudstaden Madura l. Mathura), längre mot n. <i>Cola</i> [tjola], ingående i förbindelsen Cola-mandala (= Cola-territoriet), hvilket af portugiserna ombildades till <i>Coromandel,</i> sedermera allmän benämning för östkusten af Syd-Indien. — Kunskapen om tamilernas språk och kultur har till väsentlig del förmedlats af katolska missionärer, de senaste 250 åren äfven protestantiska, särskildt danska och svenska. Sedan Danmark förvärfvat Trankebar (1620), utsändes af Fredrik IV två tyska missionärer, B. Ziegenbalg och H. Plütschau, hvilkas verksamhet fortsattes af jesuitpatern C. J. Beschi, samt J. Ph. Fabricius (d. 1791), C. F. Schwartz (d. 1798) o. a. Den svenska missionen bland tamilerna är af senare datum och verkade 1876—1901 i samband med Leipzigmissionen (se vidare Mission, sp. 674). Om missionen se bl. a. Hindhede, "Den evangeliske mission i Forindien" (1898). Se f. ö. Graul, "Reise nach Ostindien", 5 bd (1854—56), Gehring, "Süd-Indien. Land und volk der tamulen" (1899), och Lassen, "Indische altertumskunde" II. "Manual of the administration of the Madras presidency" I (1885), och Suau, "L'Inde tamoule" (1901). — 2. Tamilspråket, <i>tamuliska,</i> det mest kultiverade och rikast utvecklade af de dravidiska språken, fördelar sig i två historiskt och formellt skilda språkskeden: 1. det äldre, poetiska l. litteraturspråket, det klassiska tamil, <i>sen-tamil</i> ("riktigt tamil", "hög-tamil"), hvarpå man har en rik litteratur bevarad; 2. det moderna talspråket, <i>kodun-tamil</i> ("krokigt tamil", "låg-tamil"). Vokalsystemet består af de 7 ljuden <i>a, e, i, o, u, ö, ü,</i> korta och långa, samt diftongerna <i>ai, au.</i> Konsonanter: <i>k, g, ȵ</i> (<i>ng</i>); <i>p, b, v, m; t, d, n; r, l;</i> (supradentalerna) ṭ, ḍ, ṇ, (ṛ, ḷ samt ett ljud återgifvet än med <i>r,</i> än med <i>l</i> och tecknadt <i>ȴ,</i> t. ex. i själfva folknamnet <i>tamiȴ</i>); (palatalerna) <i>j, ñ</i>; (palataliserade supradentaler) <i>ṭr, ḍr, lṙ, ñr</i> samt affrikator <i>ts, tš, dz, dž;</i> dessutom i sanskritiska lånord aspirator af explosivorna. De s. k. sandhi-lagarna (i sanskrit) gälla i lika eller större utsträckning i tamil (<i>iruḷ nīkkinān</i> blir iruṇikkinān; <i>pon pāttiram</i> blir <i>poṛpāttiram; vüṭṭil kaṇḍēn</i> blir <i>vüṭṭiṛ kaṇḍēn</i> o. s. v.), dock mindre i låg- än i högtamil. I ordens begynnelse kan blott vokal eller enkel konsonant, i slutljud blott vokal, likvida eller nasal förekomma. Hufvudaccenten ligger på den s. k. rotstafvelsen. Nomina sakna grammatiskt kön (och artikel) samt delas i "hög kast" (lefvande förnuftiga väsen) och "låg kast" (de öfriga). De förra ha plur.-ändelsen -(<i>m</i>)<i>ār,</i> de senare -<i>kal.</i> Nominativen har ingen särskild ändelse; öfriga kasus (vok., ack., gen., dat., abl., lok., social., instr.) bildas medelst postpositioner, lika för sing. och plur. Med samma postpositioner böjas pronomina. Adjektivet, som står före sitt subst., är oböjligt. Verbet har tre enkla tempora: presens, aorist, futurum, bestående af rot + tempuskaraktär + personaländelser lika för alla tempora; samt tre sammansatta: perfektum, pluskvamperfektum och futurum exaktum, bildade af particip + verbum subst. Modus saknas nästan h. o. h. Däremot finnas passiv och kausativ, bildade med särskilda affix, och flera gerundivformer, med hvilka, i saknad af pronomen relativum och konjunktioner, bisatser uttryckas. Negativ konjugation bildas medelst infix -<i>a</i>- mellan rot och personaländelser och har inga särskilda tempora. — Det moderna tamil-alfabetet har sin upprinnelse ur en bramansk aptering af de gamla <i>grantha</i>-typerna på ett alfabet af omtvistadt ursprung, kalladt <i>vaṭṭeluttu</i> ("rund-hand"), en gång i bruk i hela Pandya-riket, i södra Malabar- och Coimbatore-distrikten, och ännu användt i juridiska dokument; <i>grantha</i> används också ännu i dag oförändradt för återgifvande af sanskrit. (Jfr Burnell, "Elements of south-indian palæography", 1878, Bühler, "Indische paleographie" i Bühlers "Grundriss der indoarischen philologie", bd I, 1896). Om den geografiska utbredningen af tamilspråket se Dravida, sp. 836. Enligt census 1911 var totalsiffran af tamiltalande i hela Indien 18,1 mill., hvartill kommo omkr. 160,000 i de franska besittningarna. Tamil är systerspråk till malajalam, hvilket det står närmast, telugu, kanaresiska och tulu m. fl., att döma af inskrifter från Cochin och Travancore. Det benämndes förr mest <i>malabariska,</i> ett namn, som emellertid bör användas endast om dravidaspråket på södra Indiens västra kust. — Tamil-litteraturen. Litterära minnesmärken gå icke längre tillbaka än till midten af 700-talet af vår tidräkning, till hvilken tid man hänför ett grammatiskt arbete, 
page_number=212, index= - Tamil  - Tamina  - Tamise 
<i>Tolkappiyam.</i> Ett annat grammatiskt verk, <i>Virasoliyam,</i> härstammar från 1000-talet. Båda dessa ha som läroböcker ersatts af den ännu som auktoritet gällande <i>Nannul</i> ("den goda regeln") från 1400-talet (utg. i Popes "Third tamil grammar" och i förkortad form af Lazarus 1884). Tamil-litteraturens guldålder, under förhärskande jainistiskt inflytande, infaller under 800—1200-talen. Från denna tid härstamma samlingar af gnomisk poesi, bland hvilka må nämnas den etiska dikten <i>Naladiyar</i> och den berömda <i>Kural</i> af Tiruvalluvan, som betecknar höjdpunkten af tamil-diktning. Den består af 1,330 stanser om rikedom, dygd och njutning (utg. med lat. öfv. af Graul och Pope, se nedan). Tiruvalluvans syster Avvei tillskrifvas två kortare moraliska dikter, <i>Attisudi</i> och <i>Konreiveyudan.</i> En episk dikt är <i>Chintamani</i> (på 300 stanser) och Kambans <i>Ramayanam</i> (den förra tillhörande den tidigare jainaperioden, den senare från 1100). Till samma tid hör ordboken <i>Divakaram,</i> den äldsta öfver klassisk tamil. Till Çaiva-(Çiva-)perioden (1200—1500) höra två berömda samlingar af hymner till Çiva, <i>Tiruvasakam,</i> af Manikka-Vasakan, och <i>Tivaram,</i> af Sambandhan (samt Sundaran och Appan). Med dessa täflar såväl i fråga om religiös lyftning som poetiskt värde en samtida samling hymner till Visnu, <i>Nalayira-prabandham.</i> Tredje afdelningen däraf, <i>Tiruvaymoli</i> ("den heliga munnens ord"), är offentliggjord i telugu-typer (1875—76). Sedan litteraturen ungefär två århundraden legat i dvala, försökte konung Ativirarama Pandyan (senare hälften af 1500-talet) återuppväcka kärleken till poesi genom egna dikter, <i>Neidadam</i> (en reproduktion af Çri Harsas sanskritdikt Naisadha) och <i>Verriverkei,</i> en samling sentenser. Perioden utmärkes genomgående af öfversättningar och efterbildningar af sanskritverk. En särställning intages af <i>sittar</i>-sektens (af sanskr. <i>siddha,</i> "fullkomlig", "vis") diktsamling af mystiskt innehåll, <i>Çivavakyam.</i> Till 1600-talet höra två dikter af verkligt värde, <i>Nitinerivi'akkam</i> (med etiskt innehåll) af Kumaragurupara Desikan, och <i>Prabhulingalilei,</i> en öfv. af ett kanaresiskt verk tillhörande Vira-Çaiva-sekten. Den moderna (kodun-) litteraturen räknar sin början från förra hälften af 1700-talet med två stora skalder, den infödde Tayumanadan, en panteistisk filosof, som i 1,453 stanser (<i>padal</i>) gaf uttryck åt sin åskådning, och jesuiten Beschi (d. 1742), som under sign. Viramamuni skref ett religiöst epos, <i>Tembavani,</i> öfver den helige Josefs lefnad. Nämnas kan också Percivals samling af tamil-ordspråk, <i>Tamil proverbs</i> (3 bd, 1875). De enda inhemska autentiska källorna för tamils historia äro skänkurkunder inristade på kopparplattor (s. k. <i>çasanam</i>) samt steninskrifter, hvaraf en del återgetts och öfversatts i "Archeological survey of Southern India" IV; Sewell, "Lists of the antiquarian remains in the Presidency of Madras" I, II. Användning af palmblad (se Wilson, "Catalogue of the Mackenzie collection", 1828, Taylor, "Catalogue", 1857, Condaswamy Iyer, "Catalogue", I, 1861) för skriftliga uppteckningar omnämnes af den kinesiske resanden (pilgrimen) Huan Thsang, betygad äfven af Albiruni för hans tid (1031), och är ännu i bruk, ehuru papper införts från Portugal de sista 300 åren. Trycktyper omtalas redan från 1578, och hundra år senare trycktes ett tamil-portugisiskt lexikon. Den tidigaste bibelöfv. till tamil föranstaltades af holländarna på Ceylon 1688; en öfv. af Fabricius 1715; sedan dess har hela bibeln utgetts i flera uppl. — Den förste, som gjorde tamilspråket till föremål för beskrifning, var missionären B. Ziegenbalg, hvars "Grammatica damulica" utkom i Halle 1716. Sedan behandlade jesuiten C. J. Beschi såväl den klassiska som vulgärdialekten i "Grammatica latino-tamulica; de vulgari tamulicæ linguæ idiomate" (1728; tr. 1739 och 1813; öfv. till eng. 1806 — af C. K. Horst —, 1831 och 1848) samt "Sen-tamil grammar" (i eng. öfv. af Babington, 1822, men tr. 1876 efter förf:s eget manuskript under titel "Clavis humaniorum literarum sublimioris Tamulici idiomatis"). Andra grammatikor af Anderson, Rhenius, Graul (i vol. II af hans "Bibliotheca tamulica", 1855), Lazarus (1879), Pope, "Larger grammar of the tamil language in both its dialects" (4:e uppl., 3 dlr, 1883—85), "Tamil handbook" (7:e uppl. 1906), Jensen, "A practical tamil reading book for european beginners" (1882), Vinson, "Manuel de la langue tamoule" (1903), Dupuis, "Grammaire française-tamoule" (1863). Bland lexikaliska arbeten — utom två stora manuskript i India office library, af hvilka det ena, af missionären Schwarz, innehåller 9,000 ord — må nämnas: Fabricius och Breithaupt, "Dictionary malabar-english" och "English-malabar" (1779, 1786 och 1809), Rottler, "A dictionary of the tamil and english languages" (I—IV, 1834—41), Winslow, Dupuis och Mousset, "Dictionnaire tamoul-français" (1855—62), "Dictionarium latino-gallico-tamulicum" (1846). Om litteraturen: Graul, "Bibliotheca tamulica" I ("Tamulische schriften zur erläuterung des Vedanta-systems"), II ("Kaivalyanaavanita, a Vedanta poem. The tamil text with a translation, a glossary and grammatical notes to which is added an outline of tamil grammar"), III ("Der Kural des Tiruvalluver. Ein gnomisches gedicht über die drei strebziele", 1854—56), B. Babington, "The adventures of the Guru Paramartan, a tale in the tamil language, with translation and vocabulary" (1822), "Sagn fra Österlandet" ("De fire geheimeraadsministre". En österlandsk fortælling, 1858), Pope, "The sacred Kurral of Tiruvalluva Nayanar, with notes and translation" (1886), "The Naladiyar or 400 quatrains in tamil, with introduction and notes, concordance and lexicon" (1893). — Jfr f. ö. Chitty, "The tamil Plutarch" (1859), Murdoch, "Classified catalogue of tamil printed books" (1865), Caldwell, "Comparative grammar of the dravidian languages" (1875), och F. Muller, "Grundriss der sprachwissenschaft" (III, 1, 1894, 162—246). K. F. J. 
<b>Tamina,</b> biflod fr. v. till Rhen i schweiziska kantonen S:t Gallen, 26 km. lång, uppstår på 2,400 m. höjd af Sardonaglaciären, flyter i östlig riktning genom Kalfeusendalen, vänder sig vid Vättis mot n. ö. samt strömmar genom Taminadalen och den storartade klyftan vid Pfäfers förbi Ragaz till Rhen, 521 m. ö. h. 
<b>Tamise</b> [-miṡ]. 1. Franska namnet på Thames. — 2. (Fla. <i>Temsche</i>) Köping i belgiska prov. Östflandern, vid Schelde. 13,102 inv. (1905). Textilindustri. 
page_number=213, index= - Tamiska dialekten  - Tamkatten  - Tamm  - Tamm, Per Adolf  - Tamm, Adolf Gustaf  - Tamm, Klas (Claës) Gustaf Adolf 
<b>Tamiska dialekten.</b>. Se Lettiska språket och litteraturen, sp. 269. 
<b>Tamkatten,</b> <i>zool.</i> Se Huskatten. 
<b>Tamm,</b> svensk adlig ätt, härstammar från Per Adolf T. (se T. 1), som tillhört ätten Tham (se d. o.), afsagt sig adelskapet och ändrat namnets stafning, men 1826 erhöll nytt sköldebref och 1843 upphöjdes i <i>friherrligt</i> stånd. Endast ättens hufvudman, innehafvaren af den friherrliga värdigheten, är adelsman. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1. Per Adolf T., friherre, bruksidkare, f. 2 jan. 1774 i Göteborg, d. 24 juli 1856 på Österby, var son till direktören vid Ostindiska kompaniet G. Tham, studerade i Uppsala 1787—90 och deltog som kornett i finska kriget 1790, hvarunder han utmärkte sig i flera sjödrabbningar. Han belönades med Svensksundsmedaljen i guld och utnämndes 1792 till löjtnant vid Lifregementets kyrassiärkår. Under hela 1790-talet studerade T. i Uppsala kemi, fysik och landthushållning. Han bevistade riksdagen i Norrköping 1800, sällade sig där till oppositionsgruppen bland den yngre adeln och var en bland dem, som 29 maj i hastigt mod afsade sig adelskapet (han skref sig därefter Tamm), hvilket föranledde hans afskedande ur krigstjänsten. Sedan T. af sin moster, änkefru Anna Johanna Grill, 1802 fått till skänks 1/5 af Österby i Uppland och samtidigt satts till förvaltare af detta stora bruk, förvärfvade han sig småningom de öfriga delarna af detsamma samt Strömbacka m. fl. bruk i Hälsingland och blef en af Sveriges rikaste män. Sina bruks- och landtegendomar skötte han på ett utmärkt förtjänstfullt sätt samt gjorde sig äfven känd för välgörenhet och mecenatskap. T. vardt 1812 led. och 1848 hedersled. af Landtbruksakad., invaldes 1824 i Vet. akad. och 1846 i Akad. för de fria konsterna samt kallades 1849 till hedersled. af Vet. soc. i Uppsala. Om hans nya adelskap se släktöfversikten. 
2. Adolf Gustaf T., den föregåendes son, f. 14 april 1805 på Österby, d. 7 jan. 1851 i Uppsala, blef 1817 student i Uppsala, aflade hofrätts- och bergsexamen (1825), genomgick 1826—27 Falu bergsskola och var 1827—34 smidesdirektör (öfversmedsmästare) på Järnkontorets stat. Den korta tiden för T:s verksamhet inträffade under en period, då på initiativ af föreståndaren för bergsskolan professor N. G. Sefström, och under ledning af öfverdirektören för Järnkontorets yttre stater, K. D. af Uhr, liflig verksamhet rådde för att teoretiskt utreda de metallurgiska processerna och på grund däraf vidtaga praktiska anordningar för järnhandteringens höjande. I dessa arbeten deltog T. mycket verksamt och må, utom hans egentliga arbete med stångjärnssmidets förbättring, omnämnas hans utredningar om masugnsslaggernas och färskslaggernas lämpliga sammansättning, hans kolningsförsök och framför allt hans förändring af Uhrs rostugn, hvarigenom grundtypen skapades till den sedermera af direktör E. Westman konstruerade gasrostugnen. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 3. Klas (Claës) Gustaf Adolf T., friherre, den föregåendes son, ämbetsman, f. 10 aug. 1838 på Lydinge, Uppsala län, ärfde friherretiteln vid farfaderns död (1856), blef underlöjtnant vid Lifregementets dragonkår 1858, idkade bergsstudier i Falun 1859—60 och öfvertog 1864 skötseln af Österby och Strömbacka bruksegendomar. T., som 1863 befordrats till löjtnant, tog 1865 afsked ur krigstjänsten. Vid den sista ståndsriksdagen (1865—66) tog han säte på Riddarhuset. Han var en af Uppsala läns representanter i Andra kammaren vid riksdagarna 1870—72, hvarunder han väckte förslag om Stockholms läns uppdelning mellan Uppsala och Södermanlands län, och 1876 samt hade 1870—71 plats som suppleant i konstitutionsutskottet. Hösten 1882—hösten 1889 satt han, vald af Gäfleborgs läns landsting, i Första kammaren, hvilken 1883 valde honom till suppleant i statsutskottet samt 1884 och 1889 till led. af samma utskott. 1901—09 var han åter led. af Första kammaren, för Stockholms stad, och tillhörde därunder åtskilliga tillfälliga utskott samt ett särskildt. T. inkallades 19 maj 1884 i konseljen som konsultativt statsråd och lämnade då disponentskapet för Österby. 28 maj 1886—6 febr. 1888 var han chef för Finansdepartementet. Vid statsministern Themptanders sida kämpade han mot de allt mäktigare tullskyddsanspråken inom riksdagen, hvarunder han vann ganska allmänna sympatier genom sitt ridderliga uppträdande och klara framställningssätt. Bland de regeringsbeslut han kontrasignerat må nämnas den 1 juli 1887 vidtagna förändringen i mellanrikslagen. T. var juni 1888—1902 öfverståthållare i Stockholm och gjorde sig allmänt afhållen genom sitt urbana väsen, sin arbetsamhet och sin kraftiga befordran af hufvudstadens utveckling. Utom för den omfattande verksamhet, som hans ämbeten kräfde, togs han mycket i anspråk för andra offentliga värf. Sedan han 1871—86 varit e o. fullmäktig i Järnkontoret, utsågs han till ordf. där 1889—1912. Han var ordf. i konsortiet för uppbyggandet af nytt operahus i Stockholm. T. vardt 1875 medlem af Uppsala läns landsting och var 1877—83 dettas vice ordf. Verksam främjare af Uppsala—Gäfle—järnvägens tillkomst, var han 1877—84 ordf. i dennas styrelse. T. var vice ordf. i afdelningen för industriutställningen af 1894 års kommitté för afgifvande af betänkande ang. en allmän  industri- och konstutställning i Stockholm 1897 samt  inlade sedermera som generalkommissarie stor förtjänst  om nämnda utställning. T. fungerade som ordf. i Tekniska  högskolans styrelse 1902—08 och samtidigt i Tekniska  skolan samt var 1902—07 ordf. i Nobelstiftelsen. 
page_number=214, index= - Tamm, Klas (Claës) Gustaf Adolf  - Tamm, Karl August  - Tamm, Hugo Petrus Percival 
Han kallades 1886 till led. af Landtbruksakad. (hedersled. 1899) samt blef led. af Vet. akad. 1901 och hedersled. af Svenska läkarsällskapet 1908; den sistnämnda utmärkelsen stod i sammanhang med hans nitiska arbete i kampen mot tuberkulosen som ordf. i tuberkuloskommittén af 1905 och ordf. i riksdagens tuberkulosutskott 1908 m. m. 
4. Karl August T., den föregåendes broder, godsegare, f. 8 juni 1840 på Lydinge, Stafby socken, Uppsala län, d. 30 jan. 1905 på Fågelsta, egnade sig i början åt den militära banan, blef underlöjtnant vid Lifregementets husarkår 1860 och löjtnant 1868, men afgick från regementet 1876 och var ryttmästare i armén 1877—83. 1865 arrendator och 1874—77 egare af Dåvö i Munktorps  socken, Västmanlands  län, samt 1877—80 förvaltare och allt sedan egare af Fågelsta, Julita socken, Södermanlands län, förvärfvade T. anseende som en skicklig och intresserad landthushållare. Han var ordf. i Södermanlands läns hushållningssällskap 1888—97 och mottog vid sin afgång sällskapets stora guldmedalj. Led. af styrelsen för Ultuna landtbruksinstitut 1889, fungerade han sedan 1892 som dess vice ordförande och blef 1889 led. af Landtbruksakademien. T. var äfven ordförande för Södermanlands läns landsting 1894—98 samt representerade 1900—05 länet i Första kammaren. Han var under denna tid led. af tillfälligt utskott 1900, af särskildt utskott 1903 samt af statsutskottet 1904 och 1905. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 5. Hugo Petrus Percival T., den föregåendes kusin, godsegare, politiker, filantrop, f. 29 juni 1840 på Torreby, Foss socken, Göteborgs och Bohus län, d. 4 okt. 1907 på Fånö, Uppsala län, blef 1859 student i Uppsala, där han 1865 aflade juridisk filosofisk examen, men egnade sig tidigt åt skötseln af sina enskilda vidsträckta gods- och industriella affärer. Han var nämligen bl. a. sedan 1857 egare af Fånö (se d. o.), hvars nuv. ståtliga hufvudbyggnad blef af honom uppförd, samt blef 1875 disponent vid Huskvarna a.-b. Därjämte egnade han sig tidigt åt allmänna värf. Han blef invald i Första kammaren, som han tillhörde från 1885 till sin död, t. o. m. 1893 som representant för Uppsala län och sedan dess, då han i följd af sina frihandelsvänliga åsikter icke blef omvald af det starkt protektionistiska landstinget, som representant för Jämtlands län. Redan vid sin andra riksdag (1886) ord. led. af statsutskottet, som han alltsedan tillhörde och som hvars ordf. han fungerade 1901 samt fr. o. m. 1904, blef T. med åren alltmer en af riksdagens märkligare personer och mera framstående debattörer. Han inlade icke sällan i sina anföranden ett patos, som understundom närmade sig till trosglöd, och mycken temperamentsfullhet, men förstod att därmed förena en habil och väl beräknad utformning och behärskning af ämnet, så att, äfven när det rörde sig kring vidlyftiga och torra statsregleringsfrågor, hans inlägg alltid tillvunno sig en aldrig tröttnande uppmärksamhet. T. var moderat konservativ och till sin nationalekonomiska och socialpolitiska ståndpunkt en öfvertygelsetrogen Manchesterman, men ställde sig aldrig helt oemottaglig för de kraf, som tidens utveckling medförde i motsatta riktningar. Så t. ex. var han vid 1900 års riksdag visserligen motståndare till det då framlagda regeringsförslaget om arbetarförsäkring, men var i olikhet med en mängd kammarkamrater intresserad af, att frågan skulle hållas vid lif. Och vid 1906 års riksdags behandling af den del af Norrlandslagstiftningen, som afsåg förbud mot bolags besittande af fast egendom, erkände han, att han visserligen med sin syn på tingen naturligtvis bort yrka afslag, men ansåg sig böra ge efter af hänsyn till alla dem, som i åtgärden såge ett räddningsmedel. I rösträttsfrågan var T. ifrig och fast anhängare af proportionalismen, och i det af honom 1902 framlagda skrifvelseförslaget voro proportionella val ett af hufvudvillkoren för införande af allmän rösträtt, och denna hans uppfattning blef ock afgörande för hans ställning till senare framlagda rösträttsförslag. Däremot ville han icke 1904 som villkor för rösträttens utsträckning stipulera det urspr. af honom 1902 samt 1904 i förening med annan framlagda förslaget att från de gemensamma voteringarna undandraga grunderna för inkomst- och förmögenhetsskatten. Vid 1907 års riksdag häfdade han kraftigt sin öfvertygelse, att rösträttsfrågans lösning måste ske på allmänna rösträttens grundval, då därigenom alla krafter samlades till samverkan till fosterlandets och ansvarskänslan kunde väcka den personliga kraften. Proportionalismen vore ock enligt hans tro den starka insats, som fordrades för att hålla ansvarskänslan lefvande och kraftig. Införande af arfvode för Första kammarens ledamöter ansåg han nödvändigt, enär den utvidgade rätten annars blefve en fiktion, och han anslöt sig därför till Olof Jonssons reservation i sådant syfte. I unionsfrågan intog han en förmedlande ståndpunkt, uppträdde i Första kammarens debatt 1903 i anledning af den s. k. kommunikén som motståndare till den af Kr. Lundeberg häfdade ståndpunkten om "fullständig uppgörelse" och yrkade afslag på tillfälliga utskottets skrifvelseförslag. Såväl i riksdagen som utanför funno tidens filantropiska och humanitetsidéer, bl. a. sträfvandet efter "reglementeringens" upphäfvande, i T. en varm vän och förespråkare. T. var led. af tillfälligt utskott 1893 och ordf. i skogslagsutskottet 1903 samt led. af unionsutskottet vid båda urtima riksdagarna 1905. Dessutom hade han varit led. af skatteregleringskommittén (1879—81), af kommittéerna ang. revision af statens järnvägstaxor (1887), ang. försäljning och tillverkning af margarin (1888), ang. Civilstatens pensionsinrättning (1889—91) och skogskommittén (1896) samt var till sin död led. af 1904 års kommitté för åtgärder mot smittsamma könssjukdomars spridning, men hann däremot aldrig deltaga i 1907 års kommitté för riksdagsarbetets ordnande. Han var led. af kyrkomötet 1893, vald för Uppsala ärkestift. Han blef led. af Landtbruksakad. 1887 (hedersled. 1900) och 
page_number=215, index= - Tamm, Hugo Petrus Percival  - Tamm, Fredrik August  - Tamm, Gustaf (Gösta)  - Tammann, Gustaf 
hedersled. af Vitt. hist. o. ant. akad. 1907. Sedan 1903 var han hedersled. af Uppsala läns hushållningssällskap. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 6. Fredrik August T., den föregåendes kusin, språkforskare, universitetslärare, f. 30 mars 1847 i Tveta, Stockholms län, d. 30 mars 1905, vardt student i Uppsala 1863, filos. doktor 1875 och docent i nordiska språk där 1876, fick 1897 professors n. h. o. v. T. var en flitig och samvetsgrann forskare i modersmålets historia och gjorde till sin hufvuduppgift att etymologiskt granska och förklara svenskans ordförråd. Särskildt verkställde han mångsidiga och sorgfälliga undersökningar rörande de i svenskan på olika tider inkomna utländska lånorden, bl. a. i afh. <i>Om tyska prefix i svenskan</i> (1876), <i>Tränne tyska ändelser i svenskan</i> (1878), <i>Om tyska ändelser i svenskan</i> (1880), <i>Svenska ord belysta genom slaviska och baltiska språken</i> (1881), <i>Fonetiska kännetecken på lånord i nysvenska riksspråket</i> (1887) och <i>Granskning af svenska ord</i> (1901). Af allmännare betydelse är t. ex. den förtjänstfulla skriften <i>Om fornnordiska feminina afledda på</i> ti <i>och</i> iþa (1877). <i>Om lånord i svenskan av blandat ursprung</i> och <i>Nysvenska sammansättningar med två lika starkt betonade stafvelser</i> (i "Språkv. sällsk:s i Uppsala förh.", 1889—91) samt <i>Om avledningsändelser hos svenska substantiv</i> (i "Skr. utg. af K. Hum. vet. samf." 1897), <i>Om avledningsändelser hos svenska adjektiv</i> (ibid., 1899), <i>Om ändelser hos adverb</i> (ibid., s. å.) och <i>Sammansatta ord i nutida svenskan</i> (ibid., 1901) äro synnerligen viktiga och gedigna studier öfver det moderna språkets formlära och dess historiska utveckling. T. utgaf "Valda skrifter" af G. Stiernhielm med ordlista (1891—92; 2:a uppl. 1903). 1890 vardt han led. af Hum. vet. samf. 1890 började T., med understöd af Svenska akad., utge en <i>Etymologisk svensk ordbok,</i> i hufvudsak planlagd efter Fr. Kluges "Etymologisches wörterbuch der deutschen sprache"; 1905 hade 7 häften om 420 sidor utkommit. 
7. Gustaf (Gösta) T., son till T. 3, godsegare, politiker, f. 15 april 1866 på Österby bruk, Films socken, Uppsala län, blef 1886 underlöjtnant vid Lifregementets dragoner, fick 1888 transport till Lifgardet till häst och blef löjtnant 1891, men tog afsked 1897. Stallmästare i konungens hof 1896, avancerade han 1901 till hofstallmästare. Genom gifte egare af Malstanäs m. m. i Södermanlands län, har han egnat sig med stort intresse åt landthushållning och särskildt åt hästafvelns befrämjande. Han var 1898—1905 led. af länets hushållningssällskaps förvaltningsutskott och är sedan 1916 sällskapets vice ordförande. Han var ock 1896—98 sekreterare i kommittén för omorganisation af den centrala ledningen af landets hästväsen och ang. reglemente för hästpremieringen. Anslutande sig till liberala samlingspartiets program, var T. riksdagsman för Villåttinge härad i Andra kammaren 1903—05 och för Södermanlands län i Första kammaren 1912—14 (januaririksdagen) samt jordbruksminister i Karl Staaffs första ministär 7 nov. 1905—29 maj 1906. Men sedan T., hvilken som led. af fjärde försvarsberedningen (ang. öfningstidsn) varit anhängare af den sammanhängande linjen, vägrat underskrifva det liberala partiets manifest med anledning af borggårdstalet, afgick han ur partiet och afsade sig Första kammarmandatet. I stället antog han en af högern erbjuden kandidatur för Södermanlands södra valkrets till Andra kammaren och blef vald. Han gick som högervilde 1914 års sommarriksdag samt 1915 och 1916, men blef 1917 led. af landtmanna- och borgarpartiet. Vid de allmänna valen hösten s. å. föll han emellertid igenom. Under sin riksdagsmannatid har han varit vice ordförande i jordbruksutskottet 1912—14 (januaririksdagen) samt led. af försvarsutskottet sommarriksdagen 1914, af automobilutskottet 1915 och af särskilda utskottet för krigstidshjälp åt statens ämbets- och tjänstemän samt för omorganisation af öfverintendentsämbetet 1917. T. har dessutom varit ordf. i norrländska skogsvårdskommittén 1907—12, led. af skogsförvaltningskommittén 1911—15 samt är ordf. i 1914 års domänarrendekommitté. Han är äfven ordf. i länets skogsvårdsstyrelse (1915) och led. af styrelsen för Ultuna (1913) samt ordf. i styrelsen för Nationalföreningen mot emigration. Sedan 1908 är han led. af Landtbruksakad. 2. C. A. D.*  3. (J. C.) 5 o. 7. T—s. 6. (R—n B.)  
<b>Tammann,</b> Gustaf, tysk fysiker och kemist, f. 1861 i Jamburg, Ingermanland, studerade från 1879 vid universitetet i Dorpat, där han blef filos. doktor 1885, docent 1887 och professor i kemi 1892, samt kallades 1903 till professor i oorganisk kemi i Göttingen. T. har utfört ett stort antal värdefulla undersökningar om lösningars ångtryck (1885, 1887 och 1888) och osmotiska tryck (1888) och amalgamers fryspunkt (1889), hvarigenom han stödde de moderna teorierna om lösningar, vidare om ångspänningen hos kristaller, som förbli genomskinliga vid förvittring (1897), och om det fasta tillståndets gränser (I—V, 1897—99) samt om kristallisationshastighet (4 afh. 1897—99). Resultaten af dessa två sistnämnda grupper af undersökningar har han sammanfattat i <i>Kristallisieren und schmelzen</i> (1903). Hufvudinnehållet af ett stort antal afh. om lösningars egenskaper, särskildt deras volym vid olika tryck och temperaturer (1893—98), har han sammanfört i <i>Innere kräfte in lösungen</i> (1907). Till T:s äldre arbeten hör ock en del sådana af fysiologisk-kemiskt innehåll, bland hvilka de viktigaste behandla fermenten (1889 och 1892). Redan 1889 utförde han sin första undersökning af legeringar, hvilka sedan utgjort föremål för hans och hans lärjungars verksamhet. Hufvudsakligen genom s. k. termisk analys, hvarvid afkylningshastigheten iakttages, ha kemiska föreningar mellan olika metaller uppspårats. Det befanns på så sätt, att den vanliga valensläran alls icke kan tillämpas på dessa fall. De resultat, hvartill han kommit vid studiet af is under högt tryck och vid låga temperaturer, har han sammanfattat i afh. <i>Über das zustandsdiagramm des wassers</i> (1913), hvari han påvisat fem 
page_number=216, index= - Tammann, Gustaf  - Tammany hall  - Tammany society  - Tammela  - Tammelin, Lars 
olika modifikationer af is. På senaste tid har han studerat blandningskristallers egenskaper (1917). T. är en af de främste märkesmännen inom den oorganiska kemien. S. A—s. 
<b>Tammany hall</b> [tä'məni hå'l]. Se Tammany society. 
<b>Tammany society</b> [tä'məni səsa͡i'iti], eng., "Tammany-förbundet", urspr, ett patriotiskt filantropiskt sällskap, sedermera en politisk organisation i New York. Den politiska organisationen är numera hyresgäst i sällskapets ståtliga, 1867 uppförda föreningsbyggnad, Tammany hall, vid Fjortonde gatan i New York och benämnes vanligen efter denna, i dagligt tal ofta endast Tammany. Förbundet, hvars officiella namn är The <i>Tammany society or Columbian order,</i> var urspr. ett slutet välgörenhetssällskap, som uppkallade sig efter en legendarisk höfding ("sachem") för Delawareindianerna <i>Tammany</i> l. <i>Tamanend,</i> hvilket indianska namn lär betyda "den älskvärdt vänlige". Under oafhängighetskriget stiftades flera dylika Tammany-sällskap, det första i Philadelphia 1772, hvilka som en symbol för sin äkta amerikanska karaktär togo "S:t Tammany" till skyddspatron och vid sina möten använde kvasi-indiansk ordensritual (medlemmarna buro indianska dräkter, dansade kring en med tomahåker prydd stång o. s. v.). De upphörde småningom alla utom det i New York 1789 på Tammanys påstådda födelsedag 12 maj af den irländske tapetseraren W. Mooney (d. 1832) stiftade, hvilket 1805 inregistrerades med beredande af understöd åt behöfvande medlemmar som uppgifvet syftemål. Stadgarna angåfvo i öfrigt som sällskapets syfte att "med olösliga vänskapsband förena de amerikanska bröder, som gjort sig kända för sin tillgifvenhet för den mänskliga naturens politiska rättigheter och fosterlandets frihet"; därmed torde ha afsetts att främja republikansk amerikansk dygd i motsats till en del angliserade och aristokratiska element i staden och staten New York. Sällskapet var indeladt i 13 "stammar" under hvar sin "sachem", och högste ordf. bar titeln <i>grand sachem;</i> samlingslokalen kallades <i>wigwam</i> o. s. v. Partipolitiken infördes i sällskapet af Aaron Burr (se d. o.), som gjorde det till medelpunkten för samlandet af den lägre medelklassens röster åt Jefferson vid presidentvalet 1800; sedan bekämpade sällskapet De Witt Clintons mäktiga politiska inflytande i staten New York, och från midten af 1830-talet var förändringen till en demokratisk partiorganisation fullständigt genomförd. Sällskapet bestämde då partimötenas nominering af ämbetsmannakandidater och behärskade därigenom New Yorks kommunala lif. På 1840-talet började det använda nyinvandrade irländare, som massvis naturaliserades och, ofta med fysiskt våld, drefvo partimötena att åtlyda Tammanys anvisningar. Redan 1834 hade i pressen klagats öfver, att det "hvilade som en mara öfver demokratien". Medlemmarna fördelades i grupper efter valkretsarna, terroriserade valmötena, förfalskade röstlängderna; stora penningsummor indrefvos för valagitationssyften. Från 1850-talet sattes den kommunala korruptionen i New York i system af Tammany, och sin höjdpunkt nådde den under ledning af W. M. Tweed (se d. o.), urspr. en politiserande möbelarbetare, som svingat sig upp till sällskapets "grand sachem" och var organisationens förste af det officiella demokratiska partiet oberoende "boss". Han genomdref genom massnaturalisering af irländare och oförsynt valsvek 1868 sitt val till statssenator och 1870 kommunalstyrelsens koncentrering till borgmästaren och tre andra kommunala ämbetsmän, alla tillhörande hans intima vänner ("The Tweed ring"). Tomtjobberier och mutsystem vid kommunala leveranser frodades, och den rent kriminella plundring, för hvilken kommunen utsattes, har beräknats på två år ha kostat den 60 mill. doll. Genom mutor förmåddes pressen länge till tystnad, men 1871 blef skandalen uppenbar och Tammanys inflytande för ett par år framåt minskadt. Redan 1874 vann det åter en stor valseger under ledning af J. Kelly; som "boss" efterträddes denne af R. Crooker, hvars välde inom organisationen varade till 1907; dess nuv. ledare är Ch. F. Murphy. På 1880-talet fick Tammany obestridd makt öfver polisen i New York, och följden blef ett system af skydd åt och penningutpressning mot krogar, bordeller och spelhus, hvilket småningom mot Tammany uppkallade en af de stora partiorganisationerna oberoende reformrörelse. Genom samverkan mellan Tammany och den republikanska valorganisationen hindrades 1897 års stort anlagda reformkampanj att genomdrifva Seth Lows val till borgmästare, men desto fullständigare voro valnederlagen 1901 och 1909. Reformkampanjerna ha under senare år nödgat Tammany att iakttaga större utvärtes anständighet vid utseendet af ämbetskandidater och i allmänhet inom sin kommunalpolitik, dess maktställning är numera osäker, och reformrörelsens valsegrar omväxla med Tammanys, men alltjämt utgör denna egendomliga organisation en fruktansvärd makt i New Yorks kommunala lif, stödd på ett mästerligt valmaskineri och sitt ej minst af värdshusvärdarna förmedlade stora inflytande bland de lägsta lagren af New Yorks valmanskår. Jfr G. Myers, "The history of Tammany hall" (1901), och M. Ostrogorski, "La démocratie et l'organisation des partis politiques", II (1903). V. S—g. 
<b>Tammela.</b> 1. Kontrakt i Borgå stift, Finland, omfattar Akkas, Kylmäkoski, Urdiala, Humppila, Ypäjä (S:t Bertils), Jokkis, Tammela, Somero och Sommarnäs (Somerniemi) socknar i Tavastehus län. Areal 2,589 kvkm. Folkmängd 1917 55,696 pers. — 2. Domsaga under Åbo hofrätt, har samma omfattning som kontraktet. — 3. Härad i Tavastehus län, Finland, har samma omfattning som kontraktet samt dessutom Kalvola och Sääksmäki socknar. Areal 3,173 kvkm. Folkmängd 68,018 (1917). — 4. Socken i Tavastehus län, Finland, ofvannämnda domsaga och härad, bildar ett imperiellt pastorat af 1:a klass, Borgå stift, Tammela kontrakt. Areal 702 kvkm. Befolkningen, finsktalande, 15,928 pers. (1917). Inom socknen ligger Mustiala landtbruksinstitut. 1—4. A. G. F. 
<b>Tammelin,</b> Lars, biskop, f. 2 maj 1669 i Åbo, d. där 2 juli 1733, blef student i Åbo 1685, filos. magister 1694, lektor vid Åbo skola 1695 och professor i matematik vid Åbo universitet 1698. Under den s. k. Stora ofreden flydde han till Sverige och utnämndes 1717 till pastor i 
page_number=217, index= - Tammelin, Lars  - Tammelin, Filip Otto Valdemar  - Tammelin, Berta Karolina Matilda  - Tammerfors 
Väster-Färnebo, Västmanland. 1728 befordrades han till biskop i Åbo stift, hvarmed prokanslersämbetet vid Åbo universitet var förenadt. Han promoverades 1732 i Uppsala till teol. doktor. T. utgaf, förutom disputationer, almanacker, delvis författade på finska språket och innehållande smärre uppsatser (de för åren 1717 och 1718 äro på grund af sitt historiska värde omtryckta i Loenboms "Uplysningar i svenska historien" III). Som universitetets rektor motsatte T. sig 1710 med fasthet en af landshöfdingen gifven befallning, att studenterna skulle tåga ut i fält med uppbådsfolket. 1717 var han biskop Joh. Gezelius d. y:s fullmäktige under den rättegång, som i Lund drefs mot general G. Lybecker. M. G. S. 
<b>Tammelin.</b> 1. Filip Otto Valdemar T., vitterlekare, f. 24 febr. 1839 i Stockholm, d. där 12 juli 1915, var en tid anställd på Marcus' tryckeri och kontor i hufvudstaden, genomgick sedermera Stockholms lyceum och blef 1858 student i Uppsala, där han 1860 aflade kameralexamen. Han utnämndes till kammarskrifvare 1862 vid flottans station och 1872 i Kammarrätten, där han 1879—1904 var revisor. — T. gjorde vid flerfaldiga tillfällen versifierade inlägg till dagskrönikan och blef därigenom en inom vida kretsar bekant person. Han deltog träget i täflingarna inom våra vittra samfund, särskildt Svenska akad., som gaf honom andra pris och hedersomnämnanden, t. ex. för sångerna öfver <i>Franzén</i> (1872) och <i>Stagnelius</i> (1881). I fyra samlingar <i>Dikter</i> (1880, 1890, 1904 och 1911) föreligger ett urval af hans alstring, som kan sägas vittna om ett sinne, som är känsligt för det höga och ädla i världen och för de store skaldernas sätt att behandla dessa ämnen. — 2. Berta Karolina Matilda T., den föregåendes hustru, skådespelerska, född Bock (dotter till skådespelerskan K. S. Bock), f. 21 dec. 1836 i Stockholm, d. där 2 jan. 1915, gift 1873, tillhörde k. teatern 1856—87 och utförde med god karakteristik en myckenhet talroller af olika slag samt mindre sångroller. Bland de förra må nämnas <i>Ingrid</i> i "Bröllopet på Ulfåsa", <i>Pernelle</i> i "Tartuffe", <i>Drottningen</i> i "Hamlet", <i>Brita Leijonhufvud</i> i "Kung Märta" och <i>Grefvinnan</i> i "Fröken Elisabeth". Fru T. undervisade i många år i deklamation vid musikkonservatoriet (1889—92 äfven i Dramatiska teaterns elevskola) samt vann ett namn som scenisk instruktris. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Tammerfors' vapen.</tr></table> <b>Tammerfors</b> (fi. <i>Tampere</i>), stad i Tavastehus län, Finland, ligger på ett 1 1/2 à 2 km. bredt näs mellan Näsijärvi och Pyhäjärvi sjöar på båda sidorna om Tammerfors ström (se Näsijärvi). Stadens areal utgör (1916) 952 har, hvaraf 340 har äro indelade till stadsplan; därutöfver eger staden Hatanpää 1913 inköpta, till stadsområdet i s. gränsande stora egendom i Messuby socken om 1,459 har, om hvars förening med staden beslut redan fattats. 45,707 inv. (1916), till öfvervägande del finsktalande. Utanför stadsområdet finnas flera förstäder, hvilkas folkmängd uppskattas till omkr. 6,000. De för kommunal inkomstskatt taxerade inkomsterna uppgingo 1916 till 53,9 mill. mark; per 100 mark taxerad inkomst uppbars 1917 7 mark 40 penni. Stadens utgifter stego 1916 till 11,3 mill. mark; dess skulder belöpte sig s. å. till 16,3 mill. mark. — Af offentliga byggnader märkas främst Johanneskyrkan (1906, uppförd efter ritningar af L. Sonck, med dekorativa målningar af H. Simberg och M. Enckell samt altartafla af den sistnämnde) och teaterhuset (1912; uppfördt efter ritningar af K. S. Kallio). I stadens omedelbara närhet ligger Pyynikki natursköna ås, från hvilken en härlig utsikt erbjuder sig öfver de blånande sjöarna. — T. är näst Helsingfors landets förnämsta fabriksstad ("Finlands Manchester") och en typisk arbetarstad. Dess 125 industriella arbetsställen med ett tillverkningsvärde af 69,4 mill. mark sysselsatte 9,935 arbetare 1917. Största omfattningen har textilindustrien (6,217 arb.; tillv.-värde 24 mill. mark); därnäst följa läder- och skotillverkningen (787 arb.; tillv.-värde 13 mill. mark), pappersindustrien (892 arb.; tillv.-värde 8,2 mill. mark) och metallindustrien (995 arb.; tillv.-värde 6 mill. mark). De viktigaste industriella företagen äro Finlayson & C:is bomullsfabrik (1820), Tammerfors linne- och järnmanufaktur a.-b:s (1856) anläggningar, bestående af landets enda linnespinneri och en mekanisk verkstad, där bl. a. en stor del af finska statsjärnvägarnas lokomotiv bygges, m. m.; firman J. C. Frenckell & sons pappersbruk (1805); Lapinniemi bomullsfabrik (1899). — T. utgör en viktig järnvägsknutpunkt, hvarifrån järnvägar utgå åt s. öfver Toijala till Helsingfors och till Åbo (1876), åt n. öfver Seinäjoki till Vasa och Uleåborg (1883) samt åt v. till Björneborg (1895). Många ångbåtslinjer förbinda staden med den tättbefolkade och välodlade bygden vid Näsijärvi och Pyhäjärvi sjöar och deras tillflöden. I T. finnas flera skolor, bl. a. landets enda finskspråkiga tekniska mellanskola samt en svenskspråkig privat åttaklassig samskola. I folkskolorna uppgick antalet lärjungar vårterm. 1916 till 4,725. — Antalet personer underhållna och understödda af den kommunala fattigvården uppgick 1914 till 2,492, d. v. s. 5,5 proc. af stadens hela folkmängd (för landets samtliga städer var motsvarande tal 3,6 proc.); kostnaderna för den kommunala fattigvården stego till 202,963 mark eller 4 mark 49 penni per invånare. — Bostadsförhållandena bland den talrika arbetarbefolkningen äro synnerligen otillfredsställande, trots under senaste år gjorda försök att förbättra dem. Vid en 1909 verkställd undersökning bodde 42,3 proc. af arbetarna i bostäder bestående af ett rum och ett för flera (vanl. fyra) familjer gemensamt kök, en för T. säregen bostadstyp. — I staden utkomma (1918) 3 finska tidningar 6 ggr i veckan och 1 svensk ("Tammerfors aftonblad") 4 ggr i veckan samt 18 månads- och veckotidskrifter. — T. utgör ett till Borgå stift hörande konsistoriellt pastorat af 1:a klass. Stadens vapen (fig. 1) utgöres af en sköld med snedt däröfver gående blåhvit svallande fors och ofvantill åt vänster den röda bokstafven <i>T</i> på guldgrund samt nedtill åt höger på grön grund gyllene 
page_number=218, index= - Tammerfors  - Tammerfors ström  - Tammisaari  - Tamms kanal  - Tammuz  - Tamokdalen  - Tamokelven  - Tamokfossen 
staf och hammare som sinnebilder af handel och industri. — T. grundlades af Gustaf III efter ett personligt besök på platsen under en resa till Finland 1775 och erhöll sina första privilegier 1 okt. 1779. Staden förklarades 1821 af Alexander I för fristad, men fristadsprivilegierna, som i hufvudsak bestodo i rätt till tullfri införsel af vissa för fabrikerna behöfliga råvaror, upphörde 1905. Under inbördeskriget i Finland 1918 befästes T. synnerligen starkt af "rödgardisterna", som därvid hjälptes af en del rysk soldatesk, och T. blef därefter hufvudstödpunkten för "de röde" i denna del af landet. 25 mars stodo regeringstrupperna ("de hvite") framför T., där skarpa strider utkämpades i slutet af mars och början af april, hvarvid Svenska brigaden utmärkte sig. T:s östra del intogs 4 april, då svenskarna åter skuro vackra lagrar, och natten till den 6 kapitulerade de röde. Strax intill vägkorsningen vid kyrkogården restes i sept. 1918 ett minnesmärke till hugfästande af svenskarnas insats i befrielsekriget: en 2 m. hög sten, med följande på en kopparplatta ristade inskrift: "Här föllo tappre svenska män, värnande Finlands frihet". O. B—n. L. W:son M. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan af Tammerfors. <i>1.</i> Alexanderskyrkan (Nya kyrkan). — <i>2.</i> Gamla kyrkan. — <i>3.</i> Johanneskyrkan. — <i>4.</i> Grekisk-katolska (Ryska) kyrkan. — <i>5.</i> Stadshus. — <i>6.</i> Teater. — <i>7.</i> Järnvägsstation. — <i>8.</i> Postkontor. — <i>9.</i> Telegrafstation. — <i>10.</i> Elektricitets- och vattenledningsverk. — <i>11.</i> Brandstation. — <i>12.</i> Saluhallar. — <i>13.</i> Allmänt sjukhus (statens). — <i>14.</i> Epidemisjukhus. — <i>15.</i> Lungsotssanatorium. — <i>16.</i> Finskt reallyceum. — <i>17.</i> Latinläroverk (Klassiska lyceum). — <i>18.</i> Finsk samskola. — <i>19.</i> Svensk samskola. — <i>20.</i> Folkskolor. — <i>21.</i> Handarbets- och konstindustriskola. — <i>22.</i> Tekniskt läroverk. — <i>23.</i> Handelsinstitut. — <i>24.</i> Tavastlands museum. — <i>25.</i> Frenckells pappersbruk. — <i>26.</i> Finlayson & C:is bomullsspinneri. — <i>27.</i> Linnespinneri och mekanisk verkstad. — <i>28.</i> Skofabriker. — <i>29.</i> Slakthus. — <i>30.</i> Salutorg. — <i>31.</i> Alexanderstorget. — <i>32.</i> Begrafningsplats.</tr></table> 
<b>Tammerfors ström.</b> Se Näsijärvi. 
<b>Tammisaari</b> [-sāri], det finska namnet på Ekenäs. 
<b>Tamms kanal,</b> i Forsa socken, Hälsingland, förenar Dellensjöarna med Forsa kyrksjö, hvarigenom åstadkommes en vattenväg af 43 km. längd. Den kanaliserade delen däraf utgör 0,7 km., med två slussar och 8,3 m. sänkning. Djupet är endast 1,3 m. Kanalen byggdes 1856—58. Trafikeringen af kanalen har numera upphört. Kanalen är uppkallad efter P. A. Tamm. Fr. E. 
<b>Tammuz</b> [-mūṡ], namn på urspr. den 4:e, nu den 10:e månaden i det judiska året, ungefär motsvarande juli, och därför ännu i Syrien det arabiska namnet på de kristnes "juli". Som månadsnamn förekommer T. icke i bibeln, men väl (i Hes. 8: 14) som namn på en babylonisk gud (Tamûzu, hvaraf sedan formerna Du’ûzu, Dûzu bildats), hvars kult kort före exilen inträngt i Palestina och hvilken man identifierat med den feniciske Adonis. En anspelning på denna kult föreligger i Sak. 12: 11 (se Hadad-rimmon). H. A. (E. S—e.) 
<b>Tamokdalen.</b> Se Tamokelven. 
<b>Tamokelven,</b> biflod till Maalselven (se d. o.), genomflyter den trånga, nästan obebodda fjälldalen Tamokdalen med det i flera kaskader delade, tills. 16 m. höga vattenfallet Tamokfossen, 6 km. från T:s förening med hufvudfloden. K. V. H. 
<b>Tamokfossen.</b> Se Tamokelven. 
page_number=219, index= - Tamp  - Tampa  - Tamperdage  - Tampere  - Tampereenkoski  - Tamper-ret  - Tampico  - Tampico-jalapa  - Tampon  - Tamraparni  - Tamskrift  - Tamstorp  - Tam-sui (Taipei)  - Tamsvanen  - Tamsöerne  - Tamtam  - Tamuler  - Tamus  - Tamuzu  - Tamworth  - Tamworthmanifestet  - Tamworthsvinet  - Tan  - Tan 
<b>Tamp,</b> <i>sjöv.</i>, den yttersta ändan af ett groft tåg (jfr Sladd 2) eller en kätting. — Sticka kättingen på tamp. Se Sticka. R. N.* 
<b>Tampa</b> [tāmpə], stad i nordamerikanska staten Florida, den viktigaste handelsplatsen i staten, vid öfre ändan af Hillsborough bay (östra armen af Tampaviken af Mexikanska viken) och vid mynningen af Hillsborough river. 37,782 inv. (1910), hvaraf 9,896 i utlandet födda hvita (46 i Sverige). Den omges af limon- och apelsinplanteringar samt besökes mycket som bad- och vinterkurort. Större fartyg anlöpa Port Tampa 14 km. från T., på halfön, som skiljer Hillsborough bay från Old Tampa bay. Till följd af vikens ringa djup går järnvägen på en lång utfyllning ut i viken. Senare har man åstadkommit en kanal af 8 m. djup och 45 m. bredd till mynningen af Hillsborough river jämte en rymlig bassäng. Staden har stora cigarrfabriker (Cubatobak) och stor export af sydfrukter och fosfat. (Wbg.) 
<b>Tamperdage.</b> Se Temperdagar. 
<b>Tampere,</b> finska namnet på Tammerfors. 
<b>Tampereenkoski.</b> Se Näsijärvi. 
<b>Tamper-ret</b> var i Danmark efter reformationen (sedan 1542) en särskild domstol för äktenskapsmål, en för hvarje stift; för Själland voro universitetsprofessorerna domare, eljest några präster. Den fungerade 4 ggr årligen på s. k. tamperdage (se Temperdagar), men upphäfdes 1797 (för Själland redan 1771), i det att målen hänvisades till de allmänna domstolarna. E. Ebg. 
<b>Tampico</b> [-pi'kå] 1. Santa Anna de Tamaulipas, stad i mexikanska staten Tamaulipas, vid Rio Tampicos och Rio Panucos utlopp i Tampicosjön, en strandsjö vid Mexikanska viken. Omkr. 17,000 inv. T. är näst Vera Cruz den förnämsta hamnstaden på Mexicos östra kust. Järnvägar utgå därifrån till S. Luis Potosi och Monterey. 
<b>Tampico-jalapa,</b> <i>farm.</i> Se Jalaparot. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tampon (för snickeriarbeten).</tr></table> <b>Tampon</b> [taȵpå'ȵ; fr., af mlat. <i>tappus,</i> tapp, plugg], 1. Träplugg, som inslås med små mellanrum i träväggar, för att fasthålla murbruket vid revetering. — 2. Träpropp, vanligen rund, som snickare begagna för att fylla hål efter kvistar (se fig.) eller för att dölja spikhufvud i golf eller paneler. — 3. <i>Kir.</i>, en plugg af hoptryckt bomull eller hopveckadt gastyg, med hvilken man fyller en hålighet och sammantrycker blödande kärl i dennas väggar, då blödningen icke på annat sätt kan hämmas. Så t. ex. "tamponeras", d. v. s. tilltäppes med en dylik tampon, näshålan vid svårare näsblödningar. Medelst det s. k. "belloqska röret" (se d. o.) kan näshålan tilltäppas från bakre mynningarna. Lifmodern måste ibland vid svåra blödningar tamponeras, vanligen med gastyg. Sådana tamponer brukade förr impregneras med något starkt sammandragande eller blodet koagulerande medel, såsom järnklorid, tannin e. d. Numera brukas endast steril eller antiseptisk gas. 1—2. C. G—m. 3. O. T. S.* 
<b>Tamraparni,</b> infödingarnas namn på Ceylon. 
<b>Tamskrift.</b> Se Hebreisk skrift. 
<b>Tamstorp,</b> kronopark i Slättbygds revir, Västra öfverjägmästardistriktet, Skaraborgs län, har bildats genom inköp enl. särskilda k. br. 11 mars 1909 och 29 juni 1912 helt eller delvis af hemmanen Tamstorp, Stommen, Trökörna, Höga, Brandstorp, Hertigsbo, Allmännagården, Gunnarebo, Hallebo, Kyrketorp, Bodahult och Bastöna 896 har (1915). S—r. 
<b>Tam-sui</b> (Taipei), traktatshamn på nordspetsen af Formosa, genom järnväg förenad med hufvudstaden Taihoku (15 km.), hvars hamn det är jämte Kelung. Omkr. 8,000 inv. 
<b>Tamsvanen,</b> <i>zool.</i> Se Svansläktet, sp. 839. 
<b>Tamsöerne,</b> två öar i yttre delen af Porsangerfjorden, dels den flacka, i det inre af hjortronmyrar uppfyllda Store Tamsö (13,5 kvkm.), Kistrands härad, dels något nordligare i Kjelviks härad Lille Tamsö, med ångbåts- och poststation. Längs bägge öarnas kust finnas stora platser för uppsamling af fågelägg och dun, med myriader af fåglar. Ganska få inv. K. V. H. 
<b>Tamtam,</b> det indiska namnet på kinesiska gonggong (se d. o.). 
<b>Tamuler.</b> Se Tamil. 
<b>Tamus</b> L., <i>bot.</i>, det enda europeiska släktet af fam. <i>Dioscoreaceæ.</i> Blommorna äro enkönade, frukten ett rödt bär. Bladen äro strödda, hjärtlika, hela eller treflikade. <i>T. communis</i> är en slingrande, flerårig ört med underjordisk knölstam och växer i södra och mellersta Europa. Hos det närstående släktet <i>Testudinaria,</i> elefantfot, som nu föres till <i>Dioscorea,</i> är knölstammen ofvanjordisk (se Dioscorea). G. L—m. 
<b>Tamuzu.</b> Se Tammuz. 
<b>Tamworth</b> [tä'mωəth], köping i engelska grefsk. Stafford, vid Trents biflod Tame. 7,738 inv. (1911). Staden ligger nära den gamla romerska Watling street och var från början af 700-talet det förnämsta kungliga residenset i Mercia. Ännu kvarstår det kungliga residensslottet, som efter den normandiska eröfringen länge var en stark fästning. 
<b>Tamworthmanifestet</b> [tä'mωəth-], eng. <i>the Tamworth manifesto,</i> kallas den af kabinettet gillade redogörelse för regeringens program, som sir Robert Peel vid parlamentsupplösningen dec. 1834 ställde till valmännen i sin valkrets, Tamworth. Det bildar epok i Englands parlamentariska utveckling såsom det första direkt till valmännen offentligen och i fullt auktoriserad form framställda regeringsprogrammet och betecknar jämväl det gamla, negativa och antidemokratiska torypartiets aflösning af ett till valmansmajoritetens dom vädjande reformvänligt "konservativt" parti. Jfr Peel, sp. 326. V. S—g. 
<b>Tamworthsvinet</b> [tä'mωəth-], eng. <i>the Tamworth</i> l. <i>the Staffordshire breed, husdjurssk.,</i> en engelsk svinras af gulröd färg. Förr förekom detta svin rätt talrikt äfven i Sverige. Jfr Svinraser och fig. 6 till denna artikel. H. F. 
<b>Tan,</b> <i>ind. relig.</i> Se Gosain. 
<b>Tan.</b> 1. Kinesisk vikt. Se Kina, sp. 43. Jfr 
page_number=220, index= - Tan  - Tan  - Tana  - Tana  - Tana  - Tanabata  - Tanacetum vulgare  - Tanadalen  - Tanafjorden  - Tanagra 
Catty. — 2. Japanskt ytmått. Se Japan, sp. 1279. 
<b>Tan,</b> pseudonym för Vladimir Germanovitj Bogoras,  rysk författare af judisk börd, f. 1865 i Taganrog, relegerades 1882 från Petersburgs universitet för deltagande i studentoroligheter och var 1889—99 förvisad till Sibirien. Sina personliga upplefvanden i Kolymsk har han skildrat i "Skisser från staden Propadinsk". <i>Tjukotskie razskazy</i> (6 dlr, 1899; ny uppl. 1904) innehåller i konstnärlig form intressanta etnografiska skildringar af tjuktjernas lif. 1900 utkom hans första diktsamling, <i>Stichotvorenija,</i> med tendentiös, social innebörd. I ryska vet. akad:s årsskrift 1900 intogos hans mycket värdefulla etnografiska studier om tjuktjerna: <i>Obraztsy materialov po izutjeniju tjukotskago jazyka i folklora</i> och <i>Materialy po izutjeniju tjukotskago jazyka i folklora, sobrannye v Kolymskom okrugě.</i> 1899 deltog han i en vetenskaplig amerikansk expedition för undersökning af folkstammarna vid Stilla hafvets norra kuststräckor. 1905 framträdde T. i det politiska lifvet i Petersburg och utgaf en ny diktsamling med revolutionärt innehåll. Diktprof i R. Lindquist, "Ur Rysslands sång" (1904), och A. Jensen, "Tsardömet vid skiljevägen" (1905).    A—d J. 
<b>Tana,</b> <i>jaktv.</i> 1. En vanligen af två smala, i ena ändan tillspetsade bräden bestående anordning, hvarpå rofdjursskinn utspännas och torkas. — 2. (Räftana) Ett fordom brukligt fångstredskap för räf, bestående i en ungefär 1,25 m. från marken afsågad, från två sidor tillskärpt trädstam, i hvars sålunda uppkomna egg två djupa, nedåt afsmalnande hak gjorts. På den mellersta af de sålunda uppkomna spetsarna fästes en köttbit, en ekorre, ett katthufvud e. d. som lockbete. Då räfven hoppar upp för att taga betet, fastnar han ofta med ena eller bägge framfötterna. 1—2. G. G. 
<b>Tana.</b> 1. (Fi. <i>Tenojoki,</i> "storälfven") Norska Finmarkens största älf, från finska gränsen till utloppet 310 km. lång, hvaraf 252 km. bilda gräns mot Finland, med ett nederbördsområde af 15,700 kvkm., uppkommer på norsk-finska gränsen genom sammanflöde af källfloderna Anarjokka (fi. Inarijoki) frän s. och Karas-jokka från s. v., hvilken åter från v. upptar Jesj-jokka, afloppet för Jesj-javrre,  Finmarkens största sjö (55 kvkm., 406 m. ö. h.). T. flyter sedan genom den breda, bördiga, vackra Tanadalen, som bildar mellersta delen af T. härad (se T. 2). På ett par sträckor när är den åt n. ö. och n. svagt strömmande, mycket breda T. ganska grund, så att älfbåtar kunna stakas fram öfver den till långt upp i bifloderna i s. Då älfbåt kan nyttjas i Anarjokka och dennas bifloder nästan fram till dessas källor, där det blott är ett kort stycke väg att draga båtarna öfver land för att komma öfver till ett af Kemivasdragets öfversta tillflöden, kan färjning med skjuts försiggå öfver T. från Norra ishafvet till Bottniska viken. Timmerflottning, godt laxfiske ända till 300 km. från hafvet. I Anarjokka och Karasjokka har emellanåt på enstaka ställen idkats något litet lönande guldvaskning. — T. utmynnar i Tanafjorden, den östligaste af de i Finmarkens fjällplatå söderut inträngande stora fjordarna, omkr. 70 km. lång, 10—12 km. bred. med branta, öde, kala, endast glest bebyggda stränder och med förgreningarna Hopsfjorden i v., Langfjorden och Vestertana i s. v. och Troldfjorden i ö. — 2. (Till 1918 Tanen) Härad och pastorat kring Tanafjordens södra del och Tanaälfvens nedre, norra lopp, Finmarkens amt. 1,849,04 kvkm. 1,426 inv. (1910), af hvilka lappar och kväner (finnar) äro en framträdande del. Knappt 1 proc. af ytvidden är odlad, och stort mer är ej heller möjligt att odla. 1—2. K. V. H. 
<b>Tana.</b> 1. Sjö i Abessinien. Se Tsana. — 2. Under medeltiden namn på Asov (se d. o.). — 3. Flod i Brittiska Öst-Afrika, har sina källor på vattendelaren mellan östra grafsänkan och Indiska hafvet, mottager en mängd tillflöden från Kikuynplatån n. om Athi samt från södra och östra sluttningarna af Kenia, gör en stor båge mot n. ö. och närmar sig ekvatorn, men vänder där åt s. och når hafvet under 2° 40′ s. br., utan att under nedre hälften af sitt lopp mottaga något större tillflöde. Dess bädd är mycket krokig och loppet snabbt och spärradt af trädstammar o. d. Bredden växlar mellan 90 och 180 m. Stränderna äro i allmänhet låga, delvis skogbevuxna och vid högvatten öfversvämmade. Längden är utefter hufvudkrökarna omkr. 800 km. Ångbåtar ha gått omkr. 480 km. från mynningen, utanför hvilken ligger en farlig sandbank. 
<b>Tanabata,</b> fest i Japan till ära för två stjärnor, den ena manlig, den andra kvinnlig i stjärnbilderna Aquila och Vega, på hvar sin sida om "Himmelens flod" (Vintergatan), som hindrar de båda älskande att råkas. Sagan är lånad från Kina liksom festen, hvilken 7 juli firas med stora högtidligheter i synnerhet i Kioto och Osaka. Då uppresas bambustänger med vidfästa prydnader af silke, mångfärgade trådar och pappersblad, de senare med påskrifna verser; ynglingarna bedja då om skicklighet i skrifkonsten och flickorna om färdighet i att väfva och sy, hvarigenom de lättare bli gifta. Jfr D. Bildt, "Japonica" (1914). J. C. 
<b>Tanacetum vulgare</b> L., Renfana, <i>bot. farm</i>.,  en i nästan hela Europa spridd, till fam. <i>Compositæ,</i> afd. <i>Tubulifloræ,</i> hörande, tämligen högväxt ört (se fig. å sp. 406), med spiralställda, bredt ovala blad, parbladigt delade i parklufvet inskurna och sågade flikar med mellansittande små flikar. Stjälken grenar sig i toppen till en jämnhög, kvastlik korgställning, bestående af halfklotformiga blomkorgar, sammansatta af rörformiga blomkronor, i kanten honblommor, i midten 2-könade. Frukten saknar pensel, men är hinnkantad i toppen. Hela örten har starkt aromatisk lukt, och de afrepade, torkade blomkorgarna, tagna under blomningen, utgöra drogen <i>flos Tanaceti,</i> som nyttjas till att fördrifva mask. Det svenska namnet "renfana" är sannolikt en förvrängning af ty. <i>rainfarn,</i> "ormbunke" (<i>farn</i>), som växer på åkerrenar (<i>rain</i>). De pardelade bladen kunna erinra om ormbunksblad. I trädgårdarna odlas ej sällan en form med finkrusiga blad, Arons skägg (jfr Saxifraga).  Släktet <i>Tanacetum</i> betraktas nu som en afdelning af släktet <i>Chrysanthemum.</i> O. T. S.  (G. L—m.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td><i>Tanacetum vulgare</i> (renfana). <i>1</i> växtens öfverstadel, <i>2</i> blomkorg i längdsnitt, <i>3</i> kantblomma, <i>4</i>diskblomma, <i>5</i> frukt med blomfodret kvarsittande i spetsen.Till art. Tanacetum vulgare, sp. 404.</tr></table> 
<b>Tanadalen.</b> Se Tana (älf). 
<b>Tanafjorden.</b> Se Tana (älf). 
<b>Tanagra</b> (grek. <i>Τάναγϱα</i>), betydande forngrekisk stad i östra Beotien, låg på en höjd vid norra 
page_number=221, index= - Tanagra  - Tanagridae  - Tanah-Makassar  - Tanah malayu  - Tanais  - Tanaiter  - Tanak (Tinak)  - Tanana  - Tananarive  - Tananger  - Tanaqvisl  - Tanaro  - Tanauan 
stranden af floden Asopos vid nuv. Gremadha.  Jordbruk, vinodling och liflig handel gåfvo åt T.  ett välstånd, som fortfor ännu under romersk tid  och som tidtals gjorde, att staden fick ledningen i  det beotiska förbundet. Den behärskade äfven  annars hela kustlandet från Attikas gräns ända till  bortom Euripos. Det i T. växande vinet ansågs  vara det bästa i Beotien. Till följd af sitt läge var  staden ofta invecklad i striderna mellan Aten och  Tebe. 457 f. Kr. utkämpades i närheten af T.  en blodig drabbning mellan atenare och spartaner,  i hvilken de förre blefvo slagna. Från T. härstammade  skaldinnan Korinna, hvars bildstod var  uppställd på dess akropolis. Lämningar af stadens  ringmurar äfvensom grundvalar till några tempel  och en teater finnas i behåll. Vid (sedan 1873)  företagna gräfningar bragtes i dagen en omfångsrik  begrafningsplats (<i>nekropolis</i>), där man bland andra  arkeologiskt värderika, till en del urgamla, fynd  påträffade en stor mängd små, konstnärligt  utförda genrebilder af terrakotta (prof däraf ge  vidstående fig. samt fig. 5 å pl. I till art.  Dräkt). De intressantaste af de i Berlin  förvarade figurerna äro af R. Kekule beskrifna i  praktverket ”Griechische thonfiguren aus Tanagra”  (1878). Efterbildningar af dessa små figurer  förekomma i konsthandeln under namn af  tanagrafigurer.       A. M. A.* <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Sittande ungmö, terrakottabild från Tanagra.</tr></table> 
<b>Tanagridæ,</b> <i>zool.</i>  Se Färgfinkar. 
<b>Tanah-Makassar,</b> T.-Bugis, södra delen af Celebes (se d. o.). 
<b>Tanah malayu.</b>  Se Malakka. 
<b>Tanais</b> (grek. <i>Τάναϊς</i>) var hos forntidens  greker namnet på den i Asovska sjön (Maiotis)  utfallande floden Don. T. betraktades efter de  joniske geografernas tid som gräns mellan Europa  och Asien. Vid stränderna hade skytiska  nomadstammar sitt hemvist. Vid mynningen af T. låg  en af bosporanska nybyggare grundlagd stad T.  (Se Asov.) Jfr Tanaqvisl. T. förväxlades  stundom med Jaxartes (nuv. Sir-Darja).       A. M. A.* 
<b>Tanaiter.</b>  Se Tannaiter. 
<b>Tanak</b> (Tinak), badort i ryska guv. Astrahan,  vid sjön T. och 12 km. från staden Astrahan, har  starkt salthaltigt vatten, som innehåller äfven svafvel,  brom, jod och järn. 
<b>Tanana,</b> biflod fr. v. till Jukon i Alaska,  rinner upp på nordvästra sidan af Mount S:t Elias,  nära White rivers och Copper rivers källor, har i  hufvudsak västnordvästlig riktning och förenar sig  med Jukon midtemot Fort Gibbon (Tanana). Den  har ett snabbt lopp, men är farbar med smärre  ångbåtar, som gått upp 500 km. Mentastapasset  förenar öfre T. med Copper rivers bäcken. 
<b>Tanananrive</b> l. Antananarivo, hufvudstad  på Madagaskar (se d. o., sp. 396). 
<b>Tananger,</b> fiskeläge med god hamn på norra  sidan af Jæderen, Haalands härad, ej långt ifrån  Stavanger, Norge. 166 inv. (1910).       K. V. H. 
<b>Tanaquil.</b>  Se Tarquinius 1. 
<b>Tanaqvisl,</b> en hos Snorre Sturlasson förekommande  benämning på floden Tanais (se d. o.).  Snorre säger, att Tanaqvisl äfven kallas Vanaqvisl  (isl. <i>kvísl</i>, flodarm), hvilket sistnämnda är en med  tanke på vanerna gjord godtycklig förändring af  namnet.       Th. W.* 
<b>Tanaro</b> [tānarå], biflod fr. h. till Po i Piemont,  rinner upp vid Monte Saccarello i Hafsalperna,  rinner i nordlig och nordöstlig riktning genom prov.  Cuneo och Alessandria, upptar bifloderna Stura (fr.  v.) och Bormida (fr. h.) samt vid Alessandria, där  den blir segelbar, Karl Albertkanalen från  Bormida och förenar sig med Po vid Bassignano.  Längd 250 km. 
<b>Tanauan</b> [tana͡ua′n], stad i prov. Batangas på  Luzon bland Filippinerna, 60 km. s. s. ö. om  Manila. 18,263 inv. (1903). Odling af ris, majs  och frukt. 
page_number=222, index= - Tanberg  - Tand  - Tanda  - Tandanlag  - Tandben  - Tandberg  - Tandberg, Johan Jörgen  - Tandberg, Jens Frölich  - Tandberg, Gudbrand  - Tandborste  - Tandböld  - Tandcement  - Tanddietetik  - Tanddroppar  - Tanddufvan  - Tandefelt, Adolf  - Tandem 
<b>Tanberg</b> (fno. <i>Þornberg,</i> i nyare tid bl. a. <i>Thorn-, Torns-, Than-</i> l. <i>Tandberg,</i> sistnämnda form den vanliga som släktnamn), stor gård i Norderhovs härad (Ringerike), Buskerud amt, Norge, var i början af 1200-talet höfdingresidens för hertig Skules svåger, lendermannen Alv af Thornberg (Alv d. ä.). Hans sonson, Alf Erlingsson (se denne), fick godset genom arf 1283; men då han afrättades 1290, blef det indraget till kronan, som gaf det till Mariakyrkan i Oslo. Omkr. 1650 satt på T. en "opsidder" Jörgen Ericssön, hvilken blef stamfar för släkten Tandberg.  1889 såldes T. till enskilda. Det har i nyare tid varit deladt mellan tre gårdar: Övre T., hufvudgården T. och Nedre T. — Se Elisa Tandberg, "En slegt Tanberg — Tandberg 1608—1908" (1909). K. V. H. 
<b>Tand.</b> Se Tänder. 
<b>Tanda</b> [tä'ndə], stad i Brittiska Indien, Nordvästprovinserna, Audh, vid Gogra, 53 km. s. s. ö. om Faizabad. Omkr. 20,000 inv. 
<b>Tandanlag.</b> Se Tänder. 
<b>Tandben.</b> Se Tänder. 
<b>Tandberg,</b> norsk släkt (se Tanberg). 1. Johan Jörgen T., biskop, f. 1816 i Tönsberg, d. 1884 i Kristiansand, teol. kandidat 1838, lärare och skolföreståndare 1840—48, kaplan i Nordhordland 1848, stiftsprost 1870, biskop i Kristiansands stift 1882, representerade S. Bergenhus amt i stortinget 1857—58, var medlem af den stora kirkekommissionen 1859—70 och ordf. dels i 1879 års dissenterlovkommission, dels i "Schreudermissionen" i Afrika 1874—82 samt deltog äfven eljest mycket i den kyrkopolitiska och teologiska diskussionen. Bland hans skrifter må utom predikningar nämnas <i>Hvorvidt er det en christens pligt at bidrage til hedningemissionens formaal?</i> (1865). — 2. Jens Frölich T., den föregåendes son, biskop, f. 13 maj 1852 i Haus, teol. kandidat 1875, innehade sedan 1876 flera olika kyrkliga poster (bl. a. som kyrkoherde i Petri församling i Kristiania 1903—11) och blef biskop i Kristiania stift 1913. T. är en framstående representant för den kultiveradt liberala kyrkliga åskådningen och en förträfflig andlig talare. Bland hans skrifter må nämnas <i>Biskop Heuchs liv og virke</i> (1905).  K. V. H. 
<b>Tandberg,</b> Gudbrand, norsk agronom, f. 6 mars 1851 i Nes (Hallingdal), utexaminerad från Aas' landtbrukshögskola 1871, sedermera landtbruksingenjör och landtbrukskonsulent, har under sin anställning 1893—1918 i centralförvaltningen i Kristiania, sedan 1905 som landbruksdirektör, varit den drifvande kraften i arbetet på norska landtbrukets utveckling. 1899 upprättade han Hallingdals folkemuseum. Bland T:s skrifter märkas <i>Haandbog for landmænd</i> (tills. med N. Ödegaard, 1880) och <i>Kortfattet veiledning i bygningsvæsen paa landet</i> (1885; 3:e uppl. 1901).  K. V. H. 
<b>Tandborste</b> Se Tändernas sjukdomar och vård. 
<b>Tandböld.</b> Se Tändernas sjukdomar och vård. 
<b>Tandcement,</b> cement, som används vid tandfyllning (se d. o.). 
<b>Tanddietetik,</b> vetenskapen om sättet att genom lämplig näring motarbeta tandsjukdomar. 
<b>Tanddroppar,</b> <i>farm. med.</i>, flytande läkemedel mot tandvärk samt för tändernas och tandköttets vård. För det förra ändamålet användas preparat (<i>guttæ dentales, g. odontalgicæ</i> eller rättare <i>g. antiodontalgicæ</i> — droppar mot tandvärk), som vanligen innehålla retande aromatiska, smärtstillande och antiseptiska beståndsdelar; genom den lokala retningen framkallas sveda i tandköttet, som "förtränger" den förut bestående värken. Exempel på sådana tanddroppar lämnar Sv. farmakopéns <i>Tinctura antiodontalgica,</i> tanddroppar, som bestå af 2 dlr fenol, 2 dlr mentol och 1 d. eugenol (ur kryddnejlikor). Af dessa drypas ett par droppar på en bomullssudd, som anbringas i eller invid en värkande tand. — Som tanddroppar l. tandtinkturer betecknas vanligen preparat, som, spädda med vatten, användas till sköljning af tänderna och munnen eller som droppvis eller i något större mängd tillsättas vattnet vid tandborstning. De äro oftast mer utspädda spritlösningar, som i likhet med tandvärksdropparna vanligen innehålla aromatiska, retande och antiseptiska ämnen, ej sällan med tillsats af adstringerande sådana. Som ej ovanliga ingredienser märkas flyktiga oljor, myrradroppar, mentol, salol, salicylsyra, ratanhiadroppar, kinadroppar m. m. Tandtinkturerna gå utan bestämd gräns öfver i gurgelvatten och munvatten (se dessa ord). C. G. S. 
<b>Tanddufvan,</b> <i>zool.</i> Se Samoadufvan. 
<b>Tandefelt,</b> Adolf, friherre, ämbetsman, f. 8 aug. 1747 i Hartola socken, Tavastland, d. 5 jan. 1822, blef student i Åbo 1761, auskultant i Åbo hofrätt 1763 och auditör vid arméns flotta 1772. Då J. M. Sprengtporten i juli 1772 begaf sig till Finland för att där genomföra den med Gustaf III uppgjorda revolutionsplanen, åtföljde T. honom som fältsekreterare och författade sedermera det manifest om revolutionen, som spreds i Finland. Han vann därigenom konungens gunst och snabb befordran, kallades 1775 till assessor vid hofrätten i Vasa och utnämndes till landshöfding 1782 i Uleåborgs och 1785 i Vasa län. Som landshöfding förvärfvade han sig genom nit och omtänksamhet allmänhetens förtroende. 1794 entledigades han af Gustaf IV Adolfs förmyndarregering. 1800—05 var han led. af Högsta domstolen och utnämndes sistn. år till president i Åbo hofrätt. Vid riksdagarna 1778 och 1800 var T. led. af lagutskottet. Då Borgå landtdag 1809 skulle öppnas, utsågs han att som justitiekansler förrätta de, enligt ordningen vid svenska riksdagarna, rikskansleren åliggande göromålen och upphöjdes samtidigt i friherrligt stånd. På grund af präste- och bondeståndens val kallades han därefter till främste led. i regeringskonseljens justitiedepartement, hvilken plats han innehade till sin död. I det politiska lifvet ingrep T. icke verksamt under senare delen af sin bana. M. G. S. 
<b>Tandem,</b> lat., ändtligen, slutligen. <i>Sportv.</i>, en och en, den ene framför den andre; ett slags anspann med en eller flera hästar å rad framför gaffelhästen (se Spannkörning, fig. 1). Då en ryttare medelst tömmar sköter en eller flera hästar, hvilka utan ryttare löpa framför hans egen häst, benämnes detta tandemridt. Äfven en velociped med platser för två "ryttare", den ene sittande framför den andre, benämnes tandem. — Tandemmaskin, <i>mek.</i>, tvåcylindrig 
page_number=223, index= - Tandem  - Tandem  - Tandem, Felix  - Tandemmaskin  - Tandemmotor  - Tandemridt  - Tandextraktion  - Tandfattiga  - Tandfeber  - Tandfistel  - Tandfyllning  - Tandfåglar  - Tandfällning  - Tandgarnityr  - Tandgnjost  - Tandgrisner  - Tandhjul  - Tandhvalar  - Tandil  - Tandjoeng Prioek  - Tandjur  - Tandkaries  - Tandkarpar 
kolfångmaskin, i hvilken högtrycks- och lågtryckscylindrarna äro placerade efter hvarandra så, att kolfstången är gemensam (se Ångmaskin). B. C—m.  O. E. W. 
<b>Tandem,</b> pseudonym. Se Wadström, K. G. 
<b>Tandem,</b> Felix, pseudonym för Carl Spitteler (se d. o.). 
<b>Tandemmaskln,</b> <i>mek.</i> Se Tandem. 
<b>Tandemmotor,</b> <i>elektrot.</i>, en elektrisk trefasmotor, sammansatt af två enheter på sådant sätt, att den enas rotorström införes på den andras stator, hvarigenom olika hastighetskombinationer kunna ernås beroende på de båda poltalen. Äro dessa <i>p1</i> och <i>p2,</i> erhålles utom mot hvartdera af dessa svarande hastighetsvärden äfven ett hastighetsläge motsvarande <i>p1 + p2</i> (Görges, Steinmetz: kaskadkoppling) och ytterligare ett motsvarande <i>p1 — p2</i> (Danielson). I det senare utförandet har tandemmotorn i Sverige fått en viss användning för drift af valsverk äfven af rätt afsevärda dimensioner. Systemet lider emellertid af ett par olägenheter, nämligen en relativt dålig effektfaktor och en begränsad öfverbelastningsförmåga. Se Elektriska maskiner, sp. 287. A. E—m. 
<b>Tandemridt,</b> <i>sportv.</i> Se Tandem. 
<b>Tandextraktion.</b> Se Tändernas sjukdomar och vård. 
<b>Tandfattiga,</b> <i>zool.</i> Se Edentata. 
<b>Tandfeber.</b> Se Tändernas sjukdomar och vård. 
<b>Tandfistel.</b> Se Tändernas sjukdomar och vård. 
<b>Tandfyllning,</b> en ersättning för en förlorad eller skadad del af en tand, som göres för att förebygga förstörelsens fortskridande i tanden samt för att återställa dess funktionsduglighet. De väsentligaste fordringarna på en tandfyllning äro, att den kan motstå det starka trycket vid tuggningen, att den är resistent mot nötning samt mot salivens, munbakteriernas och deras produkters samt de passerande födoämnenas påverkan samt att den kan ge en bestående intim anslutning till de kvarstående tanddelarna; i många fall fordras dessutom ett tandliknande utseende. Intet fyllnadsmaterial finnes, som fullt kan motsvara alla dessa kraf; särskildt svårt har det visat sig vara att förena stor motståndskraft mot kemisk och mekanisk påverkan med tandliknande utseende. Olika lokalisationer af kaviteter fordra därför olika fyllnadsmaterial. Fyllnadsmaterialen inläggas i tanden dels i plastiskt tillstånd, dels i form af inlägg. De plastiska materialen äro vid fyllningens utförande mjuka och hårdna sedan i kaviteten; hit höra amalgamen, d. v. s. legeringar af kvicksilfver med olika metaller (då det gäller tandamalgam numera vanligen med en blandning af silfver och tenn jämte mindre tillsatser af andra metaller), cement af olika slag samt guld, som inhamras i kaviteten i form af tunt folium eller i svampform. Inläggen, som vanligen utföras af guld eller, allt mindre ofta, porslin, utföras utanför munnen och fästas sedan medelst cement i tanden; guldinläggen ha under det sista årtiondet nått storartad utveckling. De nämnda materialen kunna ock kombineras med hvarandra; vanlig är exempelvis kombinationen guldinlägg med cement. Innan fyllningen inlägges, måste tandkaviteten förberedas för dess mottagande. Vid denna "kavitetspreparation" måste all sjukligt förändrad tandväfnad aflägsnas, men dessutom måste också hänsyn tagas till en hel del andra faktorer, såsom styrkan och riktningen af de krafter, som komma att verka på fyllningen, de omkringliggande tandpartiernas väfnadsstruktur och hållfasthet samt deras på grund af sin lokalisation orsakade olika kariesdisposition, fyllnadsmaterialets fysikaliska egenskaper m. m. Kavitetspreparationen har under senare tider alltmer satts i system; framför andra har amerikanen G. V. Black (d. 1915) därvid varit banbrytande. Om förstörelsen fått skrida på djupet i tanden, indrages också tandpulpan, d. v. s. mjukväfnaden inne i tanden, i sjukdomsprocessen. I dessa fall måste pulpan så behandlas, att så långt möjligt sjukdomen hindras att genom rotspetsens hål gripa öfver på rothinnan och de omkring rotspetsen liggande väfnaderna. Vanligen tillgår denna behandling så, att det mjuka innehållet i krona och rotkanaler så långt möjligt aflägsnas och att det sålunda uppkomna hålrummet utfylles med en s. k. rotfyllning, som kan vara af mycket växlande sammansättning. B. E—m. 
<b>Tandfåglar,</b> <i>zool.</i> Se Odontornithes. Jfr Marsh 2, sp. 1071. 
<b>Tandfällning.</b> Se Tänder. 
<b>Tandgarnityr.</b> Se Löständer, sp. 301, och Tandprotes. 
<b>Tandgnjost</b> och Tandgrisner (isl. <i>Tanngnjóstr</i> och <i>Tanngrisnir</i>), <i>nord. myt.</i>, heta de bockar, som draga Tors vagn; båda namnen betyda "tandgnisslare". Tor kunde slakta och förtära dessa bockar, sedan han signat kvarlefvorna med hammaren Mjollner, låta dem lefva upp igen, om endast benen icke krossades, utan omsorgsfullt samlades i hudarna. En af bockarna haltade, därför att Tjalfve (se denne) varit nog oförsiktig att bräcka bockens lårben. Th. W.* 
<b>Tandgrisner.</b> Se Tandgnjost. 
<b>Tandhjul,</b> <i>maskinb.</i>, detsamma som spärrhjul. Se Spärrinrättningar. 
<b>Tandhvalar,</b> <i>zool.</i> Se Hvaldjuren, sp. 1384. 
<b>Tandil,</b> stad i sydöstra Argentina, prov. Buenos Aires, vid den låga Sierra de T. (450 m.) och den argentinska sydbanan. Omkr. 6,000 inv. 
<b>Tandjoeng Prioek</b> [-jong prio'k], hamn. Se Batavia (där en mindre riktig form Tandjong Priok förekommer). 
<b>Tandjur</b> [tändjē'ə]. Se Tanjore. 
<b>Tandjur,</b> lamaiternas bibel. Se Lamaism, sp. 930—931. 
<b>Tandkaries,</b> detsamma som tandröta. 
<b>Tandkarpar,</b> <i>Cyprinodontidæ, zool.</i>, en till ordn. <i>Physostomi</i> bland benfiskarna hörande familj, som har en mängd representanter i de varmare länderna i såväl sött som salt vatten. I Europa förekommer endast en art, den i Spanien lefvande <i>Fundulus hispanicus.</i> Hithörande fiskar likna till kroppsformen karpfiskarna, men skilja sig från dessa bl. a. därigenom, att de ha tänder i båda käkarna. Käkbenen deltaga ej i munrandens bildning. Kroppen är fjällbetäckt, liksom hos dessa, men simblåsan är enkel, utan förbindelse med hörselbenen och saknas stundom. Samtliga arter äro ganska små, och hos flera släkten äro hannarna mindre än honorna. Enligt Günther förekomma 
page_number=224, index= - Tandkarpar  - Tandkrans  - Tandkött  - Tandljud  - Tandläkare  - Tandläkareinstitutet 
bland dem de minsta af alla fiskar. De största arterna af familjen nå en längd af endast 20 cm. De tillhöra släktet <i>Orestias</i> samt lefva i sjön Titicaca och andra på 4 à 5 tusen m. höjd belägna sjöar i Anderna. Flera arter föda lefvande ungar. Ett särdeles egendomligt släkte är <i>Anableps</i> (se d. o.). R.L.* 
<b>Tandkrans,</b> <i>skpsb.</i> Se Gångspel (jfr Bråspel, fig. 2 <i>c</i>). 
<b>Tandkött.</b> Se Tänder. 
<b>Tandljud,</b> <i>språkv.</i> Se Dental. 
<b>Tandläkare,</b> legitimerad utöfvare af tandläkarkonsten (se d. o. och Tandläkareinstitutet). 
<b>Tandläkareinstitutet</b> i Stockholm, som beslöts af riksdagen 1 maj 1897 och för hvilket k. stadga utfärdades 22 sept. 1899 med tillägg af 18 dec. 1908 och 11 aug. 1911, har till utgift att meddela den praktiska och teoretiska undervisning, som erfordras för utbildning af tandläkare och att anställa de för vinnande af legitimation som tandläkare erforderliga examina. Tandläkareinstitutet står under styrelse och förvaltning af Karolinska mediko-kirurgiska institutet, som anordnar den teoretiska och praktiska undervisningen samt examina. En bland dess lärare vald inspektor öfvervakar verksamheten vid institutet. Den praktiska undervisningen handhas närmast af Tandläkareinstitutets lärarråd, som utgöres af inspektor (ordf.) och de ord. lärarna. Läroämnena äro teoretiska, hvari undervisningen meddelas vid Karolinska institutet, och praktiska, hvari undervisas dels vid Serafimerlasarettets poliklinik, dels på Tandläkareinstitutets egna lokaler. Efter genomgångna teoretiska kurser (anatomi med histologi och embryologi, kemi med läkemedelslära och metallurgi, fysiologi med fysik, patologi med bakteriologi), som taga en tid af minst två terminer, aflägges 1:a examen, kandidatexamen. För de praktiska studierna (allmän kirurgi, tandkirurgi, tandfyllningskonst, proteslära och tandreglering) behöfvas minst 4 terminer, hvarefter 2:a examen, tandläkarexamen, aflägges. Läseterminerna omfatta tiden 1 sept.—15 dec., 15 jan.—31 maj. Dessutom anordnas under en af sommarmånaderna feriekurser. Tandläkarexamen omfattar dels praktiska prof, dels teoretiska förhör; den föregås af en s. k. proftjänstgöring. Licens att utöfva konsten meddelas efter aflagd 2:a examen af Medicinalstyrelsen. Vid institutet äro anställda 3 ord. lärare (i proteslära, tandkirurgi, tandfyllningskonst), som tillsättas af K. M:t, 2 laboratorer och 1 assisterande lärare, förordnade af kansler på 5 år, och 3 assistenter, förordnade af lärarrådet; censorerna vid examina utses af Karolinska institutet. För inträde vid institutet fordras godkänd studentexamen med vitsord om minst godkända insikter i fysik och biologi enligt fordringarna på latin- eller realgymnasium samt i kemi enl. krafven å realgymnasium. Endast 30 studerande kunna f. n. årligen vinna inträde. På grund af det relativt obetydliga statsanslaget till institutet måste de studerande i stor utsträckning själfva vidkännas kostnaderna för sin utbildning. Terminsafgifterna för 3 år uppgå i rundt tal till 1,000 kr., examensafgifterna till 125 kr. Dessutom skall den studerande själf hålla sig med instrument samt betala utgifterna för 2:a examens praktiska prof. Tre stipendiefonder finnas. Endast från en af dessa utdelas emellertid stipendium (blott för kvinnliga studerande). 
Fordringar för rättighet att utöfva tandläkarkonsten fastställdes först genom den s. k. "Ordningen" af 1861, enligt hvilken tandläkaradepten (man eller kvinna) hade att hos legitimerad tandläkare först som lärling, sedermera, efter aflagd 1:a examen, som medhjälpare söka vinna öfning och färdighet i de förrättningar, som tillhöra tandläkekonsten. Han (hon) var dessutom skyldig att genomgå en lärokurs i människokroppens byggnad. Tandläkarexamen aflades i hufvudstaden inför två därtill af Sundhetskollegium utsedda läkare och en tandläkare. Någon skolunderbyggnad för inträde på banan var ej stipulerad. 1865 upprättades af Svenska tandläkaresällskapet i samråd med Stockholms Sundhetsnämnd en tandpoliklinik, där undervisning meddelades till 1877. Som ett resultat af Svenska tandläkaresällskapets sträfvan för ett bättre ordnande af undervisningen får Sundhetskollegiets s. k. "cirkulär" af 1866 betecknas. Däri bestämdes som fordran för inträde på banan betyg till nedre 6:e klassen vid fullständigt högre allmänt läroverk. Med afseende på undervisningen fastslogs ånyo, att staten på intet sätt ville betungas med utgifter för de blifvande tandläkarnas utbildning än mindre sörja för någon möjlighet till mera planmässigt ordnade studier. Examensfordringarna däremot skärptes och specificerades. 1879 sattes maturitetsexamen som villkor för inträde på banan. En <i>statens poliklinik</i> med af staten aflönade lärare, en länge närd önskan, öppnades 27 jan. 1885. Till dess förfogande ställdes dels ett ord. anslag af 4,000 kr. till lärarlöner, dels 2,415 kr. till anskaffning af instrument och mobilier. 1886 utfärdades en undervisningsplan, enligt hvilken polikliniken ställdes under öfverinseende af en styrelse, som bestod af lärarna och examinator, till 1888 utsedd af Svenska tandläkaresällskapet, sedan förordnad af Medicinalstyrelsen. Undervisningen handhades af en 1:e lärare, tillika föreståndare, som undervisade i tändernas och munnens sjukdomar samt deras behandling, och en 2:e lärare, i tandfyllningskonst. Den studerande skulle under 6 månader deltaga i arbetet på polikliniken samt bevista föreläsningar där. Sina öfriga kunskaper, såväl till 1:a som 2:a examen, nödgades han förskaffa sig på privat väg. Protesläran inhämtades hos en praktiserande tandläkare. I anatomi med dissektioner och fysiologi gafs en privatkurs å Karolinska institutet etc. De båda examinas såväl praktiska prof som teoretiska förhör förlades till polikliniken. De senare hade dittills försiggått på Sundhetskollegiets, sedermera Medicinalstyrelsens lokal. Examen stod dock ej i något direkt samband med polikliniken. Afgiften för examina utgjorde 25, resp. 50 kr., hvilka tillföllo examinator. Det blef praxis, att till examinator förordnades 2:e läraren. För att vara examinator behjälpliga vid bedömandet och om möjligt äfven vid öfvervakandet af det praktiska profvet utnämndes 1891 två censorer. 1888 upptog Medicinalstyrelsen undervisningsfrågan till behandling, men först 1897 vunno de igångsatta utredningarnas resultat riksdagens gillande. Äfven den 
page_number=225, index= - Tandläkareinstitutet  - Tandläkarföreningar  - Tandläkarkongresser  - Tandläkarkonst (Odontologi) 
lösning, som då vanns, torde få anses ega endast provisorisk karaktär. G. T—n. 
<b>Tandläkarföreningar,</b> sammanslutningar mellan tandläkare för vetenskapliga eller kårintressen. I Sverige finnas tre allmänna föreningar: Svenska tandläkaresällskapet (se d. o.) för den odontologiska vetenskapens utveckling, Sveriges tandläkareförbund (se d. o.), bestående af 11 lokalföreningar för tandläkarnas sociala och ekonomiska intressen, samt Svenska tandläkarnas inköpsförening. Den sistnämnda, stiftad 1906, är en ekonomisk förening med ändamål att tillhandahålla medlemmarna till yrkets utöfvande erforderliga utensilier. Andelskapital är 330,000 kr., medlemsantalet 435. Föreningen innehar Dental-a.-b. och A. B. Svenska dental instrument. Af rörelsens vinst utdelas 7 proc. ränta på andelskapitalet; återstoden öfverflyttas till en för ändamålet bildad sparkassa och fördelas på medlemmarna i proportion till deras inköp samt utbetalas vid uppnådda 50 års ålder. Föreningen har äfven en understödsfond för nödställda svenska tandläkare. Utom dessa allmänna föreningar finnas följande. Göteborgs tandläkaresällskap, stiftadt 1893, har verkat för sitt ändamål att främja tandläkarkonstens och dess utöfvares intressen genom att anordna föredrag och demonstrationer vid sammanträdena, som hållas tredje måndagen i hvarje månad (dock ej om sommaren). Det har äfven nedlagt arbete på munvårdens popularisering genom föreläsningar och inrättandet af en skoltandklinik. Sällskapet sammanträder i egen fastighet (Erik-Dahlberghsgatan 8, inköpt 1910 för 110,000 kr.), där det äfven förvarar fackbibliotek och vetenskapliga samlingar. Odontologiska sällskapet (se d. o.) i Stockholm. The american dental society of Sweden, en sammanslutning af svenska tandläkare, som aflagt tandläkarexamen äfven vid något af Amerikas officiellt erkända tandläkarinstitut, bildades 1913 och har till uppgift att tillvarataga medlemmarnas sociala och ekonomiska intressen samt främja tandläkarvetenskapen. Kvinnliga tandläkareklubben, som bildades 1916, åsyftar att åstadkomma ett kamratligt umgänge mellan de kvinnliga tandläkarna och tillvarataga deras speciella intressen. 
För främjandet af det <i>skandinavisk-odontologiska</i> samarbetet stiftades 1866 Skandinaviska tandläkareföreningen, som anordnat möten i de fyra nordiska länderna ung. hvart fjärde år (senast 1916 i Stockholm). 1917 bildades en mindre sammanslutning, Nordisk odontologisk förening för befrämjande af undervisning och forskning. 
Äfven det <i>internationella</i> samarbetet är organiseradt sedan 1900 genom <i>Fédération dentaire internationale</i> (se därom Internationella tandläkarförbundet). H. Rbg. 
<b>Tandläkarkongresser.</b> Se Internationella tandläkarförbundet. 
<b>Tandläkarkonst</b> (Odontologi), den gren af läkarkonsten, som sysselsätter sig med att förebygga och behandla tändernas och tandköttets sjukdomar samt att ersätta defekter i tänderna och tandraderna. Den moderna tandläkarkonsten är en empirisk naturvetenskap, uppbyggd och sammansatt af ett flertal vetenskaper, som ega speciell tillämpning på densamma, nämligen anatomi med histologi och embryologi, fysiologi, fysik, kemi, metallurgi, mekanik, hygien, patologi, terapi, bakteriologi, kirurgi och farmakologi. Tandläkarkonsten betjänar sig i terapeutiskt afseende af en mångfald hjälpmedel af farmakologisk, kirurgisk och teknisk art och indelas beträffande verksamhetsområdet vanligen i tandkirurgi, tandfyllningskonst, tandregleringskonst och tandproteskonst (konsten att ersätta defekter i tandraderna). — Tandläkarkonstens utöfning i Sverige ställdes redan 1663 under statens kontroll, i det att fr. o. m. detta år svensk myndighets tillstånd erfordrades för "venia practicandi" (rättighet att praktisera), och alltsedan 1797 har examen anställts med de sökande, innan sådant tillstånd beviljats. Rättighet att utöfva tandläkarkonsten i Sverige tillkommer enligt nu gällande författningar (förutom legitimerad läkare) endast man eller kvinna, som aflagt tandläkarexamen (se Tandläkareinstitutet) och hos Medicinalstyrelsen erhållit legitimationsbevis som "tandläkare". De praktiserande tandläkarnas antal i Sverige utgjorde 1830 endast 4, men hade 1918 stigit till 553, hvaraf ensamt i Stockholm 150; under senare tid ha utexaminerats omkr. 30 tandläkare årligen. Tandläkarkonstens utöfning regleras närmare af den ännu i hufvudsak gällande k. förordn. 18 juni 1861 (se äfven k. förordn. 23 nov. 1866, 31 dec. 1894 och 17 dec. 1915). För att främja tandläkarkonsten och dess utöfvares intressen finnas inom kåren tre allmänna föreningar, Svenska tandläkaresällskapet, Sveriges tandläkareförbund (se dessa ord) och Svenska tandläkarnes inköpsförening med hvar sitt verksamhetsområde. Om den sistnämnda och andra sammanslutningar se Tandläkarföreningar. Om tandläkarnas utbildning i Sverige i äldre tid och nu se Tandläkareinstitutet. 
<i>Historik.</i> Tandläkarkonsten har från början varit intimt förenad med läkarkonsten, men under tidernas lopp alltmer skilt sig från denna och intagit en själfständig ställning. Liksom medicinen i allmänhet, utöfvades tandläkarkonsten urspr. i samband med religionskulten och af religionens tjänare och magiens utöfvare. Hos antikens högst kultiverade folk (egypter, israeliter, greker och romare) utvecklades tandläkarkonsten redan tidigt och nådde själfständighet; etruskerna praktiserade 1000 år f. Kr. bl. a. konsten att medelst guldband fästa (fig. 1) lossnade eller artificiella tänder vid kvarvarande naturliga, och såväl hos egypterna som romarna funnos specialister i tandläkarkonst redan f. Kr. Någon tandfyllningskonst existerade ej i forntiden. Först genom Hippokrates (f. 460 f. Kr.) erhöll tandläkarkonsten en viss vetenskaplig grundval. Medeltiden medförde knappast några nämnvärda framsteg. Under de politiska omstörtningarna i Medelhafsländerna var det araberna, som bevarade den vunna kunskapen genom läroböcker (Abu-l-kasis, Avicenna m. fl. lärde). Inom den kristna världen lade katolska kyrkan en stark hämsko på medicinen i allmänhet och sålunda äfven på 
page_number=226, index= - Tandläkarkonst (Odontologi)  - Tandläppljud  - Tandlösningar  - Tandnerv  - Tandnyckel 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Öfverkäk med kvarsittande tandstödjandeguldband, funnen på en etruskisk begrafningsplatsnära Orvieto.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Tandoperation, kopparstick af Lucas van Leiden.</tr></table> tandläkarkonsten, och till stilleståndet inom denna bidrog äfven i hög grad, att den låg i händerna på okunniga "badare" och kringvandrande kvacksalfvare. Under medeltidens senare århundraden uppkom tandfyllningskonsten därigenom, att man använde guld som fyllningsmaterial (J. Arculanus, d. 1484); förut hade man brukat utfylla tandhålor endast med vax eller mastix för att hindra, att matrester samlades där. Den medicinska vetenskapens nydaning under reformationstiden återverkade äfven på tandläkarkonsten. Framstående anatomer (Vesalius, Eustachius m. fl.) förde tandanatomien framåt, och andra forskare (Paré) främjade olika områden, t. ex. diagnostiken af tandsjukdomarna; Paré anses vara den förste, som framställt och beskrifvit gomobturatorer (för täckande af defekter i gommen). Anmärkningsvärdt är äfven, att dentala monografier då började utges, ett tecken bland andra på, att tandläkarkonsten började bilda en själfständig specialitet. Med 1700-talet tog tandläkarkonsten ett betydande utvecklingssteg, kanske främst genom den insats den snillrike fransmannen P. Fauchard (f. 1690) gjorde genom sitt arbete: "Le chirurgien dentiste ou traité des dents" (1728), ur hvilket århundradets tandläkare hämtade sina fackkunskaper. Man började nu allmänt som tandfyllningsmaterial använda ej blott guld, utan äfven bly, tenn och silfver, och proteskonsten gjorde betydande framsteg därigenom, att man allt mer utförde "stifttänder" och enklare "broproteser". Artificiella tänder framställdes af elfenben och flodhästtänder. Den naturvetenskapernas allmänna utveckling, som kännetecknar 1800-talet och som medförde bl. a. skapandet af en kemisk industri och tekniska förbättringar, blef i hög grad befruktande på tandläkarkonsten såsom en kombination af läkarkonst och teknisk konst. Redan på 1840—50-talen var denna stadd i rask utveckling i Europa och än mer i Amerika, och hvad som härvid betydligt gynnade framåtskridandet var, att undervisningsanstalter, facktidskrifter och kårsammanslutningar från 1839 började uppstå. Med de båda sista årtiondena af 1800-talet tog tandläkarkonstens utveckling sådana jättesteg, att detta tidsskede varit fullkomligt epokbildande; genom intensiv naturvetenskaplig forskning, som gett tandläkarkonsten en teoretisk-vetenskaplig grundval och medfört behandlingsmetodernas, instrumentens, de tekniska materialens och preparatens storartade förbättring, har tandläkarkonsten höjts till en vetenskap, hvars betydelse i arbetet på folkhälsans främjande, i fred som i krig, alltmer uppskattas. Se f. ö. V. Guerini, "History of dentistry" (1909), H. Ramberg, "Tandläkekonstens utöfvande i Sverige" (1913), och J. Wessler, "Sveriges aflidne tandläkare 1700—1900" (1901). H. Rbg. 
<b>Tandläppljud,</b> <i>språkv.</i> Se Dentilabialer. 
<b>Tandlösingar,</b> <i>zool.</i> Se Fastkäkar. 
<b>Tandnerv.</b> Se Tänder. 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tandnyckel,</b> ett förr mycket nyttjadt instrument för tandutdragning. Det utgjordes af en 11—13 cm. lång, rak eller något böjd metallstång, i den 
page_number=227, index= - Tandnyckel  - Tandpasta  - Tandpetare  - Tandpetaren på Söder  - Tandprotes 
ena ändan försedd med handtag, i den andra med en utvidgning, i hvilken en rörlig krok kunde insättas medelst en skruf. 
<b>Tandpasta,</b> <i>Pasta dentifricia, farm., med.</i>, ett till konsistensen salfartadt preparat, afsedt att ersätta tandpulver (se d. o.) vid tändernas rengöring. En omkr. ärtstor klump pasta anbringas på tandborsten. Ej sällan förvaras pastan i tenntub (såsom målarfärger), hvarur en lagom lång sträng af pasta utklämmes på borsten. Svenska farmakopéns tandpasta består af 64 dlr kalciumkarbonat, 20 dlr medicinsk tvål (<i>sapo medicatus</i>), 15 dlr glycerin och 1 d. pepparmyntolja. Tandpastor kunna innehålla äfven magnesia, gummi m. m. samt äro ej sällan rödfärgade med karmin (se d. o. och Konschonell). C. G. S. 
<b>Tandpetare.</b> Se Tändernas sjukdomar och vård. 
<b>Tandpetaren på Söder,</b> en på sin tid mycket ryktbar, 48 fot hög träkolonn i trädgården på Lilla Ersta, anlagd 1827 af ställets egare, konungens tandläkare, Dubost. Inuti fanns en spiraltrappa så rymlig, att två personer af vanligt format kunde gå förbi hvarandra. Kapitälets plan höll 64 kvadratfot och omgafs af ett galler samt var försedt med ett flaggspel. Utsikten var särdeles vidsträckt. Så småningom blef denna säregna kolonn, som af samtiden jämfördes med Trajanus' och Antoninus', för att ej tala om Vendômekolonnen, så murken, att den måste nedtagas på 1870-talet. J. C. 
<b>Tandprotes</b> (se Prothesis), <i>tandläk.</i>, mekanisk, resp. kirurgisk, ersättning för förlorad tand. Redan under forntiden lärde man sig att ersätta förlorade tänder. Det har visats af bl. a. etruskiska graffynd. Ju mer tandrötan bredde ut sig, dess större vardt behofvet af ersättning för de förstörda egna tänderna. Den konstgjorda tanden måste i största möjliga utsträckning motsvara den förlorade ej blott ur skönhetssynpunkt, utan äfven och främst fylla de fysiologiska krafven för att tala och tugga normalt. Tandläkarkonsten sysslar numera ej endast med enkel tandprotes, utan också med att åstadkomma stödjeförband vid käkfrakturer, ersätta gom- och käkpartier, ja äfven hela käkar, kinder, näsor och öron. Särskildt under Världskriget ha dylika uppgifter ofta förelegat. Långt fram i nyare tid utgjordes den artificiella tanden af en människo- eller djurtand eller framställdes af naturligt ben (elfenben). Dessa tänder voro emellertid föga motståndskraftiga, och man sökte därför efter starkare material. Bäst lyckades detta för fransmannen Duchâteau, som 1797 lät göra en tandprotes af porslin, ett ämne, som var i hög grad okänsligt för de kemiska processerna i munhålan. Framställningsmetoderna ha sedan alltjämt förbättrats, och f. n. står ett flertal olika typer, lämpade för olika fall, till förfogande. 
I regel måste konstruktionen och anbringningen af protesen föregås af en omsorgsfull behandling af munhålan: kariösa tänder och rötter uttagas eller behandlas konservativt, tandsten och beläggningar aflägsnas, slipningar verkställas, tandköttet sättes i normalt sundt tillstånd och delar af själfva käkutskottet bortopereras. Därefter bestämmes arten af ersättning. 
Ersättningarna kunna delas i tre grupper: <i>aftagbara;</i> dit höra proteser med stora adhesionsytor (plåtar) och sadelbryggor; <i>fakultativt aftagbara</i> och <i>fastsittande;</i> dit höra stifttänder, kronor och bryggor. 
Tändernas fixering inom munhålan skedde och sker alltjämt på olika sätt. Gällde det endast en eller ett par tänder, gaf man dem fordom medelst en ligatur omkring en kvarsittande granntand nödig fasthet. Sedan utbyttes ligaturen mot en klammer, och i kanalen till en kvarsittande rot nedsänktes ett i löstanden väl fäst stift (jfr Löständer). Klammern uteslöts sedan, och man litade blott på stiftet. När flera stifttänder förenades, uppstod bryggprotesen. För kindtänderna lämpade sig ej stiftet; öfver kvarvarande rot eller krondel pressades en ihålig metallkrona; genom att förena en dylik krona med en annan öfverflyttades bryggprotesen till kindtandsregionen. Nästa steg bestod i att förena omväxlande stifttänder och kronor med hvarandra, eventuellt med en eller flera mellan dem hängande tänder. Hade ett större antal tänder gått förloradt, förenades löständerna med en efter gom och käkutskott formad plåt, som till 1854 gjordes af ben, guld, platina eller porslin, men sedan dess vanligen af kautschuk. Den på 1860-talet försökta celluloiden öfvergafs snart, medan däremot plåtar af aluminium och dess legeringar numera ådragit sig berättigadt intresse. Plåten fästes numera (jfr Löständer) genom adhesion, klamrar, stift, sugkammare m. m. Klamrar och stift kunna anbringas på partiella plåtar samt vid aftagbara bryggor, fjädrar vid totala plåtproteser, sugkammaren o. d. anordningar vid såväl totala som partiella plåtproteser. Plåtprotes kan brukas i alla tänkbara fall af ersättningar; stifttand, krona och brygga kräfva starka och kraftiga rötter att förankras vid, hvarjämte både den mjuka och den hårda väfnaden hos tanden måste undergå en noggrann behandling för att trygga det framtida beståndet. 
Af jämförelsevis sent datum är den kirurgiska proteskonsten, som brukar liknande material och analoga, stundom något mera komplicerade fixeringsmetoder. Man skiljer därvid mellan omedelbara och tänjningsproteser. De förra konstrueras före operationen och inläggas under denna. De ha till ändamål att kvarhålla käkfragmenten och mjukdelarna i läge, motverka musklerna och ärrens kontraktion; de efterträdas af permanent protes 1 1/2—2 månader efter operationen. Tänjningsproteserna framställas först då såren blifvit läkta; de ha till ändamål att småningom tänja ut väfnaderna till normalt läge och form samt kvarhålla dem i detta läge. 
På gränsen till de kirurgiska proteserna stå de s. k. obturatorerna (d. v. s. protes vid defekter i hårda och mjuka gommen) samt frakturförbanden. Båda ha vunnit alltmera berättigande dels som ersättning för, dels som komplement till ett kirurgiskt ingrepp. 
Slutligen må här nämnas den tandersättning, som vinnes genom en transplantation eller inplantation af en naturlig tand eller rot eller en rot af elfenben eller ett metallgitter. Dessa proteser anbringas antingen i alveolen till en förut urtagen tand, eller också uppborras inom käkutskottet en alveol, hvari 
page_number=228, index= - Tandprotes  - Tandpulpa  - Tandpulver  - Tandreglering  - Tandrot  - Tandröta  - Tandsjukdomar  - Tandslag  - Tandsnittet  - Tandsprickning  - Tandsten  - Tandsystem  - Tandtekniker  - Tandtång  - Tandvingesläktet  - Tandvård  - Tandvärk  - Tandväxling  - Tandy, James Napper  - Tandömsning  - Tanegashima 
resp. rot eller tand insattes. Denna fastläkes i lyckligaste fall i det naturliga benet och kan fungera under månget år. G. T—n. 
<b>Tandpulpa.</b> Se Tänder. 
<b>Tandpulver,</b> <i>Pulvis dentifricius, farm. med.</i>, pulverformiga medel, som hufvudsakligen afse att befordra tändernas mekaniska rengöring, i det att den fuktiga tandborsten doppas i pulvret, hvarefter tänderna borstas därmed. Hufvudmassan utgöres vanligen af finpulvriserad kalciumkarbonat (<i>carbonas calcicus</i>). För att göra pulvret mindre kärft tillsättas vanligen mindre mängder magnesia (<i>hydratocarbonas magnesicus</i>), borax m. m. Af organiska pulver ha ofta tillfogats pulvriseradt träkol (<i>carbo ligni præparatus</i>), pulvriserad violrot (<i>rhizoma Iridis</i>), kinabark m. m. Organiska tillsatser anses dock mindre lämpliga. Vanligen parfymeras tandpulver med några droppar flyktig olja, mest pepparmyntolja, stundom äfven med kamfer, som friskar upp tandköttet och kan verka i någon mån antiseptiskt. Svenska farmakopéns tandpulver består af 83 dlr kalciumkarbonat, 8 dlr borax, 8 dlr magnesia och 1 d. pepparmyntolja. C. G. S. 
<b>Tandreglering,</b> <i>tandläk.</i>, förflyttning af felställda tänder i rätt läge. Tandregleringskonst l. ortodonti (se d. o.), den gren af tandläkarkonsten, som har till uppgift att korrigera felaktiga tandställningar. Dessa kunna nämligen åtföljas af åtskilliga olägenheter, såsom nedsatt tuggförmåga och olämpliga hygieniska förhållanden för tänder och tandkött. När framtänderna äro mycket utstående, kunna de hindra eller försvåra läpparnas slutande, så att andningen sker genom munnen i st. f. genom näsan, hvilket kan inverka mycket skadligt på luftrör och lungor. Äfven äro de i dessa fall mycket utsatta för yttre våld. Felaktiga tandställningar kunna dessutom genom sitt vanställande utseende verka deprimerande på härför känsliga individer. Tandregleringen utföres med tillhjälp af på tänderna fästa mekaniska anordningar, som under utöfning af lindrigt tryck småningom tvinga de felställda tänderna i rätt läge. De härvid brukliga apparaterna äro vanligen af nysilfver, ehuru många andra material kommit till användning. Kraften erhålles dels genom metallens elasticitet, dels genom anbringande af gummikilar och gummiband. Ju tidigare en tandreglering kan utföras, desto bättre; tänderna äro nämligen lättare att förflytta vid tidig ålder, och de ofta mycket vanställande apparaterna genera då patienten mindre. Åldern emellan 8 och 10 år brukar vara mycket lämplig, ehuru ibland en tidigare eller senare ålder är att föredraga. Behandlingens tid växlar mycket, men det är icke ovanligt, att svåra fall kunna ta flera år i anspråk. Tandregleringar ha utförts sannolikt redan på 1600-talet, men de omnämnas i litteraturen först hos fransmannen P. Fauchard (f. 1690). Länge nöjde man sig med att korrigera endast sådana felställningar, som voro särskildt i ögonen fallande. Den moderna tandregleringskonsten sträfvar dessutom att åstadkomma bästa möjliga tuggförhållanden genom att bringa hvarje tand i dess normala läge. Till att bringa konsten därhän ha många samverkat. Den förnämste af dessa är amerikanen Edward H. Angle, f. 1855. A. F. L—m. 
<b>Tandrot,</b> <i>bot.</i> Se Dentaria. 
<b>Tandröta.</b> Se Tändernas sjukdomar och vård. 
<b>Tandsjukdomar.</b> Se Tändernas sjukdomar och vård. 
<b>Tandslag.</b> Se Barn och Barnsjukdomar. 
<b>Tandsnittet,</b> <i>bygnk.</i> Se Pelarordning, sp. 359. 
<b>Tandspricknlng.</b> Se Tänder. 
<b>Tandsten.</b> Se Tändernas sjukdomar och vård. 
<b>Tandsystem.</b> Se Tänder. 
<b>Tandtekniker,</b> tandläkarens tekniska biträde, som efter tandläkarens anvisningar på modell utför löstandsarbeten, stifttänder, guldkronor och andra proteser (ersättningar) för naturliga tänder; tandtekniker eger i Sverige ej rätt att utföra något arbete direkt på patient. A. —tt. 
<b>Tandtång.</b> Se Tändernas sjukdomar och vård. 
<b>Tandvingesläktet,</b> <i>zool.</i> Se <i>Notodontidæ</i>. 
<b>Tandvård.</b> Se Tändernas sjukdomar och vård. 
<b>Tandvärk.</b> Se Tändernas sjukdomar och vård. 
<b>Tandväxling.</b> Se Tänder. 
<b>Tandy</b> [tä'ndi], James Napper, irländsk upprorsman, f. 1740 i Dublin, d. 24 aug. 1803 i Frankrike, var småhandlande i sin födelsestad, gjorde sig på 1770-talet bemärkt i det politiska lifvet bland oppositionen mot regeringen och dess irländska handelspolitik, var 1790 ifrigt verksam för Grattans val till parlamentsledamot för Dublin och samverkade 1791 med Wolf Tone vid stiftandet af förbundet <i>Society of united irishmen,</i> hvars förste sekreterare han blef. Under påverkan af franska revolutionens idéer blef hans verksamhet alltmer afgjordt revolutionär. Han nödgades fly till Amerika, kom 1798 därifrån till Paris och förmådde genom skräfvel om sitt stora personliga inflytande på Irland franska regeringen att ställa till hans förfogande korvetten "Anacreon" jämte rätt mycket vapen och ammunition för utdelning bland missnöjda på Irland. Den försupne och af Wolf Tone motarbetade T. fick med sig endast ett fåtal "united irishmen", och hans landstigning på kusten af Donegal (sept. s. å.) blef ett fullständigt fiasko. Han utsände en bombastisk proklamation, men vann inga anhängare och flydde på "Anacreon" till Norge. Därifrån begaf han sig till Hamburg, utlämnades på engelska regeringens uppfordran och dömdes april 1801 till döden. Tvifvelsmål om utlämningens laglighet och föreställningar från franska regeringen, med hvilken fredsförhandlingarna i Amiens pågingo, förmådde de brittiska myndigheterna att frige honom, hvarpå han bosatte sig i Frankrike. Jfr R. R. Madden, "The lives of the United irishmen" (7 bd, 1842—46), och W. J. Fitzpatrick, "Secret service under Pitt" (1892). V. S—g. 
<b>Tandömsning.</b> Se Tänder. 
<b>Tanegashima,</b> japansk ö, 41 km. s. om Kiushius sydligaste udde Satamisaki, skild därifrån genom Osumisundet (Van Diemens sund). T. har en längd af 57 km., en medelbredd af 8—9 km. och en areal af 489 kvkm. Om den roll ön spelat i 
page_number=229, index= - Tanegashima  - Tanehiko  - Tanejev, Sergjej Ivanovitj  - Tanen  - Tanera, Karl  - Tanesruft (Tanezrouft)  - Taney, Roger Brooke  - Tanfana  - tang.  - Tanga  - Tanganjika 
Japans förbindelser med européerna se Bd XII, sp. 1464 ff. 
<b>Tanehiko,</b> japansk författare. Se Japanska språket och litteraturen, sp. 1291. 
<b>Tanejev</b> [-eff], Sergjej Ivanovitj, rysk tonsättare, f. 1856 i guv. Vladimir, d. 1915 i Moskva, utbildade sig 1866—75 vid konservatoriet där under ledning af N. Rubinstein och Tjajkovskij samt blef 1878 lärare i harmoni och instrumentation vid Moskvakonservatoriet, där han vidare ledde högre pianoklasser, 1885—89 var anstaltens direktör och sedan skötte professurer i kontrapunkt, fuga och formlära. Bland samtida ryska tonsättare intog T. en bemärkt plats genom sina gedigna alster: 4 symfonier, en "rysk" uvertyr, 6 stråkkvartetter och annan kammarmusik, operatrilogien <i>Oresteia</i> (1895), kantaten <i>Johannes Damascenus,</i> körer, solosånger och pianostycken. — Hans farbroder Aleksandr Sergjejevitj T., f. 1850, d. 1918, föreståndare för tsarens personliga kansli, i musik lärjunge till Rimskij-Korsakov, komponerade orkester- och kammarmusikverk, en opera (Amors hämnd), körer a cappella m. m. E. F—t. 
<b>Tanen.</b> Se Tana (härad). 
<b>Tanera,</b> Karl, tysk författare, f. 9 juni 1849 i Landshut, d. 4 okt. 1904 i Lindau, deltog 1870—71 som löjtnant i Fransk-tyska kriget och vardt svårt sårad framför Paris, tog som württembergsk kapten afsked 1887 och skref ett stort antal novellistiska arbeten, oftast med ämnen ur krigs- och militärlifvet. Särskildt märkas hans hågkomster från kriget, <i>Ernste und heitere erinnerungen eines ordonnanzoffiziers</i> (1885, många uppl.; "En ordonnansofficers glada och allvarliga minnen från kriget 1870—71" 1890—91). R—n B. 
<b>Tanesruft</b> (Tanezrouft), ytterst vattenfattigt högland s. v. om oasen Tidikelt i västra Sahara, 1894 besökt af Villatte-Laperine. 
<b>Taney</b> [tå'ni], Roger Brooke, nordamerikansk jurist, f. 17 mars 1777 i Maryland, d. 12 okt. 1864, blef 1799 advokat, var som politiker först federalist, men öfvergick sedan till Jacksons anhängare och var 1831—34 som attorney general i dennes kabinett själen i presidentens anfallspolitik mot Förenta staternas bank. 1835 utnämndes han till John Marshalls efterträdare som öfverdomare vid Förenta staternas högsta domstol. Under T:s ledning ombildades denna till ett redskap i sydstatsdemokraternas hand. Detta blef särskildt märkbart vid dess tolkning af författningen i det utslag domstolen 1857 afgaf i det ryktbara målet om den förrymde negerslafven Dred Scott (se d. o.), hvilket kom att spela en betydande roll i slaffrågans utveckling till den kris, som utmynnade i inbördeskriget. Jfr S. Tyler, "Memoir of R. B. T." (1872), och Rhodes, "History of the United states from the compromise of 1850", d. 2. V. S—g. 
<b>Tanfana,</b> en gudinna hos de germanske marserna, hvars högheliga tempel af Germanicus förstördes 14 e. Kr. Namnets tydning är osäker. J. C. 
<b>tang.,</b> förkortning för tangent. 
<b>Tanga,</b> hamnplats i Tyska Öst-Afrika, vid Tangaviken, midt emot ön Pemba, hade 1914 omkr. 6,000 inv. och var en regelbundet anlagd plats med ett 100-tal stenhus och flera hundra andra byggnader, sjukhus, kaserner, skolhus, fängelse, apotek m. m., en tysk protestantisk och katolsk mission samt är utgångspunkt för en järnväg till det inre af kolonien, till Usambaralandet. I närheten ligga tyska Tangabolagets, västtyska handels- och plantagebolagets m. fl:s plantager. Under Världskriget anfölls T. 3 nov. 1914 af öfverlägsna engelska stridskrafter, som efter två dagars strider drefvos på flykten, men 7 juli 1916 lyckades engelsmännen bemäktiga sig T. Wbg. L. W:son M. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Kungwébergen vid sjön Tanganjika.</tr></table> <b>Tanganjika</b> ("vattnens förening", "stort vatten"), stor sjö i östra Central-Afrika, kallad <i>Msaga</i> ("stormig") af wakawendi och <i>Kimana</i> af warungu. Sjön, den längsta sötvattenssjön i världen, ligger mellan 3° 16′ och 8° 48′ s. br. samt 29° 20′ och 31° 20′ ö. lgd, 900—1,150 km. från östra kusten, på 780 m. höjd, har en längd af 645 km. och en bredd af 30—80 km. Arealen beräknas till omkr. 35,000 kvkm. (6 ggr Vänerns storlek). Araberna ha länge känt sjöns tillvaro, men Speke och Burton voro de förste européer, som upptäckte den, 1858. Sjön har sedermera besökts af Livingstone, Cameron, Stanley, Thomson, E. C. Hore, Fergusson, Lemaire, Kohlschütter m. fl. T. upptar södra delen af den stora centralafrikanska grafsänkan, som slutar vid sjöns sydända och i n. afbrytes af gamla eruptiv, som uppdämt Kivusjön, men senare genombrutits af Russisi. Om denna grafsänkas uppkomst äro åsikterna delade. J. E. S. Moores uppfattning, att den är en från juraperioden härstammande hafsarm, bestrides af andra. Sjön begränsas på alla sidor af berg, af hvilka några nå 1,500—3,000 m. höjd öfver sjöns yta. Sceneriet präglas af storartad skönhet, som gör lifligt intryck på alla resande. Från de omgifvande höjderna nedströmmar en mängd åar och floder, af hvilka de viktigaste äro Russisi från Kivusjön, den af en mängd källfloder bildade Mlagarassi på östra sidan och Lofu i s. Sjön har ej blifvit systematiskt lodad, men hela dalens bildning tyder på stort djup. Livingstone fann nära 600 m. midt emot Kaboga s. om Udjidji, V. Giraud 647 m. utanför Mrumbi på västkusten. Djupet aftar hastigt vid stränderna, öarna äro få och ingen större eller på något större afstånd från stranden. Sjön har ett rikt djurlif; krokodiler och flodhästar förekomma i vikar och 
page_number=230, index= - Tanganjika  - Tangdans  - Tangen  - Tangent 
flodmynningar, liksom vattenfåglar af många slag. Äfven fisk förekommer rikligt. Den årliga nederbörden är omkr. 700 mm., men varierar mycket för olika år, hvarigenom sjöns nivå förändras. Under många år var T. en olöst gåta för afrikanska forskare, i det Livingstone, Baker o. a. trodde, att den tillhörde Nilens vattensystem. Oriktigheten af denna åsikt bevisades, när Livingstone och Stanley i nov. 1871 undersökte norra ändan af sjön, utan att där finna något utlopp. Först Cameron löste gåtan i mars 1874, då han fann, att T:s utlopp var floden Lukuga, ungefär på midten af västra kusten. Stanley besökte Lukuga 1876, men fann där ett obetydligt utflöde, hvarför man började betvifla riktigheten af Camerons upptäckt. Den har dock senare bekräftats af Hore, som 1880 i Lukuga fann en stark, utgående ström. Det är således ställdt utom allt tvifvel, att T. tillhör Kongosystemet, men att till följd af sjöns växlande nivå Lukuga ej alltid för vatten därifrån. Våldsamma stormar i förening med skydrag, i synnerhet fr. s. s. ö. och s. v., uppröra sjöns yta stundom för flera dagar å rad, i synnerhet vid årstidernas växling. Omgifningarna äro mycket bördiga. Sjön bildar gräns mellan den västafrikanska växt- och djurvärlden och den östafrikanska stäppen. Befolkningen i landskapen omkring sjön tillhör bantu- l. kafferfolken och är delad i ett halftjog olika stammar. Till dessa ha sällat sig invandrade abessinier och galla, oblandade negrer och antropofaga dvärgar. Folket bor i väl ordnade byar och har till en del lärt sig att tillgodogöra sig sitt lands tillgångar såväl ur växt- och djurvärlden som ur mineralriket. De öfverallt bosatte araberna ha genom slafjakter ödelagt hela landsträckor. I politiskt hänseende hör östra stranden till Tyska Öst-Afrika, västra stranden till Belgiska Kongo och södra stranden till Brittiska Rhodesia. Ångbåtstrafik drifves på sjön, handelsplatser, missionsstationer och militärstationer (för slafhandelns undertryckande) ha anlagts utmed sjön, och järnvägar ha framförts till dess stränder från ö. och s. Litt.: Utom reseberättelser af Burton, Livingstone, Cameron och Stanley m. fl. E. C. Hore, "Lake T." (1892), J. E. S. Moore, "The Tanganyika problem" (1903) och uppsatser i "Geograph. journal" 1897 och 1901, Peters, "Das Deutsch-ostafrikanisches schutzgebiet" (1895), H. Ramsay i "Verhandlungen der gesellschaft für erdkunde" 1898, E. Kohlschütter, "Verhandl. 13 deutschen geographentages" 1901, E. Stromer i "Petermanns mitteilungen" 1901. (Wbg.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Mtombwaberget vid sjön Tanganjika.</tr></table> 
<b>Tangdans,</b> norsk folkdans. Se Slaat. 
<b>Tangen.</b> Se Drammen och Stange. 
<b>Tangent</b> (lat. <i>tangens,</i> af <i>tangere,</i> vidröra). 1. <i>Mat.</i> a) En rät linje, som råkar en kroklinje i en punkt (tangeringspunkten), men icke skär den i denna punkt, äfven om den utdrages. Mera strängt definieras tangenten som gränsläget för en rät linje, som går genom två punkter af en kroklinje, då dessa punkter närma sig hvarandra obegränsadt. Cirkelns tangent råkar periferien endast i <i>en</i> punkt, men för vissa kurvor af högre ordning kan tangenten skära kurvan i en eller flera punkter. Äfvenledes kan det förekomma, att en kurva helt och hållet saknar tangent. Stundom förstår man med tangenten till en kurva den begränsade delen af tangeringslinjen, som ligger mellan tangeringspunkten och X-axeln. — Omvända tangentmetoden är det äldre namnet på teorien för differentialekvationers integration. Bestämmandet af en kurvas ekvation, då någon viss egenskap hos tangenten är gifven, leder i allmänhet till integration af en differentialekvation. Och då de sålunda erhållna differentialekvationerna voro de första, hvilkas integration försöktes, erhöll hela teorien däraf sitt namn. Redan före differentialkalkylens upptäckt framställdes dylika omvända tangentproblem, bland hvilka särskildt det s. k. Beaunes problem blifvit ryktbart, men lösningen af dem kunde då erhållas endast i mycket speciella fall. — b) Se Trigonometriska funktioner. — 2. <i>Mus.</i> (Ty. <i>taste,</i> fr. <i>touche,</i> eng. <i>key</i>) Hvar och en af de smala träribbor, genom hvilkas nedtryckning den tongifvande mekanismen sättes i rörelse på vissa instrument, såsom orgel, harmonium, pianoforte, klockspel, dragharmonika, lira och nyckelharpa. På det forna klaveret kallades äfven själfva det strängen vidrörande metallstiftet för tangent (se Klaver, sp. 226—227). Det ursprungliga, latinska, namnet på tangenterna var däremot <i>claves,</i> "nycklar", emedan de liksom öppnade låset på kancellerna i orgeln. Sammanfattningen af alla tangenterna på ett tangentinstrument kallas <i>klaviatur</i> eller <i>tastatur.</i> På piano- och orgelinstrument är tangenternas synliga främre del belagd med elfenben e. d. (de <i>hvita</i> l. undertangenterna) eller ebenholts (de kortare <i>svarta</i> l. öfvertangenterna; se bilderna i art. Harmonium och Pianoforte). Hvarje oktav omfattar 7 hvita och 5 svarta tangenter. Se vidare Temperatur 2. — 3. På skrifmaskiner och sättmaskiner de nedtryckbara, knapplika klaviaturdelar, som motsvara 
page_number=231, index= - Tangent  - Tangentbussol  - Tangentialkomposant  - Tangentnyckel  - Tangentplan  - Tangentproblem  - Tangentvinkel  - Tanger  - Tangera  - Tangerande bågar 
olika bokstäfver och skiljetecken. Se Skrifmaskin och Sättmaskin. 1. (I. F.) 2. A.L.* 
<b>Tangentbussol</b> [-sål; af <i>tangent,</i> se d. o., och fr. <i>boussole,</i> kompass], <i>fys.</i> Se Galvanometer. 
<b>Tangentialkomposant</b> l. Tangentialkraft, <i>mek.</i>, benämnes den komposant af en kraft, som verkar efter tangenten till den bana, hvilken kraftens angreppspunkt beskrifver. G. R. D.* 
<b>Tangentnyckel.</b> Se Telegraf. 
<b>Tangentplan</b> till en yta kallas ett plan, som i en viss punkt råkar ytan, utan att skära denna, äfven om det utdrages, eller, mera exakt definieradt, ett plan, som går genom tre sammanfallande punkter på ytan. — Tangentplan till en dubbelkrökt kurva kallas ett plan, som är lagdt genom en tangent till kurvan. 
<b>Tangentproblem.</b> Se Tangent 1. 
<b>Tangentvinkel,</b> <i>mat.</i>, vinkeln mellan två tangenter till en kurva. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Utsikt af Tanger.</tr></table> <b>Tanger</b> [ta'ndʃer], arab. <i>Tandja,</i> befäst sjöstad i Marokko, vid västra inloppet till Gibraltars sund, 9 km. ö. om Cabo Spartel, ligger amfiteatraliskt på sluttningen af ett naket kalkberg vid en rymlig vik (se fig.). Hamn i vanlig mening saknas (människor och varor föras från fartygen i land medelst småbåtar och bärare), men redden lämnar god ankargrund och skydd för de största fartyg, utom mot östliga vindar. Efter 1907 har en bassäng med en yttre och en inre hamnarm byggts, men kan ej mottaga större fartyg. Staden är försvarad af en gammal ringmur och ett stort förfallet slott (Kasba) samt har mycket smala, krokiga gator och oansenliga hus med platta tak. Folkmängden uppgår till omkr. 40,000 pers., hvaraf 1905 omkr. 9,000 européer (mest spanjorer) och 10,000 judar. Industrien är obetydlig, och T. är hufvudsakligen handelsstad, den viktigaste i Marokko. Med Gibraltar, som från T. hämtar sina mesta lifsförnödenheter, har det regelbunden ångbåtstrafik. Som den Europa närmaste platsen har T. mer än någon annan plats i Marokko rönt inflytande därifrån och sedan slutet af 1700-talet varit ett diplomatiskt centrum. Den kosmopolitiska societet, som sålunda bildats, har förskaffat sig privilegier och friheter som ingenstädes i det öfriga Marokko. Efter 1912 har den diplomatiska representationen i T. upphört. I T. finnes en kristen kyrkogård, till hvars omgärdande med mur 12 i Marokko representerade makter (bl. a. Sverige) bidragit. Genom fransk-spanska fördraget i Madrid 27 nov. 1912, som bestämde det spanska protektoratets utsträckning i norra Marokko, undantogs staden T. med område (362 kvkm.), hvilket skulle bilda en internationell zon. — Det romerska <i>Tingis,</i> som låg i omedelbar närhet till det nuv. T., var en urgammal stad. Kejsar Claudius gjorde det till romersk koloni och hufvudstad i prov. Tingitana. Det eröfrades och innehades sedan efter hvartannat af vandaler, bysantiner och araber (omkr. 700) samt föll 1471 i portugisernas händer. Som en del af portugisiska infantinnan Katarinas brudskatt kom T. vid hennes förmälning med Karl II 1662 till England. (En karta öfver fästningsverken och hamnbyggnaderna vid denna tid är bilagd svenske ministern i London J. Leijonberghs und. skrifvelse 11 juli 1662.) Engelsmännen försvarade det med framgång 1680 mot morerna, men förstörde fästningsverken 1684 på grund af de med deras underhåll förenade kostnaderna och uppgåfvo staden till morerna, som ånyo befäste densamma. T. bombarderades 1690 af en spansk flotta och 1844 af en fransk under prinsen af Joinville. (Wbg.) 
<b>Tangera</b> (lat. <i>tangere</i>), vidröra, beröra; <i>mat.</i>, vara tangent till (se Tangent 1). Två kurvor eller ytor sägas tangera hvarandra i en punkt, om de i denna punkt ha en gemensam tangent eller ett gemensamt tangentplan (se d. o.). (I. F.) 
<b>Tangerande bågar,</b> <i>meteor.</i>, äro färgade bågar på himmelen, tillhörande de s. k. halofenomenen (se d. o.). Den vanligaste, 22-graders-gården, är ofta ledsagad af en hornformigt böjd båge, som tangerar denna utantill i den öfversta punkten, samt, mera sällan, i nedersta punkten af en kort tangerande båge, som dock ej har någon hornformig krökning. Äfven det halofenomen, som benämnes cirkumzenitalbågen och utgöres af en starkt färgad, kort cirkelbåge, hvars medelpunkt ligger i zenit, räknas till de tangerande bågarna, emedan den, då solen har en viss höjd, ofvantill tangerar den s. k. 46-graders-gården. Dessutom finnas ock bågar, som tangera 22- och 46-graders-gårdarna till höger och vänster i öfre och undre kvadranterna. Alla dessa tangerande bågar kunna förekomma, vare sig de gårdar, som af dem beröras, vid tillfället äro synliga eller ej. R. R.* 
page_number=232, index= - Tangermünde  - Tanghinia venenifera  - Tangnu  - Tango  - Tango no sekku  - Tangun  - Tanguter  - Tangye, sir Richard  - Tanha  - Tanhuser  - Tanis  - Tanist  - Tanjore 
<b>Tangermünde,</b> stad i preuss. reg.-omr. Magdeburg (prov. Sachsen), vid Tanger-åns utlopp i Elbe. 14,001 inv. (1910). Af den gamla borgen från medeltiden, som 1640 till större delen förstördes af svenskarna, återstår nu endast ett torn. Staden är omgifven af en ganska väl bibehållen ringmur med portar. Af Gustaf II Adolf intogs staden 1 juli 1631. 
<b>Tanghinia venenifera</b> Pet. Thouars, <i>bot.</i>, ett mjölksaftförande träd, hörande till fam. <i>Apocynaceæ,</i> underfam. <i>Plumierioideæ.</i> Bladen äro strödda, helbräddade, samlade mot grenspetsarna. De hvita, rödkantade blommorna sitta i vippor. Frukten är en stenfrukt. Växten är i alla delar ytterst giftig. Det mandelstora fröet, hvilket innehåller glykosiden <i>tanghinin,</i> som verkar på hjärtat likt digitalisgifterna, är tillräckligt att döda 20 människor och var förr på Madagaskar användt till s. k. gudsdomsprof med brottslingar (jfr Kalabarbönor). Nära släkt med <i>Tanghinia</i> är <i>Thevetia,</i> hvaraf en art, <i>T. neriifolia,</i> inhemsk i Västindien och Syd-Amerika, ofta odlas i tropikernas trädgårdar; den bildar små eleganta träd med stora, trattformiga gula blommor och är mycket giftig. G. L—m.  C. G. S. 
<b>Tangnu.</b> Se Tannu-ola. 
<b>Tango</b> [-gå], <i>dansk.</i>, en pardans i långsamt tempo och 2/4 takt, med sirliga och rytmiskt invecklade steg af polka-art, ormlikt smidiga rörelser och parets hållning mest tätt omslingrande. Dansen innehåller eg. 12 turer, af hvilka dock sällan alla utföras; de påminna i vissa afseenden om pas de quatre och schottisch samt dansas till habanera-liknande melodier. Tangon infördes 1911 till Europa (närmast till Paris) från Argentina; den räknar sitt upphof från negrerna eller kreolerna i Västindien och har urspr. haft en afgjordt otuktig beskaffenhet. Sedermera har den antagit finare former. E. F—t. 
<b>Tango no sekku,</b> jap., "gossefesten". Alla gossar i Japan hålla födelsedagsfest 5 maj, liksom alla flickor 3 mars. På den förra dagen uppsättas vid hvarje hus bambupålar, från hvilka svaja jättestora karpar — den mot strömmen simmande karpen är den manliga uthållighetens sinnebild — långsträckta öppna fiskformade ballonger med uppspärradt gap, som hålles öppet af en rund vidja. Så många gossar i huset, så många karpflaggor. I hemmen åter utställas dockbilder af berömda hjältar, hvilka gossarna tillsägas att taga till mönster. Jfr D. Bildt, "Japonica" (1914). 
<b>Tangun,</b> <i>zool.</i> Se Hästen, sp. 178. 
<b>Tanguter,</b> af kineserna kallade <i>si-fan</i> ("de västra barbarerna"), ett med tibetanerna besläktadt folk i norra Tibet, i de kinesiska prov. Kansu och Sz’tschwan, särskildt omkring Hwang-hos källfloder och omkring sjön Kuku-nor. De, som bo s. om floden Si-ning i Hwang-hos öfre dal, kallas khara-tanguter ("svarta tanguter"), de sydligare, kring Jang-tse-kiangs öfre lopp, kallas kham-tanguter. Orongyner benämnas vissa röfvarstammar. De tillhöra visserligen den mongoliska rasen, men skilja sig starkt från de egentlige mongolerna (och kineserna) genom oval ansiktsbildning, utan framstående kindkotor, stora, svarta ögon, rak näsa, svart hår och rikt, svart skägg. De idka sällan jordbruk, äro mestadels nomader, och deras förnämsta husdjur äro jak-oxen och får, i mindre antal hästar och nötkreatur. De bo i jakhårstält (ofvan hvilkas ingång står ett altare med buddistiska helgonbilder), och efter dessas färg urskiljer man svarta och gula tanguter. De lefva af mjölk, te och dsamba (ett slags deg eller gröt). Jakhårsspånad är deras enda industri. De skildras som smutsiga, vilda och rofgiriga och oroa ständigt trafiken på den karavanväg, som mellan Kina och Lhassa går genom deras land. Polygami förekommer allmänt, men de bofaste kara-tanguterna lefva i polyandri (som synes vara i tilltagande); en kvinna kan ha ända till sju män (alltid bröder). Deras religion är buddistisk. Deras språk är besläktadt med tibetiskan och står f. ö. i stort anseende i Central-Asien, emedan det varit användt vid affattningar af äldre buddistiska skrifter. De lyda under den kinesiske guvernören i Sining-fu (Kansu), men äro f. ö. själfständiga som tibetanerna. Jfr Prževalskij, "Mongolia. The Tangout country etc." (1876), S. Hedin, "En färd genom Asien 1893—97", II (1898) och "Genom Asiens öknar" (1899) samt hans öfv. "General Prschevalskijs forskningsresor" (1891). K. F. J. 
<b>Tangye</b> [tä'ȵgi], sir Richard, brittisk fabriksidkare, f. 24 nov. 1833 i Illogan, d. 14 okt. 1906, son till en farmare, blef efter åtnjuten skolundervisning lärare, men kom sedan i tjänst i en mindre ingenjörsfirma, där han jämte två bröder fick tillfälle att utbilda sig i ingenjörsfacket. 1856 började T. egen affärsrörelse och grundlade sedermera jämte bröderna en lergodsfabrik. Firman utvecklades hastigt och byggde 1858 maskinverkstäder; affären fick småningom stor omfattning och öfvergick till bolag. Bland dess tillverkningar märkas hydrauliska domkrafter, differentialblock samt olika slag af kraftmaskiner, hydrauliska såväl som gas-, ång- och oljedrifna. T. lär ha varit den förste, som i England införde det system med half arbetsdag på lördagar, som sedermera fått allmän tillämpning inom industriföretag äfven på kontinenten. T. adlades 1894. Fmn. 
<b>Tanha,</b> <i>ind. myt.</i> Se Rati. 
<b>Tanhuser.</b> Se Tannhäuser. 
<b>Tanis</b> (egypt. <i>Zan</i> l. <i>Tan,</i> hebr. <i>Zoan,</i> arab. <i>San</i>), en i nordöstra Nildeltat vid den efter staden kallade tanitiska Nilmynningen belägen fornegyptisk stad, hvars först af Mariette 1860 upptäckta, därefter af Flinders Petrie 1883—84 närmare undersökta ruiner ligga vid nuv. fiskarbyn San el-Haga nära södra stranden af Mensalesjön. Staden fanns redan under 6:e dynastien (omkr. midten af 3:e årtusendet f. Kr.) och blef omkr. 2100 f. Kr. de semitiske Hyksoskonungarnas residens och senare residens för de store härskarna af 19:e dynastien. Ramses II byggde i T. ett stort tempel åt krigsguden Set, i hvars ruiner icke mindre än 14 obelisker funnits. T. var före Alexandrias anläggning säkerligen Egyptens största handelsstad. Jfr Petrie, "Tanis" (1885—88). 
<b>Tanist.</b> Se Klan, sp. 199. 
<b>Tanjore</b> [tändjå'ə], Tandjur. 1. Distrikt i Brittiska Indien, presidentskapet Madras, omfattar en del af Karnatik, nämligen Kaveris ytterst bördiga deltaland, en af de tätast befolkade trakter i Indien, kallad "södra Indiens trädgård". 9,653 kvkm. 2,362,689 inv. (1911), de fleste 
page_number=233, index= - Tanjore  - Tank 
bramaner, som tala tamil. Knappast någon del af Indien eger så många tempel som T., många af mycket hög ålder och storartad arkitektur. T. var den trakt af Indien, där protestantiska missioner först inrättades, och har nu näst Tinnevelli de flesta sådana. Redan 1706 sände Fredrik IV i Danmark tyska missionärer dit, och dessas stationer öfvertogos 1841 af Leipzig-missionen; den engelska missionen började 1778 med Kr. F. Schwartz, den katolska hade börjat redan i förra hälften af 1600-talet. T. bildade sedan 1674 ett särskildt marattfurstendöme ända till 1799, då landet med undantag af hufvudstaden jämte närmaste omnejd afträddes till Ostindiska kompaniet, som till fursten afstod 1/5 af nettoinkomsterna af landet. Vid fursteättens utslocknande, 1855, blef T. fullständigt brittiskt territorium. Inom distriktet ligger franska kolonien Karikal. — 2. Hufvudstad i nämnda distrikt, vid Kaveris största mynningsarm, 75 km. från hafvet. 60,341 inv. (1911). Såsom en gammal hindudynastis sista residensstad och i alla tider en af de politiska, litterära och religiösa samlingspunkterna i södra Indien är staden rik på intressanta minnen. Ett af dess tempel, från 1000-talet, men synnerligen väl bibehållet, anses vara det vackraste i Indien. Befolkningen är känd för sina artistiska tillverkningar, företrädesvis af mattor, juvelerararbeten samt drifna arbeten. 
<b>Tank,</b> plur. tankar (eng. <i>tank,</i> plur. <i>tanks</i>). 1. (Af, som det synes, dels indiskt, dels portugisiskt ursprung: ind. <i>tankh,</i> vattenreservoar, port. <i>tanque,</i> damm), a. Behållare (murad, af järn eller af stål), afsedd för förvaring af vätska. Jfr Cistern. — b. <i>Skpsb.</i> På fartyg befintliga större tankar äro vanligen s. k. <i>fasta tankar,</i> utgörande en del af skrofvet (som regel belägen i dubbelbotten) samt begränsade af lång- och tvärskeppsspant; de afses för vattenballast, flytande bränsle och flytande last. Äfven förekomma för flytande last afsedda, i fartyget ej fast inbyggda tankar, som installeras i lastrummen. Dessutom användas ombord smärre tankar l. cisterner för dricksvatten, smörjolja m m. Vattenballast-, bränsle- och lasttankar äro medelst rörsystem förbundna med pumpar för fyllning och länsning. — <i>Expansionstank</i> kallas en mindre tank, belägen ofvanför en stor lasttank och afsedd att vid temperaturhöjning mottaga den del af vätskan, som ej rymmes i den stora tanken. Jfr Ballast 1. Om pik- l. trimtank se Piktank; om sidotank och slingertank se dessa ord. — 2. (I denna bet., enligt uppgift, efter namnet på uppfinnaren, Tank) En i England under Världskriget konstruerad stridsbil, hvars mest karakteristiska drag är, att den ej löper på hjul, utan på omkr. 4—5 dm. breda, med kugghjul drifna kedjeband, ett på hvardera sidan af tanken. På de äldre konstruktionerna fanns därjämte framtill eller baktill ett stödhjul, hvilket numera är borttaget. Vid senare konstruktioner omsluta kedjebanden helt tankens båda sidor, hvilka ha i det närmaste romboidisk form med afrundade hörn (se fig. 1 o. 2). Genom kedjebandens långsträckta anliggningsyta mot marken sättes tanken i stånd att röra sig i mycket ojämn terräng samt t. o. m. att passera öfver grafvar, bröstvärn, stenmurar e. d. Det är just denna egenskap, som gjort den till ett så värdefullt krigsredskap. De i början använda tankarna voro mycket stora och tunga, längd omkr. 9 m., bredd 3 m., höjd 2,5 m. och vikt 28—30 ton. De hade i regel en motorstyrka på 100 hkr och uppnådde därmed på jämn mark en hastighet af omkr. 5 km. i timmen. Sedermera har en sträfvan gjort sig gällande att göra fordonen lättare, samtidigt med att deras hastighet och manöverförmåga ökats. Tankarna äro starkt pansrade och vid de större typerna bestyckade med ett flertal, stundom ända till 5 lättare kanoner af 37—57 mm. kaliber eller ock med ett mindre antal kanoner jämte kulsprutor. Besättningen utgör vid sådana tankar vanligen 8—10 man. De nyare och mindre typerna synas föra endast 1 lätt kanon och ha en besättning af omkr. 3 man. Fordonets styrning åstadkommes därigenom, att olika hastighet ges åt kedjebanden eller att det ena helt frånkopplas. I sistnämnda fall kan vändning ega rum nära nog på stället — Idén till detta slags fordon hade framkommit redan före kriget. 1913 gjorde en amerikansk firma ansträngningar att i Sverige införa en för landtbruksändamål afsedd <i>traktor,</i> baserad på samma princip. Uppfinnaren kallade sin maskin <i>Caterpillar</i> (larv) med tanke på larvens förmåga att resa sig på bakkroppen och därefter med främre delen taga fäste på andra sidan af den fördjupning i marken han vill taga sig öfver. Uppfinningen har visat sig synnerligen lämplig för alla slags traktorer, som äro afsedda vare sig att röra sig i terräng eller att draga mycket tunga laster å vägar. Caterpillarsystemet medför nämligen förutom ofvannämnda fördelar äfven två andra, som <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1 o. 2. Engelska tankar.</tr></table> 
page_number=234, index= - Tank  - Tank, Karsten  - Tankar  - Tanke  - Tankebyggare  - Tankeform 
särskildt för tunga traktorer äro synnerligen välkomna, nämligen att hjultrycket per ytenhet genom kedjebandens stora anliggningsyta mot marken minskas och att friktionen blir större, hvarigenom dragkraften växer. Flera konstruktioner af Caterpillartraktorer ha därför sedermera framställts, och försök ha i flera länder utförts, som visat, att dessa traktorer äro särskildt lämpliga för transport af tungt artilleri. Fig. 3 visar kedjeanordningen å en traktor af den amerikanska firman Holts typ. Ramen till vagnsunderredet hvilar här medelst fjädrar på 5 par stålrullar, som rulla å kedjornas insidor mellan kedjehjulen. Hela fordonstyngden hvilar alltså på dessa rullar, och kedjehjulen ha endast till uppgift att hålla kedjorna i rörelse. Hvarje kedja är här 50 cm. bred och stöder mot marken med omkr. 2 m. af sin längd. Totala stödytan blir alltså omkr. 2 kvm., och ehuru fordonet väger 10 ton, blir yttrycket endast 0,5 kg. pr kvcm. — Första gången tankar användes till krigsbruk var af engelsmännen vid angreppet på byn Flers 15 sept. 1916. De väckte genast stort uppseende, och stora förhoppningar fästes vid deras förmåga att medverka vid genombrott af en fientlig befäst ställning. De anses böra gå framför stormtrupperna för att plöja igenom taggtrådsnätet och därefter i tur och ordning de olika bakom hvarandra liggande skyttegrafslinjerna, hvilka de samtidigt med sina kanoner och kulsprutor skola rensa genom flankerande eld. Ganska snart infördes tankar äfven i franska armén. I slaget vid Cambrai 20 nov. 1917, det s. k. Tankslaget,  använde engelsmännen i stor utsträckning tankar af den större  typen, men ett betydande antal af dessa (107 af 300 i striden insatta tankar) blef härvid enligt tyska uppgifter sönderskjutet af tyska artilleriet. 1918 kommo tankar till användning äfven i tyska armén och gjorde där stora tjänster under tyskarnas våroffensiv mot Marne. Vid de stora offensivföretag, som de allierade arméerna igångsatte på västfronten i slutet af juli 1918, användes tankar hufvudsakligen af den lättare typen, och de allierades stora öfverlägsenhet i detta tekniska hjälpmedel synes i hög grad ha bidragit till deras framgångar. 2. C. K. S.  3. G. af Wdt. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>3. Kedjeanordningen på en traktor.</tr></table> 
<b>Tank,</b> Karsten, norsk statsman, f. 1766 i Fredrikshald, d. 28 jan. 1832 på godset Röd nära Fredrikshald, var sedan 1790 affärsman, skeppsredare och godsegare i stor skala i sin hembygd, men hade äfven lifliga politiska intressen och trädde redan 1790 — utan något som helst officiellt uppdrag — i underhandlingar med general Armfelt, som på Gustaf III:s vägnar mötte T. och ett par andra norrmän nära Eda skans för att öfverlägga om möjligheten af Norges skiljande från Danmark med svenske konungens hjälp. Som liberal och patriot sökte T. senare upprätta en statsbank för och i Norge och grundlägga själfständigt norskt universitet. T. var själfskrifven deltagare i rådsmötet på Eidsvold 29 och 30 jan. samt i "notabelmötet" där 16 febr. 1814. I mars s. å. blef han medlem af regeringen, men trädde redan 20 juli 1814 tillbaka för att kort därefter spela hufvudrollen i de mellan Karl Johan och Kristian Fredrik förda förhandlingarna, som ledde till konventionen i Moss 14 aug. s. å. T. var stortingsrepresentant för Fredrikshald och Fredrikstad 1815—16 och för den förra staden ensam 1821—22,  led. af många viktiga kommittéer och stortingspresident 1821. T., som en gång var en af Norges rikaste män, måste 1829 på egen begäran låta sin firma, T. & komp., göra konkurs. — Se Y. Nielsen, "Norges historie efter 1814", I (1882). K. V. H.  
<b>Tankar,</b> finländsk fyr i Bottniska viken, uppförd 1889, omkr. 15 km. n. v. från Gamlakarleby. Dess sken är tindrande hvitt, 37,8 m. öfver vattenytan; lysvidd 17,9 eng. mil; ljusstyrka 74,800 hefnerljus. O. B—n. 
<b>Tanke</b>, <i>psyk.</i>, hvarje yttring af tänkandet (se d. o.). 
<b>Tankebyggare</b> (Tankebyggareorden), ett vittert ordenssällskap, som stiftades i Stockholm 1753 af sekreteraren i utrikesexpeditionen K. F. v. Eckleff (ifrig frimurare) och före årets slut räknade 34 medlemmar, bland hvilka skaldinnan fru Nordenflycht samt skalderna Creutz och Gyllenborg äro de ryktbaraste. Vidare märkas bröderna Israel och Karl Torpadius, A. G. Leijonhufvud och J. Fischerström. Samfundet bar prägeln af på en gång hemlig orden och vitter akademi. Man antog valspråk jämte ordensnamn (fru Nordenflycht: Uranie, Gyllenborg: Trofast, Creutz: Mellanväg o. s. v.), och man uppställde prisfrågor. De föredragna vitterhetsalstren utgåfvos under titeln <i>Våra försök</i> (3 dlr, 1753—55). Samlingen innehåller frispråkiga satirer (mest af Gyllenborg), riktade mot åtskilligt gammalmodigt, vacker idyllisk poesi (Creutz "Sommarqväde" och "Elegie" m. m.), högstämdt retorisk didaktik samt betydligt frivola småstycken. Nit för tidehvarfvets "upplysning" framträder. Språkformen är i allmänhet tung och ovig. Inom sällskapet bildades ett centralkotteri (fru Nordenflycht jämte hennes närmaste krets), som lät trycka <i>Witterhets arbeten, utgifne af et samhälle i Stockholm</i> (2 dlr, 1759—62), hvari många stycken ur "Våra försök" återfinnas omarbetade och förädlade samt många nya och märkliga finnas införda (däribland Creutz' "Atis och Camilla" och "Daphne", Gyllenborgs "Vinterqväde", fru Nordenflychts "Fruentimrets försvar" och "Tåget öfver Bält"). Med denna publikation tog svenska poesiens språk ett mycket stort steg framåt i välljud och fritt behag. 1763 sönderföll T.-orden, i det att fru Nordenflycht dog och Creutz beordrades till Spanien. Ett försök att 1775 återupplifva orden misslyckades. 
<b>Tankeform,</b> <i>log.</i>, form eller sätt för den mänskliga tanken eller tankeverksamheten samt i följd däraf äfven för det af människan tänkta. Vanligen urskiljas inom den formella logiken tre tankeformer: <i>begrepp, omdöme</i> och <i>slutledning</i> (se dessa ord). 
page_number=235, index= - Tankeform  - Tankehämning  - Tankekänsla  - Tankelagarna  - Tankeläsning  - Tankemetoden  - Tankevilla 
En del logiker ger icke slutledningen någon själfständig plats vid sidan af omdömet. Stundom upptas ock <i>systemet</i> (se System) som en högsta tankeform. En synnerligen skarpsinnig undersökning af hit hörande problem har den svenska litteraturen i K. Y. Sahlins afh. "Om grundformerna i logiken" (i "Uppsala univ:s årsskr.", I, 1883, II, 1884). S—e. 
<b>Tankehämning.</b> Se Sinnessjukdom, sp. 639. 
<b>Tankekänsla,</b> <i>psyk.</i>, sådana känslor, som väckas hos människan genom hennes tänkande eller genom association äro förbundna med hennes tankar (se Känsla). S—e. 
<b>Tankelagarna</b> (lat. <i>principia cogitationis</i>), <i>log.</i>, de lagar, som gälla för det mänskliga tänkandet. Om man kallar för tänkande endast den formellt högsta teoretiska själsverksamheten, så äro tankelagarna för denna verksamhet teoretiska lagar (se Lag), som tänkandet måste följa för att förtjäna sitt namn. En teoretisk själsverksamhet, som ej följer tankelagarna, är då ej tänkande, utan ett föreställande, som saknar strängt logiskt värde. Kallar man äfven de bristfälliga försöken att tänka för tänkande, så kunna tankelagarna betraktas som praktiska lagar, hvilka man bör söka tillämpa i sitt tänkande. Man har tänkt oriktigt, om man ej följt tankelagarna. Vanligen upptas inom logiken som tankelagar endast de tänkandets grundlagar, från hvilka alla mera speciella tankeregler ytterst kunna härledas. De fleste logiker uppställa tre sådana tankelagar: 1. identitetslagen (lat. <i>principium identitatis</i>): allt är hvad det är (A är A); 2. motsägelselagen l. motsägelselöshetens lag (<i>principium contradictionis</i>): intet kan i samma afseende på en gång vara och icke vara detsamma (A är icke icke-A); 3. det uteslutna tredjes lag (<i>principium exclusi tertii</i>): allt måste antingen vara eller icke vara (A är antingen B eller icke-B). Dessa lagar äro själfklara, och ytterst grundar sig på dem all bevisning. Den andra tankelagen är blott det negativa uttrycket af den första, och den tredje tankelagen följer med nödvändighet af de två första. Vid motsägelselagens tillämpning märkes, att visserligen någon kan vara ung i jämförelse med en äldre person, men icke ung i jämförelse med ett barn. Begreppet ung är då fattadt i olika bemärkelser, då det jakas och då det nekas om densamme; detta är därför intet undantag från motsägelselagen, hvilken, rätt fattad, är inom det riktiga tänkandet undantagslös. Likaså bör vid tillämpningen af den tredje tankelagen observeras, att den gäller vid kontradiktoriska, men ej vid konträra motsatser (se Motsats, Kontradiktorisk, Konträr): det är ej gifvet, att A antingen är B eller C; därvid är mycket väl en tredje möjlighet tänkbar; men däremot måste A vara antingen B eller icke-B; därvid ges ingen tredje möjlighet (lat. "tertium non datur"). — Vissa logiker upptaga ock en fjärde tankelag, den tillräckliga grundens lag (lat. <i>principium rationis sufficientis</i>). Stundom uttryckes denna i formeln: hvarje följd förutsätter en grund. Detta är ju själfgifvet, då man med följd menar det, som förutsätter en grund; men därmed är näppeligen någon tankelag formulerad. Så skulle däremot vara förhållandet, om man vore berättigad att säga: tänkandet utgör ett sammanhängande helt af grunder och följder, inom hvilket hvarje tanke har sin plats antingen som sin egen grund (något själfklart) eller som följd af andra tankar, som ytterst kunna föras tillbaka till en gemensam, själfklar grund. Detta är ett ideal, som vetenskapen eftersträfvar, men kan väl knappast sägas vara en oeftergiflig fordran, utan hvars fyllande tänkandet är oriktigt. Svårligen torde därför denna lag kunna sidoordnas med de tre förut nämnda tankelagarna. — Kant har träffande sagt, att tankelagarna äro sanningens "negativa probersten", d. v. s. det, som strider mot tankelagarna, måste vara falskt, utan att därmed är sagdt, att allt, som tyckes kunna tänkas utan sådant tankefel, därför afgjordt är sant. Det för människans abstrakta tänkande möjliga behöfver icke alltid motsvara den konkreta verkligheten, ehuru för ett fullkomligt tänkande möjlighet och nödvändighet skulle sammanfalla. (Jfr Hegel, Logik, Rationalism.) S—e. 
<b>Tankeläsning,</b> ett på 1870-talet i Amerika uppfunnet konststycke, som merendels tillgår så, att "tankeläsaren", sedan han anmodat en bland åskådarna utvald person ("medium") att tänka intensivt på något i närheten befintligt föremål, fattar denna person vid handen och (med förbundna ögon) snabbt uppsöker ifrågavarande föremål samt finner det. Tankeläsningen torde i grunden vara helt enkelt ett fysiologiskt experiment. För att ett tankeläsningsexperiment skall lyckas, förutsättes, dels att mediet tänker på ett konkret och i närheten befintligt föremål och tänker på det med största möjliga energi, dels att tankeläsaren skall stå i något slags kroppsligt samband med försökspersonen, i det att han t. ex. håller dennes hand. Den intensiva tankekoncentrationen åtföljes af vissa ofrivilliga och omedvetna ryckningar i mediets handmuskler (tankeläsningen kunde ock rättare kallas "muskelläsning"), och dessa muskelrörelser tjäna till vägledning för tankeläsaren, som bör vara begåfvad med fint nervsystem och skarp iakttagelseförmåga. I alla händelser är det ett märkligt faktum, att han icke kan ange det påtänkta föremålet, förrän han funnit detsamma. Flera professionella tankeläsare, såsom amerikanen W. I. Bishop, engelsmannen S. Cumberland och ryskan Lucy de Gentry, ha väckt mycket uppseende med sina omväxlande och högst öfverraskande konststycken. 
<b>Tankemetoden,</b> <i>pedag.</i>, den metod för lärandet af läsning, som utgår från läsningen af hela satser och söker vinna läsfärdighet på grundval af förstående af det lästa (se Ljudmetoden). S—e. 
<b>Tankevilla,</b> <i>psykiatr.</i>, term, föreslagen af professor Sv. Ödman som lämplig ersättning för de ofta brukade germanismerna "vanföreställningar", "vanidéer". Med tankevilla menas alltså en sjuklig, direkt eller indirekt framkallad föreställning, hvars uppträdande orsakas af sådana omständigheter af abnorm art, som starkt återverka på omdömet och uppfattningen (t. ex. känslorubbningar, sinnesvillor). Tankevillorna äro antingen af mera akut eller mera kronisk karaktär. I förra fallet äro de ofta flyktiga, af en tillfällig stämning, öfvergående sinnesrörelser (ängslan, vrede), sinnesvillor m. m. eller genom en grumling af medvetandet (förvirring) betingade föreställningar. Stundom låta 
page_number=236, index= - Tankevilla  - Tankfartyg  - Tanklokomotiv  - Tankred  - Tankslaget  - Tankstreck 
de lätt beriktiga sig, men röja då ofta tydlig benägenhet att snart åter innästla sig i den sjukes medvetande. Så är förhållandet i vissa subakuta former af förryckthet och i tidiga skeden af typisk paranoia (se d. o.). De tankevillor i kroniskt stadium, förföljelseidéer, storhetsidéer, som möta i senare skeden af sistnämnda sjukdom, omfattas af de sjuke med orubblig öfvertygelse och låta ej längre bortresonera sig. 
Det händer ej sällan, att en tankevilla envist häftar kvar i en persons öfvertygelse, som af allt annat att döma återvunnit sin själshälsa. I och för sig är sålunda en fristående tankevilla lika litet som en fristående hallucination ett bevis för sinnessjukdom. I dessa fall ha dock de kvarhängande sjukliga föreställningarna ofta förlorat allt inflytande öfver den sjuke och få därför ej till sin betydelse öfverskattas. 
Begreppet tankevilla måste skarpt hållas isär från begreppen "misstag" och "missuppfattning", hvilka äro normala företeelser. Emellertid kan i det konkreta fallet gränsen mellan det ena och det andra vara flytande och svår att draga. Sådana moment som okunnighet, öfvertro och vidskepelse äro ju omständigheter af normal art, och där dessa moment återverka på människors omdöme, böra fallen bedömas liberalt. Ej minst bör denna regel upprätthållas, där religiös uppfattning återverkar på omdöme och åskådningssätt. Städse måste värdesättningen af människors åsikter och idéer ske efter en relativ måttstock. Tidsanda, kulturnivå, uppfostran och begåfning äro förhållanden, som vid vårt bedömande af mänskliga föreställningar måste tillmätas afgörande betydelse. Hvad hos den ene otvetydigt måste stämplas som tankevilla eller sjukligt symtom, kan hos en annan vara en lätt förklarlig yttring af öfvertro. G—s. 
<b>Tankfartyg</b> (se Tank 1), <i>skpsb.</i>, fartyg, särskildt konstrueradt för att föra flytande last. Genom lång- och tvärskeppsskott delas fartyget i lastrum (tankar) af lämplig storlek för lasten, som genom pump- och rörsystem hastigt kan ombordtagas och lossas. På tankfartyg, afsedda för transport af petroleum, bensin o. d., äro lastrummen på för- och akterkant begränsade af dubbla tvärskeppsskott med mellanrummet fylldt med vatten; expansionstank finnes öfver hvarje tank. Jfr Tank 1 b. C. K. S. 
<b>Tanklokomotiv</b> (se Tank 1), lokomotiv, som på själfva maskinen, ej i en tillkopplad vagn, tender (se d. o.), medför den mängd bränsle och vatten, som för viss tid erfordras. Det är så utfördt, att det kan gå lika bra i båda riktningarna och behöfver ej vändas. Vattenförrådet inrymmes i två eller flera behållare, vanligtvis en på hvardera sidan om pannan, s. k. sidotankar, som sträcka sig längs denna från rökskåpet till förarhytten, hvartill ofta kommer ännu en vattenbehållare bakom hytten. Vid vissa lokomotiv anbringas vattenbehållaren under pannan, mellan ramplåtarna, hvilka då utgöra sidor i densamma, eller förlägges vattenbehållaren i form af en sadel ofvanpå pannan, s. k. sadeltank. Bränslerummet anbringas i de flesta fall bakom förarhytten, stundom äfven på sidorna af densamma. En olägenhet, som denna anordning af bränsle- och vattenförråden medför, är, att adhesionsvikten minskas, allteftersom förråden förbrukas, hvilket i någon mån inverkar menligt på dragkraften. Man brukar därför vid angifvandet af adhesionsvikten för tanklokomotiv frånräkna halfva vikten af fulla förråden af bränsle och vatten. —  Se Elis B. Höjer, "Lokomotivlära" (1912). E. Hjr. 
<b>Tankred</b> (fr. <i>Tancrède,</i> it. <i>Tancredo</i>). 1. T. af Hauteville, normandisk ädling på 1000-talet, är ryktbar som stamfader för den ätt, hvilken skapade det normandiska herraväldet i Syd-Italien. Af hans söner märkas Vilhelm Järnarm, Drogo och Humfrid, som eröfrade Apulien, Robert Guiscard, som vann Kalabrien, och Roger, som lade grunden till konungariket Sicilien. — 2. T., den förres dotterson, d. 1112, korsfarare, följde sin kusin Bohemund (se d. o. 1) af Tarent i första korståget (1096—99), hvars mest lysande hjälte han blef. Redan en samtida, Raoul de Caen, framställer honom i "Gesta Tancredi" som mönstret för en riddare, och i Tassos "Gerusalemme liberata" framstår han i ännu mer idealiserad gestalt. Hans tapperhet och dådlust äro oomtvistliga. Likvisst var han icke heller främmande för politiska beräkningar; han framträder alltid som målmedveten förfäktare af de normandiske korsfararnas intressen. Efter segern vid Dorylæum (1097) gjorde han sig till herre öfver Tarsus, som han dock måste afstå åt den med öfverlägsna krafter anryckande Balduin (se d. o. 1). Vid Antiokia (1098), Jerusalem (1099) och Askalon (s. å.) utförde han ryktbara bedrifter. Som belöning föll furstendömet Galiléen på hans lott. Efter Gottfrids af Bouillon död (1100) verkade T. förgäfves för Bohemunds val till konung af Jerusalem; det är dock ej uteslutet, att han äfven för egen del eftertraktade kronan. Då Bohemund s. å. föll i sarasensk fångenskap, öfvertog T. styrelsen i dennes furstendöme Antiokia (de normandiska elementens medelpunkt), som han äfven behöll, sedan Bohemund efter sin frigifning 1104 återvändt till Europa. Med framgång försvarade han Antiokia mot sarasenerna, mot den grekiske kejsaren (som ville göra sin öfverhöghet gällande) och mot många vedersakare bland korstågsfurstarna. En kortare tid innehade han äfven grefskapet Edessa. — 3. T., konung af Sicilien, naturlig son till hertig Roger af Apulien och sonson till konung Roger II (se d. o.), kröntes efter Vilhelm den godes död (1189) till konung af Sicilien. Sin krona måste han emellertid försvara mot kejsar Henrik VI, som stödd på sin släktskap med konungaätten gjorde anspråk på densamma och som däri understöddes af den normandiska adeln. Kriget fördes med växlande framgång, tills T. plötsligt afled (20 febr. 1194). Hans äldste son Roger, som redan upptagits till faderns medregent, hade dött några dagar tidigare. T:s änka, Sibylla, sökte förgäfves bevara kronan åt en yngre son, Vilhelm. Kejsaren intog hela landet (s. å.), och Vilhelm, den siste af den normandiska konungaätten, synes ha dött i tysk fångenskap. 1—3. N. H—tz. 
<b>Tankslaget.</b> Se Tank, sp. 431. 
<b>Tankstreck,</b> ett skiljetecken i form af ett streck (—), nyttjas, då ett yttrande afbrytes, då en öfverraskande tankevändning följer i samma sats och dessutom för att åtskilja olika personers yttranden samt för att markera en ny afdelning i en text, då man ej vill nyttja "indragen rad". Stundom nyttjas två tankstreck i st. f.  
page_number=237, index= - Tankstreck  - Tankvagn  - Tann, Ludwig  - Tanna  - Tanna  - Tannahill, Robert  - Tannaiter  - Tannalbin  - Tannas chinicus  - Tannat  - Tannberget  - Tannefors  - Tannenberg  - Tanner, Henry Ossawa  - Tannery, Paul 
parentestecken. — Ett kortare streck än tankstrecket är bindestrecket (divis, se d. o.), med mångfaldig användning. Se R. G:son Berg, "Två skrivtecken" (i "Nystavaren", V, 1899). 
<b>Tankvagn,</b> <i>järnv.</i>, detsamma som cisternvagn (se d. o.). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tann,</b> Ludwig, friherre von und zu der Tann-Rathsamhausen, tysk militär, f. 1815 i Darmstadt, d. 1881 i Meran, fick 1848, då major och flygeladjutant hos konungen af Bajern, tillstånd att som frivillig tjäna Schleswig-Holstein i dess kamp mot Danmark. Det lyckades hans okufliga viljekraft att samla och sammanhålla en frikår, med hvilken han bl. a. 7 juni utförde ett lyckligt öfverfall vid Hoptrup. 1849 var han som öfverstelöjtnant stabschef vid den sammansatta bajersk-kurhessiska divisionen. 1850 tog han afsked ur bajersk tjänst och blef generalstabschef hos general Willisen i schleswig-holsteinska armén, som blef slagen vid Isted och Mysunde. Han återvände efter krigets slut till Bajern, där han 1860 befordrades till generallöjtnant och divisionschef. I 1866 års krigshändelser deltog T. i egenskap af stabschef vid bajerska armékåren och satte sig emot den olycksdigra krigsplan, som bragte de öfverlägsna sydtyska stridskrafterna det ena nederlaget efter det andra i kampen mot preussiska Mainarmén. Som general af infanteriet och chef för 1:a bajerska armékåren deltog T. i 1870—71 års fransk-tyska krig, där händelserna vid Loire i nov. och dec. 1870 ställde på honom svåra prof, hvilka han genom skicklighet och handlingskraft visste att väl bestå. Han behöll till sin död befälet öfver 1:a armékåren. Biogr. af Helvig (1882) och Zernin (1883). C. O. N. 
<b>Tanna</b> [tä'nə], en af de sydligaste öarna bland Nya Hebriderna. 380 kvkm. Omkr. 1,500 inv. Kusterna äro mycket bördiga, berglandet i öns inre når 900 m. höjd. Vid sydöstra kusten ligger hamnen Erupabo (Port Resolution), nära den 200 m. höga ständigt verksamma vulkanen Jassova, med stora svafvelgropar. Wbg. 
<b>Tanna,</b> distrikt och stad i Indien. Se Thana.  
<b>Tannahill</b> [tä'nəhil], Robert, skotsk skald, f. 1774, d. 1810 genom själfmord, begånget af hypokondri, var till yrket väfvare, men tillegnade sig litterär bildning och diktade, påverkad af Robert Burns, visor, bland hvilka åtskilliga, lyckligt tonsatta af Rob. Archibald Smith, ingått i skotska folkets sångskatt. Vek känsla, behag och fint natursinne äro deras utmärkande drag. R. utgaf 1807 sina <i>Poems and songs</i> (5:e uppl. 1876). 
<b>Tannaiter</b> (nyhebr. <i>tanna’im,</i> plur. af <i>tanna</i>, "lärare"), mischna-textens auktoriteter och  upphofsmän. Jfr Rabbinska språket och litteraturen, sp. 816, och Talmud.  H. A.*  
<b>Tannalbin,</b> <i>farm.</i> Se Tanninpreparat. 
<b>Tannas chinicus,</b> <i>kem. med.</i> Se Kinin, sp. 117. 
<b>Tannat</b> (af <i>tannin</i>, se d. o.), <i>kem., farm.</i>, benämnas salter af galläpplegarfsyra (se d. o. samt Garfämnen)  eller af garfsyror i allmänhet. Tannaten ha vanligen en sammandragande smak; men i vissa fall blir smaken föga märkbar, och ett tannat af en bittert smakande bas saknar ofta all bitterhet. Så är t. ex. händelsen med kinintannat (garfsyradt kinin), hvilket därför ock ofta ges åt barn, som ha svårt att fördraga eller intaga de vanliga kinapreparaten på grund af deras motbjudande smak. O. T. S. (K. A. V—g.) 
<b>Tannberget,</b> kronopark i Vinlidens revir, Umeå öfverjägmästardistrikt, Västerbottens län, har enligt K. M:ts befallningshafvandes i Västerbottens län afvittringsutslag 16 maj 1882 bildats af gammal kronomark. 859 har (1915). S—r. 
<b>Tannefors,</b> järnvägsstation, slusstation och fabrikssamhälle vid Östra centralbanan, Stångån och Kinda kanal i S:t Lars socken i Linköping, sedan långliga tider tillbaka bekant för sina mjölkvarnar och sitt pappersbruk. Det sistnämnda uppges ha anlagts 1523 af biskop Brask och vara det första pappersbruket i Sverige. Det tillhörde en tid enskilda, men efter 1634 Linköpings domkyrka, som ännu eger detsamma. Papperstillverkningen nedlades på 1830-talet. Flera handlande och handtverkare. Jämte mjölkvarnar finnas vid T. bryggeri, färgeri, armaturfabrik, mekanisk verkstad för tillverkning af järnvägsvagnar, såg, ullspinnerier m. m. Äfven Linköpings vattenledningsverks uppfordringsverk är förlagdt till T. 
<b>Tannenberg,</b> by i södra delen af preussiska reg.-omr. Allenstein (Ostpreussen), s. ö. om staden Osterode, har gett namn åt två stora slag. 15 juli 1410 blef Tyska ordens 83,000 man starka här under högmästaren Ulrich von Jungingen slagen af den nära dubbelt så starka polsk-litauiska hären under konung Jagello af Polen och storfurst Vitovt af Litauen. Högmästaren stupade, ordenshären förlorade hälften af sin styrka, och ordens makt var bruten. Efter T. är uppkalladt det slag, som 27—30 aug. 1914 utkämpades af 8:e tyska armén under general von Hindenburg mot 2:a ryska armén under general Samsonov i linjen Neidenburg—Hohenstein—Wartenburg. Genom skicklig manövrering och tillgodogörande af den sjöuppfyllda trakten lyckades den omkr. 150,000 man starka tyska armén omfatta den 240,000 man starka ryska och tillfoga den ett fullständigt nederlag, hvarvid 100,000 ryssar råkade i fångenskap, 70,000 stupade eller sårades och största delen af artilleriet gick förlorad. Genom denna seger och den 8—11 sept. något längre österut vid de Masuriska sjöarna vunna afvisades det första ryska anfallet mot Ostpreussen.  C. O. N. 
<b>Tanner</b> [tä'nə], Henry Ossawa, amerikansk målare af negerblod, f. 1859 i Pittsburg, studerade i Paris, har målat bibliska motiv: <i>Lasarus' uppväckelse</i> (1897, Luxembourgmuseet), <i>Daniel i lejongropen</i> m. fl. 
<b>Tannery</b> [tannri'], Paul, fransk lärd, f. 1843 i Mantes, d. 1904 i Pantin, en tid föreståndare för statens tobaksfabrik i Pantin, offentliggjorde åtskilliga framstående arbeten, bland hvilka må nämnas <i>La géométrie grecque</i> (1887) och 
page_number=238, index= - Tannery, Paul  - Tannhäuser  - Tannigen  - Tannilin  - Tannin  - Tanninpreparat  - Tannismut  - Tannoform  - Tannström, Nils Magnus af  - Tannu-ola 
<i>Recherches sur l'histoire de l'astronomie ancienne</i> (1893), samt utgaf flera äldre matematikers verk, såsom Diofantos' (på lat., Leipzig 1893—95) och, på uppdrag af kultusministeriet, Fermats (1891—96) samt Cartesius' (I, tills. med Ch. Adam, 1898—99). 
<b>Tannhäuser</b> [-höjser] l. Tanhuser. 1. Hufvudpersonen i en tysk medeltidssaga, en riddare, som på sina irrfärder, åtföljd af den trogne Eckart (se denne), kommer till Venusberget, i hvilket fru Venus (den antika kärleksgudinnan, som för medeltidens uppfattning blifvit ett ondt väsen) håller hof. Sedan T. hos henne länge lefvat i njutning och vällust, anfäktas han af ånger, beger sig ut i solljuset och vallfärdar till Rom för att genom bikt och botöfning söka räddning för sin själ (emellertid har han måst lofva att, ifall förlåtelsen vägras, återvända till fru Venus). Påfven, som vid hans ankomst håller en staf i handen, säger, att förr skall denna grönska, än T. får Guds nåd. Med förtviflan i hjärtat drager då T. dädan och ingår ånyo i Venusberget; men efter tre dagar skjuta gröna knoppar från påfvens staf, och han låter efterspana T. i alla länder, dock förgäfves. — T.-sagan var känd i Italien ganska tidigt; där kallades Venusberget, som var förlagdt till närheten af staden Norcia, Sibyllans berg, och T:s namn finnes icke. Denna saga är poetiskt behandlad bl. a. af Tieck (1799), E. Grisebach (1869 och 1875), J. Wolff (1881), H. Heinz Ewers (1901) och P. Eberhardt (1911) samt utgör ämnet för en berömd opera af Richard Wagner, hvilken dock sammansmälter T. med Heinrich von Ofterdingen. Litt.: se nedan. — 2. Minnesångare från Salzburg eller Bajern, som lefde omkr. midten af 1200-talet, var riddare, förde ett lustigt, äfventyrligt lefverne och skref liffulla dansvisor, i hvilka han skildrar bondelifvet och landtlig älskog. Möjligt är, att denne T. själf dragits in i folkdiktningen och flätats in i en myt (se T. 1), som något påminde om hans personlighet. Jfr Grässe, "Die sage vom ritter T." (1846; 2:a uppl. 1861), E. Elster, "T. in geschichte, sage und dichtung" (1908), och V. Junk, "T. in sage und dichtung" (1911), samt V. Söderhielm i "Ord och bild", 1898. 
<b>Tannigen,</b> <i>farm.</i> Se Tanninpreparat. 
<b>Tannilin,</b> estniska namnet på Reval. 
<b>Tannin,</b> Tanninum (nlat. <i>tanninum,</i> garfämne, af ty. <i>tanne,</i> gran, i fnhty. äfven ek), <i>farm. med.</i> Se Galläpplegarfsyra, sp. 648. 
<b>Tanninpreparat,</b> <i>farm. med.</i>, ha framställts för att möjliggöra garfsyrans användning som adstringerande medel för vissa särskilda ändamål, för hvilka garfsyran själf är mindre lämplig. Af sådana preparat ha två upptagits i Sv. farmakopén, nämligen tannalbin och tannoform. <i>Tannalbin</i> utgör en förening mellan garfsyra och ägghvita (tanninalbuminat), som genom särskild preparation (uppvärmning) blifvit relativt motståndskraftig mot magsaft, men däremot sönderdelas af pankreassaft i tarmen, hvarvid garfsyra åter småningom frigöres och verkar adstringerande; medlet passerar sålunda i regel magsäcken, utan att där lösas eller utöfva någon verkan, hvilket är fördelaktigt. Tannalbinet är ett blekgult, smaklöst, olösligt pulver. Det ges invärtes vid diarré, 1 gr. i dosen intill 6—8 gr. på dagen. <i>Tannoform</i> är en förbindelse ("kondensationsprodukt") mellan tannin och formaldehyd (se d. o.), ett ljust grårödt (chokoladfärgadt), olösligt pulver, som används invärtes mot diarré, 1/2—1 gr. i dosen 3 gånger om dagen, äfven som ströpulver eller i salfva vid behandling af illaluktande sår o. d. Utom adstringering genom garfsyran afser tannoformen att verka antiseptiskt genom att frigöra formaldehyd. Utom nu nämnda tanninpreparat märkas: <i>Tannigen,</i> förbindelse mellan ättiksyra och tannin (diacetyltannin), ett ljust gulgrått, olösligt pulver, afsedt för samma ändamål som tannalbin, numera mest undanträngdt af detta; <i>tannismut,</i> förening mellan garfsyra och vismut (bitannas bismuticus), ges mot diarré i dos af 1/2 gr. flera gånger dagligen; <i>tannokoll,</i> förening mellan tannin och lim, gråhvitt, svårlösligt pulver, ges invärtes som föregående, dos 1 gr.; <i>tannopin</i> l. <i>tannon,</i> förening mellan tannin och hexametylentetramin (se d. o.), ett brunt, svårlösligt pulver, ges invärtes mot diarré, tyfus m. m. i dos af 1/2—1 gr. — afser att verka antiseptiskt genom att i likhet med tannoform i tarmen afskilja formaldehyd; <i>tannosal,</i> förbindelse mellan tannin och kreosot (se d. o.), afsedt för tuberkulosbehandling, dos 1/2—1 gr. 3 ggr om dagen o. s. v. C. G. S. 
<b>Tannismut,</b> <i>farm.</i> Se Tanninpreparat. 
<b>Tannoform,</b> Tannokoll, Tannon [-nån], Tannopin, Tannosal, <i>farm.</i> Se Tanninpreparat. 
<b>Tannström,</b> Nils Magnus af, lärd, f. 1 dec. 1777 på Frösön i Jämtland, d. 27 maj 1842 i Stockholm, blef student i Uppsala 1794 och filos. magister med hedersrum 1803 samt egnade sig sedan åt skolundervisning. Ryktet om hans gåfvor i detta afseende föranledde, att han kallades till Petersburg som lärare för excellensen Stedingks son. 1808 återvände han till Sverige med sin elev och blef 1812, med professors titel, prins Oskars lärare. Han erhöll 1815 kansliråds fullmakt och adlades 1817 (han hette förut blott T.). Då prins Oskar blef kansler för de båda universiteten, handhades ärendena mestadels af T., som 1829 officiellt blef kanslerssekreterare för Lunds universitet, hvilken befattning han innehade till sin död. T. var led. af Vitt. hist. och ant. akad. samt af Vet. akad. (1827). På universitetsangelägenheterna utöfvade han i det hela ett ganska hälsosamt inflytande, ehuru känd för att vilja draga ut på tiden med ärendenas afgörande. -rn.* 
<b>Tannu-ola</b> l. Tangnu, en omkr. 550 km. lång bergskedja i nordvästra Mongoliet, skiljer Kobdoplatån i s. från öfre Jeniseis (Ulu-kems) vattenområde. Börjande något ö. om föreningen af bergskedjorna Sailjugem och Saganska bergen, n. om sjön Urju-nor, ungefär under 50° 30′ n. br. och 89° ö. lgd, sträcker den sig i östnordöstlig riktning n. om sjöarna Urju och Ubsa och får sedan en riktning något mot s. ö. och slutar nära Selengas biflod Telgir-morin. I förhållande till Kobdoplatån (700—800 m.) synes T. ej hög, men är dock flerstädes närmare 3,000 m., med flera partier öfver snögränsen. Bergarterna äro hufvudsakligen paleozoiska skiffrar och kalksten jämte granit och porfyr. Den rika nederbörden ger 
page_number=239, index= - Tannu-ola  - Tannåker  - Tannaes, Marie Kathrine Helene  - Tanrek  - Tansimat  - Tanska  - Tansley, Arthur George  - Tant  - Tanta  - Tantae molis erat romanam condere gentem  - Tantal  - Tantali kval  - Tantalisk  - Tantalit  - Tantalitgruppen  - Tantallampan  - Tantalos 
upphof till en mängd vattendrag och en rik skogsvegetation, i synnerhet på norra sidan. Wbg. 
<b>Tannåker,</b> socken i Jönköpings län, Västbo härad. 3,092 har. 318 inv. (1917). Annex till Bolmsö, Växjö stift, Västbo kontrakt. 
<b>Tannæs,</b> Marie Kathrine Helene, norsk målarinna, f. 1854 i Kristiania, elev vid Tegneskolan där 1872—75, senare af flera norska konstnärer samt 1885 och 1888 af Courtois, 1892 af Puvis de Chavannes i Paris, vistades 1898 och 1902 i Italien och utställde första gången 1883 i Kristiania, senare på de flesta norska expositioner, i Paris 1889 och 1900, München 1901 samt på jubileumsutställningen i Kristiania 1914. Hon är representerad i statens konstmuseum och i de flesta andra norska samt i många utländska samlingar. Hennes bästa konst (företrädesvis landskapsbilder med motiv från öfvergången mellan höst och vår) röjer robust naturalism och sund lifs- och naturglädje. K. V. H. 
<b>Tanrek,</b> <i>zool.</i> Se Borstigelkottar. 
<b>Tansimat.</b> Se Tanzimat. 
<b>Tańska,</b> Klementyna. Se Hoffmann 2, sp. 914. 
<b>Tansley</b> [tä'nṡli], Arthur George, engelsk botanist, f. 1871 i London, biträdande professor i botanik vid universitetet där 1895—1906, sedan föreläsare vid universitetet i Cambridge, är en ifrig representant för den ekologiska växtgeografien. Han har utgett <i>Types of british vegetation</i> (1911) och utger (sedan 1906) tidskr. "The new phytologist". C. Lmn. 
<b>Tant</b> (fr. <i>tante,</i> picardiedial. <i>ante,</i> af lat. <i>amita,</i> faster), faster; moster; farbroders eller morbroders hustru; tillgifvenhetsbenämning på närmare bekanta äldre damer. 
<b>Tanta,</b> hufvudstad i egyptiska prov. (mudirije) Gharbije mellan Nilarmarna Rosette och Damiette, vid föreningspunkten för järnvägarna från Kairo till Alexandria och Damiette och från T. till Schibin el-Kom. 54,437 inv. (1907). Tre årliga marknader i förening med muhammedanska fester (i jan., april och aug.), hvilka äro de största i Egypten och enligt en uppgift besökas af 1/2 mill. människor. 
<b>Tantæ malis erat romanam condere gentem,</b> "Så mödosamt var det att grundlägga romerska riket", hexameter, citat från Vergilius' Æneid I, 33. Citatet har öfvergått till ordspråk, tillämpadt på olika sätt, med eller utan ironi. 
<b>Tantal,</b> <i>kem.</i>, ett af A. G. Ekeberg (se denne) 1802 upptäckt metalliskt grundämne, hvars namn hänsyftar på fabeln om Tantalos, alldenstund tantals oxid icke löses af syror. Tantal finnes i naturen, alltid i förening med syre och oftast åtföljd af niobium (se d. o.), titan, tenn samt volfram, såsom beståndsdel i några sällsynta mineral, t. ex. tantalit och yttrotantal. Metallen, hvars atomvikt (tecknad Ta) är 181,5, eller ungefär dubbelt så hög som niobiums, kan erhållas genom reduktion af oxiden med kol. Ren tantal, som först 1904 framställdes af Werner v. Bolton, har så värdefulla egenskaper, att metallen skulle få stor användning, om den kunde erhållas tillräckligt billigt. Den har stålets hårdhet, men är tillika smidig, så att den kan valsas till tunnaste bleck och dragas till tråd. Den är mycket tung, eg. v. 16,6, och smälter först vid 2,850°. På grund af sin svårsmälthet användes den en tid för tillverkning af elektriska glödlampor (se Glödlampa, sp. 1351), men har numera i dessa ersatts af metallen volfram. Då metallen är luftbeständig vid vanlig temperatur och ej angripes af andra syror än fluorväte, har den fått användning för tillverkning af skrifpennor och skulle med fördel kunna användas till syrebeständiga kärl. Tantals högsta oxid, vanligen benämnd <i>tantalsyra,</i> är sammansatt efter formeln Ta2 O5 och bildar ett hvitt, osmältbart, i syror olösligt pulver. P. T. C. (K. A. V—g.) 
<b>Tantali kval.</b> Se Tantalos. 
<b>Tantalisk,</b> som liknar Tantalos' öde och kval. Se Tantalos. 
<b>Tantalit,</b> <i>miner.</i>, en hufvudsakligen af ferrotantalat och ferroniobat bestående, svart, hård och tung förening, som vanligen innehåller något tenn samt är funnen i Sveriges och Finlands pegmatiter. Ant. Sj.* 
<b>Tantalitgruppen</b> l. Kolumbit-tantalitgruppen, <i>miner.</i>, innefattar sådana mineral, som i hufvudsak bestå af ferrotantalat och ferroniobat med något manganoxidul och tennoxid. De utmärkas genom hårdhet och tyngd (eg. v. 5,6—6,8), kristallisera i rombiska systemet samt bilda en isomorf grupp, hvars ena ändled utgöres af niobatet <i>kolumbit,</i> det andra af tantalatet <i>tantalit.</i> Deras förekomst är bunden vid granitiska pegmatiter, och de äro kända företrädesvis från Skandinavien, Ural, Grönland och Nord-Amerika. Tantalit beskrefs först af den svenske kemisten Ekeberg 1802, som i dess afart <i>yttrotantalit</i> upptäckte metallen tantal. Hj. Sj. 
<b>Tantallampan.</b> Se Elektrisk belysning, sp. 333, och Glödlampa, sp. 1351. 
<b>Tantalos</b> (grek. <i>Τάνταλος,</i> lat. <i>Tantalus</i>), sagokonung, hvars härskarsäte låg vid berget Sipylos i Lydien. Äfven nämnes han som konung i Frygien eller i Paflagonien. De grekiska fornsagorna beteckna honom som en son af Zeus och nymfen Pluto (rikedomen) samt prisa ej mindre hans omätliga, till ett ordspråk vordna rikedom än det förtroliga umgänge, hvarmed han bevärdigades af de odödlige gudarna. Så mycken lycka kunde ej den dödlige bära utan att förhäfva sig och därmed framkalla sitt fall. Om arten af hans förbrytelse ha sagorna olika uppgifter, såsom att han förrådt gudarnas hemligheter eller åt andra dödliga meddelat den nektar och ambrosia, som han tillegnat sig vid gudarnas bord, eller att han för att pröfva gudarnas allvetenhet till en måltid för dem anrättat sin son Pelops o. s. v. Några sagor, först omtalade i Odyssén, låta honom i underjorden pinas af evig törst och hunger, oaktadt han står i vatten ända till hakan och härliga frukter hänga tätt ofvan hans hufvud. Men såväl vattnet som frukterna draga sig undan, då han vill tillegna sig något däraf. Att "lida Tantali kval" är därför ett bildligt uttryck om den, som i åsyn af rika håfvor af en eller annan orsak är urståndsatt att njuta dem. Andra sagor — hos Pindaros, Euripides m. fl. — låta ett klippstycke hänga öfver hans hufvud och ständigt hota att falla ned. I en af Polygnotos utförd målning i Delfi voro båda dessa former af straff förenade. Genom sin son Pelops var T. stamfader för pelopidernas ätt, inom 
page_number=240, index= - Tantalos  - Tantalosbägare  - Tantalsyra  - Tantalus  - Tantardini, Cavaliere Antonio  - Tant de bruit pour une omelette  - Tante  - Tantia Topi  - Tantième  - Tanto  - Tantoyuca  - Tantra 
hvilken vilda lidelser och hemska förbrytelser gingo i arf från släktled till släktled. Hans dotter var den olyckliga Niobe. A. M. A.* 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tantalosbägare</b> (Tantalus-) l. Vippe, stundom Diabetes, ett kärl, hvari en häfvert är anbringad på så sätt, att det kortare benet slutar nära kärlets botten och det längre, som går genom bottnen, utmynnar något under denna (se fig.). Fylles kärlet med en vätska, rinner denna ut genom det längre häfvertbenet, så snart vätskan stiger öfver häfvertens högsta punkt. Fylles bägaren icke så mycket, att vätskan når upp till häfvertens högsta punkt, rinner vätskan icke ut. Men om man, t. ex. för att dricka, lutar den så, att vätskan når upp till nyssnämnda punkt, börjar vätskan rinna ut och slutar icke rinna, förrän vätskeytan sjunkit till jämnhöjd med ändan af häfverten vid bägarens botten. Principen för tantalusbägaren är på flera sätt tillämpad på leksaker, som gå under namnet trollbägare (ty. <i>vexirbecher</i>). Enligt samma princip verkar en <i>intermittent källa</i> (se d. o.). A. Bi—n. (T. E. A.) 
<b>Tantalsyra,</b> <i>kem.</i> Se Tantal. 
<b>Tantalus.</b> Se Tantalos. 
<b>Tantardini,</b> Cavaliere Antonio, italiensk skulptör, f. 1829 i Milano, d. där 1879, utmärkte sig för ideal uppfattning, ädel formgifning och högt utvecklad teknik. Bland hans arbeten äro <i>Uppståndelsens ängel</i> (Trieste), <i>Badande flicka</i> (många reprod.), <i>Historiens gudinna</i> (för Cavourmonumentet i Milano), <i>Faust och Margareta, Voltas staty</i> (Pavia), porträttbyster af <i>Dante, Goethe</i> m. fl. 
<b>Tant de bruit pour une omelette.</b> Se Bruit. 
<b>Tante</b> [tã't], fr. Se Tant. 
<b>Tantia Topi,</b> indisk upprorsledare, f. omkr. 1819, afrättad 18 april 1859, var en braman af marattisk härkomst och tillhörde Nana Sahibs (se d. o.) förtrognaste medhjälpare vid organiserandet af 1857 års stora uppror i Indien. Han anses ha varit den egentlige anstiftaren af massakern i Cawnpur. T. led därpå ett par nederlag mot generalerna Havelock och Campbell samt ledde sedan med mycken militär skicklighet vid sidan af prinsessan (<i>rani</i>) af Jhansi försvaret af denna fästning mot sir Hugh Rose (se d. o.). Vid Jhansis fall (mars 1858) lyckades T. undkomma, intog därpå för en kort tid Gwalior, men besegrades 22 juni 1858 vid Naora-Alipur af Rose, hvarefter det farliga upproret i mellersta Indien kunde anses undertryckt. T. flydde inåt Rajputanas djungler, men uppspårades, fängslades, dömdes till döden och afrättades. V. S—g. 
<b>Tantième</b> [tãtiǟm], fr. ("så och så stor del"), <i>hand.</i>, andel i vinsten, den med vissa procent å ett affärsföretags nettovinst utgående inkomst, hvilken tillfaller en eller annan person, som medverkar vid företaget. Tantièmer pläga tillerkännas affärs- och fabriksdisponenter, godsförvaltare o. s. v., i syfte att sporra deras intresse för högsta möjliga nettovinsts åstadkommande. Mindre ofta har man försökt att bereda arbetarna del i vinsten (tantième-lön). Skådespelsförfattare och operakompositörer pläga få uppbära tantième af nettobehållningen för hvarje föreställning (eller ett visst antal föreställningar) af deras arbeten. 
<b>Tanto</b> (under 1700-talet äfven Danto), sockerbruk i Stockholms stad, Maria församling, vid Årstaviken, anlagdt på 1700-talet för förädling af kolonialsocker. Men då affären gick dåligt, såldes det 1775 till bränneridirektionen. Sedan brännvinstillverkningen upphört, apterades det till dårhus. T. såldes 1855 till W. A. Freundt, G. F. Åhrberg, J. E. J. Dubost och C. A. H. Schwieler, som förändrade det till sockerraffinaderi. Affären ombildades 1865 till T. a.-b. (aktiekapital 2 mill. kr.; ny bolagsordning 1893, aktiekap. lägst 1,7, högst 3,4 mill. kr.). Tomtareal 65,260 kvm., tax.-v. 1,735,000 kr. Fabrikshuset uppfördes i 7 våningar med fasad mot Årstaviken. Dessutom verkstads- och reparationslokal samt ångpanne- och maskinrum, kontorsbyggnad, bostäder för bolagets tjänstemän samt 9 arbetarbostäder af modern typ med tills. 95 lägenheter. En pensionsfond för orkeslösa arbetare bildades 1870, och till denna tillsköt bolaget årligen olika belopp i mån af behof. 1907 såldes fastigheten till Sv. sockerfabriks-a.-b. 
<b>Tantoyuca</b> [-tåjo'ka], stad i mexikanska staten Vera Cruz, ö. s. ö. om S. Luis Potosi. Omkr. 12,000 inv. 
<b>Tantra</b> (sanskr., eg. "varp", "ränning" till en väf; sedan "grundlag", "norm", slutligen "lära", "lärobok"), namn på en del religiös-litterära verk, i hvilka mystik och magi spela hufvudrollen. De bilda en hufvudgrupp af de ritualböcker, som tillhöra den senare hinduismens mystik. De afse att vara vägledning eller norm (<i>tantra</i>) för bruket af en del magiska och mystiska formler, ofta i form af dialoger mellan Çiva och Durga. Tantraläran omfattar skapelsen, världens undergång, gudarnas dyrkan, förvärf af åtskilliga förmåner, framför allt vissa magiska förmögenheter, samt metoder för att uppnå förbindelse med gudomen, särskildt genom meditation. Tantra-läran har visserligen sin rot i yoga-systemet (se Samkhya, Yoga), men under blandning med hinduistiska element, särskildt dyrkan af en tillsammans med den manliga gudomen (Çiva) i intim förbindelse tänkt kvinnlig energi (<i>çakti,</i> "makt"), som i çivaismen representeras af Çivas gemål Kali l. Durga. Kulten består i en del mystiska och hemliga orgier (idkande af njutningar, som annars gälla som främmande för religiös dyrkan, såsom ätande af kött, användning af spritdrycker, promiscuella erotiska utsväfningar) under allehanda magiska åtbörder och recitering af magiska formler, upprepning af i sig själfva betydelselösa stafvelser, som skola ha magisk verkan. Fr. o. m. 600-talet fick denna mystiska praxis insteg i den s. k. nordliga buddismen (<i>mahayana</i>) och därmed äfven i den form däraf, som benämnes den tibetanska lamaismen. Det tibetanska tantra (tib. <i>rgyud</i>) bildar den 7:e afdelningen af lamaismens kanoniska skrifter (Kandjur, äldre Kaigyur) omfattande 22 bd, som innehålla beskrifningar af olika gudomliga väsen, anvisning till anordnande af mandala's (cirklar) till att mottaga eller uppfånga dessa 
page_number=241, index= - Tantra  - Tantura  - Tanuatamon  - Tanucci, Bernardo  - Tanuch  - Tanum  - Tanzimat  - Tao  - Tao  - Taodeni (Taoudeni)  - Taoism 
gudomar, vidare offer, böner, hymner, trollformler samt afhandlingar om astronomi, astrologi, kronologi, medicin och naturfilosofi. Tantravetenskapen studeras vid de tibetanska högskolorna i förbindelse med de filosofisk-metafysiska. Jfr Wurm, "Geschichte der indischen religion" (1874), Hopkins, "The religions of India" (1895), Kern, "Manual of indian buddhism" (i Bühlers "Grundriss der indoarischen philologie", III, 8, 1896, där äfven annan litteratur nämnes), och Waddell, "The buddhism of Tibet" (1895). K. F. J. 
<b>Tantura,</b> by. Se Dor, sp. 735. 
<b>Tanuatamon,</b> fornegyptisk konung. Se Egypten, sp. 1483. 
<b>Tanucci</b> [tano'tji], Bernardo, italiensk statsman, f. 1698 i ett fattigt hem i Toscana, d. 1783, gjorde sig tidigast bemärkt som professor i juridik vid universitetet i Pisa. Då Karl VII 1735 besteg Neapels tron, kallades T. till justitieminister. Han genomförde i denna egenskap en del reformer; däremot finnas ej tillräckliga skäl för den förut gängse uppfattningen, att han varit den ledande själen äfven i det öfriga reformarbete, som egde rum under Karl VII:s tid. 1755 blef T. utrikesminister, och då Karl 1759 efterträddes af sin son Ferdinand IV, sattes han i spetsen för förmyndarregeringen. Ännu sedan konungen 1767 blifvit myndig, behöll han sitt inflytande. S. å. utdref T. efter Spaniens exempel jesuiterna ur Neapel. I hela sin politiska verksamhet var han f. ö. en typisk målsman för upplysningstidens idéer. Drottning Karolina, hvars giftermål med Ferdinand (1768) T. främjat, trängde efter hand den förut allsmäktige ministern tillbaka. Slutligen blef han i onåd afskedad (1777). N. H—tz. 
<b>Tanuch,</b> släkt. Se Druser. 
<b>Tanum.</b> 1. Härad i Göteborgs och Bohus län, ingår i Kville, Tanums och Bullarens härads tingslag och i Norrvikens domsaga och fögderi samt omfattar socknarna Tanum och Lur. 35,220 har. 8,495 inv. (1917). — 2. Socken i Göteborgs och Bohus län, Tanums härad. 24,720 har. 6,518 inv. (1917), hvaraf 3,027 inv. å Gräbbestads "kyrkoområde", omfattande bl. a. Gräbbestads municipalsamhälle med 874 inv. T. bildar med Lur ett pastorat i Göteborgs stift, Vikornas norra kontrakt. Socknen är sedan gammalt känd för sin rikedom på hällristningar (se d. o.). — 3. Kronopark i Uddevalla revir, Västra öfverjägmästardistriktet, Göteborgs och Bohus län, har bildats genom inköp enl. k. br. 2 sept. 1892 af vissa delar af hemmanen Kynnestorp, Säbbskind, Solhem och Soltorp i Tanums och Kvillinge socknar. Därtill ha sedan lagts delar af utmarksområdena till kronoegendomarna Båleröd (24 mars 1905), Askjeröd (7 april 1905), Ön (16 mars 1906), Öfre Ljungby (1913), Södra Oxtorp (27 dec. 1915) och Lilla Anrås (19 jan. 1917). 766 har (1915). 3. S—r. 
<b>Tanzimat,</b> arab. (plur. af <i>tanzim,</i> "anordning", "organisation"), betyder i turkiskan politiska och borgerliga "förordningar" af högre och högsta myndigheter. I västerländsk litteratur betecknas med ordet vanligen de viktiga administrativa reformer, som utlofvades i <i>hatt-i-scherifen</i> ("Nådiga skrifvelsen"), daterad Gülchané 1839 (jfr Turkiet. Historia). H. A.* 
<b>Tao</b> i kinesiska ortnamn betyder ö. 
<b>Tao,</b> ett i kinesisk filosofi och religion härskande grundbegrepp, betyder urspr. "väg" och betecknar särskildt himmelens väg, årets förlopp, världens kretslopp tänkt som en himmelens vilja, hvilken det är människans plikt att lyda blindt och ödmjukt underkasta sig. Skulle hennes handlingar kollidera med detta allsmäktiga tao, kommer ovillkorligen en konflikt att uppstå, i hvilken hon som den ofantligt mycket svagare parten oundvikligen måste duka under. Som världsprincip klyfves tao i två principer eller naturkrafter, som genomtränga hela tillvaron: Yin och Yang. Yin motsvarar jorden, som är kall och mörk, och Yang himmelen, som är varm och lysande; de äro resp. det kvinnliga och det manliga i Kosmos' själ. "Människan är en produkt af Himmelens och Jordens verksamhet, af föreningen af Yang och Yin, hon består af de fem elementens finaste andedräkt" (Li-ki). Människans moraliska uppgift är att i sig låta den ljuse Yang segra öfver den mörke Yin. Detta sker genom lydnad mot tao eller rättare konformitet med tao, och detta ord blir således uttryck för den högsta moraliska plikten, den rätta vandeln. Dessa föreställningar äro gemensamma för de olika kinesiska systemen och genomtränga det officiella bland dessa, konfucianismen. En särskild karaktär har tao emellertid i det system, som efter tao fått namnet <i>taoismen,</i> hvilken funnit sitt klassiska uttryck i filosofen Lao-tses (se denne) skrift <i>Tao-te-king</i> ("boken om Tao-vandeln"). I denna uppfattas tao panteistiskt som en mystisk naturmakt af öfverpersonlig art, en funktion, som genomtränger och behärskar allt, fastän den är stilla och anspråkslös, ja passiv. "Tao verkar utan att handla", liksom "vattnet öfvervinner allt utan att handla" och "solen ger lif åt alla ting utan att befalla". Denna filosofi, som innebär en radikal protest mot det kinesiska administrationssystemet, resulterar i en egendomlig passiv och känslig moralitet, hvars grundsats är, att "det mjuka öfvervinner det hårda" och "det svaga det starka" och därför anbefaller en universell godhet, mildhet och ödmjukhet som den högsta dygden. "Mot dem, som äro goda mot mig, är jag god; mot dem, som äro onda mot mig, är jag också god; således bli alla goda". — I sin nuv. populära form är taoismen, som är en i den kinesiska kättarlagen principiellt förbjuden sekt, degenererad till vidskeplig mystik och magi, där tao betraktas och behandlas som en trollkraft. Se De Groot, "The religion of the Chinese" (1910) och "Religion in China; universism" (1912), Mose Chiu, "Kritische betrachtung über Lau-tze und seine lehre" (1911), N. Söderblom, "Ur religionernas historia" (1915, s. 9—24), och Edv. Lehmann, "Stället och vägen" (1917, s. 134—153). Edv. Lehmann. 
<b>Taodeni</b> (Taoudeni), stad i västra Sahara, vid karavanvägen mellan Timbuktu och Marokko. Den ligger n. ö. om det stora område, som på kartorna betecknas med namnet ed-Djouf, och omges af <i>reg</i> (hård sand) med dyner samt har hvarken palmer eller trädgårdar, men har god tillgång på vatten. T. har sin största betydelse genom sina saltgrufvor, som förse hela västra Sahara med salt. Folkmängden uppges till omkr. 4,000. 
<b>Taoism.</b> Se Tao. 
page_number=242, index= - Taormina  - Taotai  - Taoudeni  - Tapajoz  - Tapamanu  - Taparelli  - Tapas  - Tapej  - Taperiansaccisen  - Tapes  - Tapeshafvet  - Tapestrymattor  - Tapeter 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Ruinerna af antika teatern i Taormina,jämte utsikt af vulkanen Etna med toppen snöhöljd.</tr></table> <b>Taormina,</b> stad i prov. Messina på Sicilien, på det tämligen branta Monte Tauro, ofvanför Taorminabukten. 205 m. ö. h. Dit upp leder en väg från stationen Giardini-Taormina på järnvägen Messina—Catania. Det milda klimatet, den rika subtropiska vegetationen och den härliga utsikten öfver Etna och det djupblå Joniska hafvet, som rullar som flytande safir mot Siciliens och Kalabriens hvitglänsande kustklippor, göra platsen till en af de skönaste på den sköna ön, och den är oaktadt sin litenhet (omkr. 4,000 inv.) mycket besökt af främlingar. Bland lokala märkvärdigheter står den delvis i berget inhuggna teatern (se fig.) främst; den är byggd på den grekiska tiden och ombyggd af romarna. Det är ännu i dag lätt att på dess scen öfvertyga sig om akustikens förträfflighet. Dessutom finnas romerska bad, ett kastell (396 m. ö. h.), en domkyrka, medeltida murar och torn, åtskilliga palats från 1300-talet i sicilisk-normandisk gotik. — Det forna <i>Tauromenion</i> var en ganska betydande stad, 396 f. Kr. grundlagd af sikuler, 358 förvandlad till en grekisk stad. Mot slutet af romerska republiken råkade staden i förfall, och under medeltiden hade den endast strategisk betydelse. J. C. 
<b>Taotai.</b> Se Tautai. 
<b>Taoudeni.</b> Se Taodeni. 
<b>Tapajoz</b> [təpəʃå's], biflod fr. h. till Amason-floden i Brasilien, uppstår af de båda källfloderna Juruena och Arinos i staten Matto grosso. Den förra upprinner n. ö. om staden Matto grosso på Serra dos Parecis, den senare n. ö. om Diamantino på Arinosplatån. Efter de båda källflodernas förening bildar T. nedanför Taguaralzinho en rad katarakter, af hvilka den öfversta kallas Salto Augusto och den nedersta Salto de São Simão. Denna omkr. 100 km. långa sträcka är otillgänglig för flodfart. Från 8° s. br. till Rio Crepores (fr. h.) mynning bildar T. gräns mellan Matto grosso i ö. och Amazonas i v., och Rio Crepore skiljer Matto grosso från det n. därom liggande Grão Para. I den senare staten inträder T. efter föreningen med Rio Crepore, bildar ofvanför Itaituba de båda nedre fallen (Caxoeira de Apué), trafikeras under sitt återstående lopp, 330 km., af ångbåtar och faller ut vid Santarem i Amasonfloden, sedan den nedanför Santa Cruz vidgat sig till ofantlig bredd. Längd omkr. 1,680 km. 
<b>Tapamanu.</b> Se Sällskapsöarna. 
<b>Taparelli,</b> italiensk släkt Se Azeglio. 
<b>Tapas,</b> <i>ind. relig.</i>, själfspäkning. 
<b>Tapej,</b> <i>bot.</i> Se Mucorineæ. 
<b>Taperiansaccisen.</b> Se Tapperiansaccisen. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td><i>Tapes pullastra.</i></tr></table> <b>Tapes,</b> <i>zool.</i>, ett musslesläkte, som kännetecknas genom aflångt skal med tre mer eller mindre djupt klufna låständer på hvarje skalhalfva och jämn undre skalrand; foten är försedd med byssus (se Blötdjur, sp. 879). Ett stort antal arter är kändt ur skilda, företrädesvis varmare, hafsområden; vid Sveriges västkust lefva tre arter, som likaledes anträffas i de postglaciala skalbankarna i Bohuslän. Några af de större arterna (5—8 cm. långa), som lefva vid de västeuropeiska kusterna och i Medelhafvet, förtäras af kustbefolkningen. — Jfr Kjökkenmödding, sp. 191, Kvartärperioden, sp. 390, Litorinahafvet och Tapeshafvet. L—e. 
<b>Tapeshafvet,</b> geologisk benämning på Nordsjön under ett visst skede af den postglaciala tiden. Se Kvartärperioden, sp. 390, och Litorinahafvet, sp. 797. E. E. 
<b>Tapestrymattor</b> [tä'pistri-]. Se Brysselmattor. 
<b>Tapeter</b> (grek. <i>tapes,</i> lat. <i>tapete, tapetum</i>), eg. väfnader, afsedda att bekläda en vägg, ett golf eller en möbel eller att göra tjänst som förhängen, således motsvarande de svenska begreppen "väggbonad", "matta" och "duk". I svenskan har ordet tapet erhållit endast betydelsen af väggbonad (se d. o.). I uttrycket "bringa något på tapeten" (fr. <i>mettre sur le tapis</i>), väcka förslag 
page_number=243, index= - Tapeter 
<b>Papperstapeter.</b> (Till art. Tapeter.) 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. "Tusenskönan", konstnärlig tapet(med höga bårder) af Walter Crane.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Konstnärlig tapet med kakaduamönster af Walter Crane.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Modern tapet med "gobeläng"-mönster affrukter, bladverk och blommor.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Modern ljus tapet med små lifligt färgadeblomknippen i mönstret.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Modern tapet med syrenmönster (violettoch grönt).</tr></table> 
page_number=244, index= - Tapeter  - Tapetgrupp  - Tapetmalen  - Tapetserarbi  - Tapetserare  - Tapetserarstift  - Tapetseri  - Tapheden 
om något, betyder tapet duk (på bordet i en myndighets rum). — Bruket att bekläda väggarna i bonings- och praktrum med väfnader kan följas tillbaka så långt, som vår kännedom om mänsklig odling sträcker sig. De förnämsta af dessa utgöras af de bildprydda haute-lisse-väfnaderna och gobelängtapeterna (se d. o. samt Haute-lisse och Väfda tapeter). Men jämte dem förekommo äfven väfda bonader af andra, i det hela enklare, slag, och sådana omtalas ofta äfven i gamla svenska slottsinventarier. Till dessa enklare tapeter höra äfven svenska, särskildt skånska, allmogeväfnader med t. ex. blå eller röda figurer och ornament mot hvit botten. Eljest anbragtes orneringen på tyget medelst broderi eller målning, och denna senare ersattes omsider genom användning af tryck (holländska kattuntapeter). — Jämte de väfda tapeterna började man alltifrån 1600-talet att i praktfullare bostäder i stor utsträckning begagna lädertapeter. Uppfinningen, känd redan under medeltiden, är sannolikt af spansk-moriskt ursprung, ehuru lädret då nyttjades för beklädnad af smärre föremål (möbler, bokband, skrin o. d.). Som material begagnades kalf-, get- och fårskinn. Mönstren intrycktes bakifrån medelst träformar; i finare arbeten bearbetades äfven framsidan med ciselering och punsning. Färgen, försilfringen och förgyllningen ("gyllenläder") pålades för hand. Som ersättning för dessa, en tid mycket allmänna, dyrbara väggbeklädnader började man under 1700-talet tillverka och använda tapeter af vaxduk med liknande mönster. Någon allmän användning synas dessa tapeter likväl aldrig ha erhållit. — Det slag af väggbeklädnad, som i nyare tid utträngt de äldre slagen, är dock papperstapeterna. Man kan spåra deras användning redan under 1600-talet, och de synas ha haft sin förebild i de kinesiska tapeter af ungefär liknande slag, som infördes till Europa genom de ostindiska handelskompanierna. I början målades mönstret för hand, men sedermera användes tryckning för hand genom schabloner eller tryckformar, ofta af ett mycket stort antal för samma mönster. Den första fabriken för tryckning af papperstapeter lär ha inrättats i England 1746. 1780 utförde bröderna Georg och Fr. Echardt i Chelsea tapettryck såväl på väfnader, såsom siden och linne, som på papper. Först i början af 1830-talet blef dock bruket af papperstapeter mera allmänt genom användning af <i>rullpapper</i> i långa banor, hvaremot man förut måst sammanklistra flera ark till en pappersrulle. — Tapettryckning bedrifves numera alltid fabriksmässigt, och mönstren tryckas från en eller flera roterande valsar med mönster i relief eller gravyr, hvarje mönster fordrande lika stort antal valsar, som svarar mot antalet färger. En god tryckmaskin kan åstadkomma omkr. 2,000 rullar om dagen med mönster i 4—5 färger. — Antingen kan mönstret (se fig. 1—5) anbringas på hvitt, ofärgadt papper, <i>vanliga tapeter,</i> eller på s. k. massafärgadt (genomfärgadt) papper, <i>naturelltapeter,</i> eller på ett med färg på hela ytan bestruket papper, <i>bottentapeter.</i> — Under slutet af 1800- och början af 1900-talet arbetade man i England (William Morris, Walter Crane m. fl.) på att höja den konstnärliga nivån inom tapettrycket genom att införa lämpliga mönster och harmoniska färgsammanställningar, vanligen ljusa, glada färger (engelsk tapetstil; fig. 1 o. 2). — Bland särskilda slag af tapeter må anföras följande: <i>Unitapeter</i> äro enstaka mönster, handtryckta, ofta mycket dyrbara i tillverkning. Hos <i>stofttapeter</i> är papperet först tryckt med en oljefernissa och sedan öfverpudradt med fint klädesstoft erhållet som affall vid siden- och klädesfabriker (velours à soie, velours, cheviot etc.). Hit höra <i>filttapeter.</i> En af art af dessa är <i>ingraintapeter,</i> tryckta på två papperslager, det öfre genomfärgadt naturellpapper, öfverpudradt med små fibrer. <i>Lädertapeter</i> äro tryckta på särskildt tjockt papper med mönster i relief, imiterande läderplastik. <i>Relieftapeter</i> ha mönster, framställda i särskild goffrerings- eller appreturmaskin samt imiterande olika material, såsom siden, rips, läder, moaré, chagrin, marokäng m. fl. <i>Linkrusta tapeter</i> (införda på 1880-talet af engelsmannen F. Walton) tillverkas sålunda, att en tjock, oxiderad linolja utvalsas i tunna skikt, beströs med pulveriseradt korkaffall och pressas på ett underlag af lärft eller tjockt papper. <i>Imitationstapeter</i> ha mönster och äro afsedda att imitera olika material, såsom siden, trä, marmor, porslin m. m. Äfven äkta siden- och trätapeter förekomma, de senare af träfaner, limmadt på tyg eller papper. <i>Anaglyptatapeter</i> (uppfunna af engelsmannen Palmer 1889) ha reliefmönster af pappersmassa, som pressats i formar. — I samband med tapetfabrikationen står tryckning af bårder och taktapeter, som framställas på i hufvudsak samma sätt som tapeter. Se J. Bottiger, "Svenska statens samling af väfda tapeter" (3 bd, 1895—96). (G. S—n.) 
<b>Tapetgrupp,</b> <i>trädg.</i>, en grupp, tätt planterad med låga, olikfärgade blomplantor eller bladväxter, som ordnas i ett bestämdt mönster, så att de liksom bilda en på marken utbredd matta. De mönster, som härvid komma till användning, äro antingen geometriska eller fantastiska (ymnighetshorn, fjärilar, vapensköldar o. s. v.). Ofta planteras en eller flera höga växter på rabattens midt. Rundt omkring sättas i rader eller olika fält låga färgstarka blommor och ytterst en eller ett par rader olikfärgade bladväxter, som i regel måste klippas för att hållas jämna och täta. Oftast läggas tapetgrupperna på plan mark, men ibland nedsänkas de i gräsmattan eller höjas upp ofvan denna. Barockens blomsterparterr anses vara tapetgruppens ursprung, men först under 1800-talet kommo tapetgrupperna till full utbildning, olämpligt nog just i den engelska trädgårdsstilen. Användningen af tapetgrupper har gått starkt tillbaka, och i moderna anläggningar ser man dem mera sällan annat än för geometrisk utsmyckning af regelbundet formade gräsmattor på offentliga platser. C. G. D. 
<b>Tapetmalen,</b> <i>zool.</i> Se Malfjärilar, sp. 627. 
<b>Tapetserarbi,</b> <i>zool.</i> Se Megachilinæ, sp. 1464. 
<b>Tapetserare.</b> Se Tapisseri. 
<b>Tapetserarstift.</b> Se Spik, sp. 715. 
<b>Tapetseri.</b> Se Tapisseri. 
<b>Tapheden,</b> namn på en hedsträcka ö. om Viborg, Danmark, där danske prinsen Otto, son till Kristofer II, blef slagen och tillfångatagen af 
page_number=245, index= - Tapheden  - Taphrina  - Tapia, Eugenio  - Tapiau  - Tapinoma  - Tapio  - Tapio-Szent-Marton  - Tapir  - Tapirbark  - Tapisseri  - Tapissière 
holsteinske grefven Gert 7 okt. 1334; den är i nyaste tid nästan h. o. h. uppodlad. E. Ebg. 
<b>Taphrina</b> Fr., Blåssvamp, <i>bot.</i>, svampsläkte utgörande typen för fam. <i>Exoascaceæ</i> bland askomyceterna. Alla arterna äro parasiter, i synnerhet på träd och buskar af hängeväxter, lönnar och prunoidéer. Asci bildas direkt af myceliet, som utbreder sig i bladen eller frukterna mellan kutikulan och epidermiscellernas ytterväggar. Svampen åstadkommer deformationer af olika slag, såsom häxkvastbildning (se Häxkvast), buckling eller krusning af bladen (Se Krussjuka) eller uppsvällning af frukterna, t. ex. hos plommon, s. k. plommonpungar. G. L—m. 
<b>Tapia,</b> Eugenio, spansk författare, f. 1776 i Avila, d. 1860 i Madrid, verkade en tid som advokat och tidningsman, var 1810—20 redaktör af regeringens tidning "La Gaceta", blef 1821 deputerad, men landsförvisades 1824 jämte andra liberaler. Vid sin återkomst till fäderneslandet blef T. öfverdirektör för undervisningsväsendet, invaldes i Spanska akad. och var 1843—47 öfverbibliotekarie vid Nationalbiblioteket. T. begagnade flera pseudonymer. Så publicerade han under pseudonymen El licenciado Machuca <i>Ensagos satíricos en prosa y verso</i> (1820) och under pseud. Don Valentín del Mazo y Correa <i>La bruja, el duende y la inquisición</i> (1837), ett romantisk-burleskt skaldestycke. Vidare att nämna äro <i>Poesías líricas, satíricas y dramáticas</i> (1821), tragedierna <i>Agamemnón</i> och <i>Cosroas y Siroe,</i> dramerna <i>La Acelina, La madrastra, La soltera suspicaz, El hijo predilecto</i> och <i>Idomeneo.</i> T:s förtjänstfullaste arbete anses vara <i>Historia de la civilización Española desde la invación de los árabes hasta la época presente</i> (4 bd, 1840). T. är intagen i Spanska akad:s "Catálogo de autoridades de la lengua". Se Rivadeneiras "Biblioteca de autores españoles", bd 67. Ad. H—n. 
<b>Tapiau,</b> stad i preussiska reg.-omr. Königsberg (Ostpreussen), vid järnvägen Königsberg—Eydtkuhnen och Pregel, som där utsänder Deime till Kurisches haff. 5,986 inv. (1910). Liflig industri och handel. Tyska ordens 1351 uppförda slott, där ordens siste högmästare och den förste hertigen af Preussen, Albrekt af Brandenburg, dog (1568), är nu förbättringsanstalt. 
<b>Tapinoma,</b> <i>zool.</i> Se Dolichoderinæ. 
<b>Tapio</b> [ta'piå], <i>finsk myt.</i>, skogs- och jaktgud i de finska runorna, synes vara en personifikation af skogen. Namnet är af oviss härledning. K. B. W. 
<b>Tapiocca,</b> Tapioka. Se Manihot, sp. 772. 
<b>Tápió-Szent-Márton</b> [tā'piå-sänt-mārtån]. Se Szent-Márton. 
<b>Tapir,</b> <i>Tapirus, zool.</i>, ett till ordn. <i>Perissodactyla</i> (se Ungulata) hörande däggdjurssläkte, som skiljer sig från öfriga till denna ordning hörande djur genom förekomsten af fyra med hofvar försedda tår å fram- och tre å bakfötterna, genom sin till en kort, rörlig snabel förlängda nos samt genom tandsystemets beskaffenhet: sex framtänder ofvan och nedan, hörntänder samt sju kindtänder i öfver- och sex i underkäken, hvilka kindtänder alla till formen öfverensstämma med hvarandra. I öfrigt utmärkas tapirerna genom jämförelsevis ringa storlek — hos ingen art öfverstiger kroppens längd 2,6 m. eller höjd 1,7 m. —, genom långdragen kropp, aflångt hufvud och kort svans. Man känner fem arter, af hvilka en förekommer i södra Asien, de öfriga i Central- och Syd-Amerika. Släktet uppträder redan under miocenperioden i Europa och har sedan denna tid ej undergått några anmärkningsvärda förändringar. Tapirerna äro fredliga växtätare, som vistas i de på vattendrag och kärr rika delarna af urskogarna, där de uttrampa gångstigar åt sig. De äro i rörelse företrädesvis om natten. Mycket rädda, fly de i allmänhet för hvarje fiende och störta i vattnet, där de simma och dyka med stor skicklighet. Liksom flodhästen går tapiren gärna omkring på bottnen under vattnet. Honan föder en eller två ungar, hvilka liksom vildsvinens äro randiga. Alla tapirarterna jagas för köttets och hudens skull. De bäst kända arterna äro schabraktapiren, <i>T. indicus,</i> som har tät och svart hårbeklädnad, med en schabrakformig, hvitaktig fläck öfver rygg och sidor, samt förekommer i Öst-Asien från Tenasserim och Malakka till Sumatra och Borneo, och amerikanska tapiren, <i>T. americanus</i> (se fig.), hvars hårbeklädnad är mörkt gråbrun och från nacken till skulderbladet förlänger sig till en kort, styf man. Den amerikanska tapiren förekommer i större delen af Syd-Amerika. Den förföljes lika ifrigt af de stora kattarterna, jaguaren och puman, som af människan. Den trifs godt i Europas zoologiska trädgårdar. — Redan under oligocenperioden uppträdde släktets stamfader (<i>Protapirus</i>) i Europa. L—e. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Tapirbark,</b> <i>farm.</i> Se Drimys och Malambobark. 
<b>Tapisseri</b> (fr. <i>tapisserie,</i> af <i>tapis,</i> matta, duk), en gemensam benämning på mattor, väggbonader, dukar, möbelbeklädnader, prydda medelst för hand antingen genom väfning (flätning) eller genom broderi utförda ornament och figurer, således haute-lisse- och basse-lisse-väfnader, gobelänger, smyrnamattor, broderade dukar o. d. — I äldre svenska återgafs ordet folketymologiskt med tapetseri, hvaraf ännu benämningen tapetserare på den, som uppsätter eller på sin behöriga plats anbringar detta slags föremål (vanliga tapeter däremot uppsättas af handtverksmålaren). — I den nyare svenskan har ordet tapisseri erhållit den speciella betydelsen af broderi på stramalj medelst korsstyng, det enklaste och lättaste af alla hithörande arbetssätt. 
<b>Tapissière</b> [-iǟr], fr., ett slags stor, helöppen vagn med bänkar och tak, mycket bruklig som 
page_number=246, index= - Tapissière  - Tapolcza  - Tapoly  - Tapotement  - Tapp  - Tappaxellutning  - Tappborrar  - Tappehorn, Fanny  - Tappeiner, Hermann von  - Tapperhetsmedaljer  - Tapperians-accisen  - Tappert  - Tappert, Wilhelm  - Tappfriktion  - Tappgevär  - Tapplager  - Tappning 
omnibus i Paris vid turisttrafik, bröllop, färder till kapplöpningar o. s. v.; dylik vagn för möbel- och varutransport. 
<b>Tapolcza</b> [ta'påltsa], kommun i ungerska komitatet Zala. Omkr. 6,000 inv., mest rom.-katolska ungrare. Vinodling. Badanstalt. 
<b>Tapoly</b> [ta'påj], ruten. <i>Topla,</i> flod i öfre Ungern, uppstår i norra Skogskarpaterna på norra sidan af Mincsolberget (kom. Sáros), rinner mot s. parallellt med Ondava och förenar sig med denna nedanför Parnó. Längd 125 km. 
<b>Tapotement</b> [-påtmã'], fr. Se Massage, sp. 1188. 
<b>Tapp.</b> 1. <i>Artill.</i> Se Kanon, sp. 779 och 782, — 2. <i>Bygnk.</i>, dets. som droppe. Se Droppar. — 3. <i>Jaktv.</i>, de sista i ändtarmen kvarblifvande exkrementresterna hos den i ide hvilande björnen. — 4. <i>Mek.</i> Se Axeltapp. Gängtappen är ett verktyg för skärning af gängor i skrufmuttrar och med dem jämförliga maskindelar. Den består af en vid ena ändan något konisk skruf af stål, på hvilken gängorna före härdningen blifvit genom fräsning eller filning längsefter delvis borttagna, så att rader af skärande ytor därigenom bildas (se Gängkloppa, fig. 2). Den instickes i det hål, som skall gängas, och vrides medelst en klofve eller annat lämpligt verktyg ett visst antal hvarf, hvarvid en del af godset i hålet småningom bortskäres och gängor där bildas. — 5. <i>Sjöv.</i> Se Ankare 1, sp. 1049—50 och fig. 1 g. 3. G. G.  4. O. E. W. 
<b>Tappaxellutning,</b> <i>krigsv.</i>, vid en artilleripjäs den vinkel tapparnas (se Kanon, sp. 779) axel till följd af uppställningsmarkens lutning i sidled bildar med horisontalplanet. Lutningen har till följd, att skottet får en sidafvikning (åt den lägre sidan till), och för att förhindra detta vidtagas vid riktningen särskilda korrektioner. Jfr Riktmedel och Riktning, sp. 411. G. af Wdt. 
<b>Tappborrar,</b> <i>maskinb.</i> Se Borrar, sp. 1215. 
<b>Tappehorn</b> [-hårn], Fanny. Se Bertram 2 (där dock oriktigt står Tappenhorn) och Moran-Olden. 
<b>Tappeiner,</b> Hermann von, tysk farmakolog, f. 1847, blef 1872 med. doktor, 1879 fysiologie professor vid Tierarzneischule i München, 1884 e. o. professor i medicinsk kemi och 1893 ord. professor i farmakologi vid universitetet där. Utom en <i>Lehrbuch der arzneimittellehre</i> (1890; 6:e uppl. 1907) har T. utgett ett stort antal vetenskapliga undersökningar, bland hvilka märkas hans uppvisande af bakteriernas betydelse för cellulosajäsningen i växtätarnas tarmkanal och hans studier öfver fluorescensens inflytande på särskilda processer i kroppen. R. T—dt. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tapperhetsmedalj, åtsidan.(Frånsidan bär Svärdsordenstecken)</tr></table>. <b>Tapperhetsmedaljer,</b> militära hederstecken för ådagalagd tapperhet i krig, utdelades första gången i Sverige under 1788—90 års krig och voro då af silfver. Under finska kriget 1808 gåfvos dylika äfven af guld. Genom k. bref 24 mars 1807 och 10 juni 1809 bestämdes, att två slags tapperhetsmedaljer skulle utdelas, näml. <i>För tapperhet i fält</i> och <i>För tapperhet till sjöss.</i> Dessa medaljer äro af guld för officerare och af silfver för underofficerare och manskap samt bäras på bröstet i blått och gult band. C. O. N. 
<b>Tapperians-accisen</b> (af <i>tappa</i>), Taperians-accisen, namn på den i Sverige på 1600- och 1700-talen förekommande afgiften till staten för utskänkning och utminutering af utländska drycker. 
<b>Tappert,</b> ett slags öfverklädnad, som från 1300-talet till början af 1500-talet bars i Frankrike, England, Tyskland och Nederländerna. 
<b>Tappert,</b> Wilhelm, tysk musikskriftställare, f. 1830 nära Bunzlau i Schlesien, d. 1907 i Berlin, var först skollärare, studerade från 1856 musik för Kullak och Dehn samt bosatte sig 1866 i Berlin som pianolärare och musikskriftställare. I den senare egenskapen förenade han lärdom — i synnerhet i de gamla "tabulaturerna" — med en originell och blixtrande spetsig stil. Som kritiker öfvertygad wagnerian, utgaf han ett kuriöst <i>Wagnerlexikon</i> (1877; ny utvidgad uppl. 1903), innehållande alla möjliga grofheter, som skrifvits mot R. Wagner af dennes motståndare. Högt värde ega hans <i>Musikalische studien</i> (1868), särskildt uppsatsen <i>Wandernde melodien</i> (2:a tillökade uppl. 1890), där han visar, att någon s. k. melodisk originalitet strängt taget icke existerar. Broschyren <i>Das verbot der quintenparallelen</i> (1869) utgör, blott genom sin egenskap af rikhaltig samling af exempel på brott mot kvintförbudet, en dräpande kritik öfver detta föråldrade lagbud. Han skref äfven <i>Musik und musikalische erziehung</i> (1866) och <i>Richard Wagner</i> (1883), utgaf "Sang und klang aus alter zeit" (1906; ett hundratal kompositioner till luta) samt komponerade sånger och pianostycken. 1876—80 redigerade han "Allgemeine deutsche musikzeitung". A. L.* 
<b>Tappfriktion.</b> Se Friktion, sp. 1432. 
<b>Tappgevär,</b> <i>krigsv.</i> Se Handeldvapen, sp. 1312. 
<b>Tapplager,</b> <i>maskinb.</i> Se Axellager. 
<b>Tappning</b> (Punktion, Paracentesis). 1. <i>Med.</i>, en operation, medelst hvilken man uttömmer vätska från en hålighet i kroppen. Se Kateter och Troakar. — 2. <i>Metall.</i>, den operation, hvarigenom den flytande metallen från en smältugn tömmes i de formar, hvari den skall stelna. Benämningen används företrädesvis i fråga om ugnar för tillverkning af götmetall; vid masugnar kallas motsvarande operation utslag. Tappningen utföres i regel så, att metallen genom ett vid ugnens botten beläget, under smältningen medelst eldfast massa tillstoppadt hål eller, vid stjälpbar ugn, genom densammas stjälpning får nedrinna i en transportabel, med eldfast material infodrad plåtbehållare, <i>skänk,</i> och därifrån genom 1 till 4, oftast 2, i densammas botten med hål försedda formtegel, <i>tärningar,</i> i formarna, <i>kokillerna.</i> Hålen i tärningarna öppnas och slutas genom s. k. <i>stoppare,</i> af eldfast tegel, som inifrån tryckas mot dem. — 3. (Intappning) <i>Skpsb.</i>, föreningen mellan ändan af ett timmer och sidan af ett annat, då i det förra timret göres en tapp, som passar in 
page_number=247, index= - Tappning  - Tappström  - Tappstudsare  - Tapptryck  - Tappugnar  - Taprobane  - Tapti  - Tapto  - Tapua  - Tapurer  - Taquary  - Tara  - Tara  - Tara  - Tarabulus 
i motsvarande hål i det senare. Tappningen  sammanhålles af 2 skenor, lagda på ömse sidor om  densamma och förenade med hvarandra medelst  bultar. Tappning används å träfartyg bl. a. vid  akterstäfvens och akterstäfföljarens förening med  kölen.       1. (J. Å.)  2. F. S—e.  3. C. K. S. 
<b>Tappström,</b> sund i Mälaren mellan Lofön och  Ekerön, förmedlar sjöfarten mellan Mälarens  östligaste fjärdar och den i Norra Björkfjärden  utmynnande Långtarmen (mellan Ekerö, Munsö  och Svartsjölandet). Öfver sundet går en bro, som  sammanknyter landsvägstrafiken på ofvannämnda  öar. 
<b>Tappstudsare,</b> <i>krigsv.</i>  Se Handeldvapen, sp. 1312. 
<b>Tapptryck,</b> <i>maskinb.</i>  Se Axeltapp. 
<b>Tappugnar,</b> <i>kem.</i>  Se Kalciumkarbid, sp. 593. 
<b>Taprobane,</b> forngrekiska namnet på ön Ceylon. 
<b>Tapti</b> [ta′ptī], flod på Västra indiska halfön,  rinner upp på Mahadeo-bergen s. ö. om staden  Betul i Centralprovinserna, flyter mot v. söder om  och nästan parallellt med Narbada mellan Satpura-bergen  och norra delen af västra Ghats samt faller  ut genom ett bredt æstuarium i Cambay-viken  nedanför Surate. Längd omkr. 720 km., hvaraf  omkr. 300 km. från mynningen äro farbara med  mindre farkoster. Nederbördsområdet är omkr.  77,800 kvkm. 
<b>Tapto</b> (eng. <i>tattoo</i>; fr. <i>retraite</i>), <i>krigsv.</i>, den  trum-, horn- eller trumpetsignal, som för samlad  trupp eller fartygsbesättning ges om aftonen, då  manskapet skall gå till sina kvarter eller tält, till  hvila för natten. På örlogsfartyg ges signalen  tapto endast i hamn: på svenska fartyg vanligen  kl. 9 e. m. — Ordet tapto härstammar från  Trettioåriga krigets dagar och har följande  historia. Efter taptot var all utskänkning förbjuden;  och för att någorlunda kontrollera, att detta förbud  efterlefdes, ”förseglade” profossen tunnor och  fat på det enkla sätt, att han drog ett kritstreck  tvärs öfver bottnen och tappen (däraf ty.  <i>zapfenstreich</i>). Soldathumorn var på grund däraf genast  färdig med att öfversatta aftontrummans (eller  -trumpetens) ljud med ”tapp till!”, på lågtyska  <i>tap toe!</i>  Jfr Nattskott, Reträtt och  Revelj. — Tapto kallas äfven ett eller flera  musikstycken, som blåsas af hela musikkåren, sedan  nattskottet gått. ”Svenska arméns tapto” är ett  omtyckt konsertnummer, som fordom (liksom ”Sv.  arméns revelj”) tillskrefs konung Oskar I. Sannolikt  är det komponeradt af en tysk musiker J. H.  Walch, som i början af 1800-talet var hautboist vid  Andra gardesregementet och som komponerat bl. a.  Svenska arméns paradmarsch. ”Sv. arméns revelj  och tapto” började användas omkr. 1814.  Se G.  Hjorth, ”Om svenska arméns marscher” i  ”Skånetidningen Dagen” för 11 febr. 1917.       (H. J—dt.) 
<b>Tapua.</b>  Se Santa Cruz-öarna. 
<b>Tapurer.</b>  Se Tabaristan. 
<b>Taquary</b> [təkωa′ri], Tacoary, flod i  brasilianska staten Matto grosso, rinner upp nära gränsen  till Goyaz, n. om Serra Cayapó, upptar Rio  Cozim fr. v., bildar flera fall och når därefter  sumptrakterna vid Paraguay, i hvilken den med  två armar mynnar ut mellan Corumba och  Albuquerque. Längd omkr. 750 km. 
<b>Tara.</b> 1. Flod i Montenegro, uppstår af två  från Hum.-ofabovski (1,830 m.) på Montenegros  sydgräns kommande källfloder, har nordlig  hufvudriktning genom Montenegro, men bildade före  1913 dess östra gräns mot vilajetet Kosovo, en  mycket naturlig gräns, emedan dess djupa,  svårtillgängliga cañon blott på ett par ställen vidgar sig  till mindre bäcken. Vid Montenegros nordgräns  förenar den sig med Piva till Drina. Längd omkr.  120 km. — 2. Biflod (fr. h.) till Irtysj i västra  Sibirien, uppstår i en kärrtrakt i guv. Tomsk, har  västlig riktning i en bred bädd mellan låga stränder  och en längd af omkr. 310 km., till större  delen segelbar. — 3. Stad i guv. Tobolsk, vid  Irtysj, nedanför floden Taras mynning. 7,226 inv.  (1897). Handel med sibiriska produkter.  — 4. [tā′ərā] By i irländska grefsk. Meath,  10 km. s. om Navan, ryktbar genom en isolerad,  omkr. 160 m. hög kulle, till hvilken fem vägar  konvergera från olika delar af Irland och på hvilken  ses sex cirkelrunda jordverk, hvaraf det  största, kalladt konungens, omsluter andra  jordverk, bl. a. <i>forradh</i> (”mötesplats”), en flat kulle,  med en stenpost, betraktad som ödets sten, på  hvilken de iriske konungarna kröntes. En  aflång jordvall, 230 m. lång, 14 m. bred,  representerar festsalen. Det sista irländska parlamentet  hölls där 554. På denna historiska plats talade  D. O’Connel 15 aug. 1843 inför en stor irländsk  folkförsamling. - 5. Landskap. Se Taka. 
<b>Tara</b> (it., af arab. <i>tarha</i>, eg. det bortkastade),  <i>hand.</i>, det vid varors transport nyttjade omhöljet,  emballage; vikten af emballaget (fat, lådor, balar,  mattor, korgar, flaskor o. d.); ett med hänsyn till  emballaget gjordt afdrag på en varas vikt. Genom  detta viktafdrag fås nettovikten (se Brutto och  Netto). Som tara afdrages antingen hvad  emballaget verkligen väger (<i>netto-tara</i>) eller någon  öfverenskommen oföränderlig vikt (<i>uso-</i> l. <i>usuell  tara</i>), som beräknas antingen för hvart särskildt  kolli eller i vissa procent å bruttovikten. Äfven i  andra fall än i fråga om varuemballage har  uttrycket tara kommit till användning, t. ex. i  järnvägsstatistiken, där med ”tara” förstås den rörliga  materielens vikt till skillnad från den transporterade  lastens vikt (jfr Järnvägsstatistik,  sp. 448).       (Å. W:son M.) 
<b>Tara,</b> <i>relig.</i>, en gudinna, dyrkad inom den s. k.  nordliga buddismen (<i>mahayana</i>), Avalikiteçvaras  maka, den förnämsta kvinnliga bodhisattva (Buddha  i föregående existensformer), dyrkad i synnerhet  i Nepal och Tibet, i allmänhet uppfattad som  ”frälsarinnan”, ”räddarinnan” (eg. ”den, som för  öfver till andra stranden”). Förmodligen är namnet  en omtydning af ett <i>tārā</i>, stjärnbild; som sakligt  substrat torde man få antaga en ursprunglig populär  stjärngudinna. En i sin svulstiga, öfverlastade  diktion karakteristisk hymn, som dock icke saknar  poetisk skönhet, i dess sammansmältning af religiös  extas med utomordentligt glödande jordisk sinnlighet,  har K. F. Johansson öfversatt i ”Främmande  religionsurkunder”, II, 571—579. Jfr a. st. 631  och Blonay, ”Matériaux pour servir à l’histoire  de la déesse buddhique Tārā” (1895).       K. F. J. 
<b>Tarabulus.</b> 1. T. l. Tireboli, stad i  Turkiska vilajetet Trabezon i Mindre Asien vid  Svarta hafvet, 75 km. v. om staden Trabezon  
page_number=248, index= - Tarabulus  - Tarafa  - Taragarh  - Tarahumarer  - Tarai  - Tarakanova, Augusta Timofejevna  - Tarald  - Taranaki  - Taranger, Absalon 
Omkr. 8,000 inv. T. hette i forntiden <i>Tripolis</i> och var en milesisk koloni. -—2. Städer i Syrien och Afrika. Se Tripolis. 
<b>Tárafa</b> (eg. ‘Amr ibn el-‘Abd el-Bekri) var en af de sju arabiske, för-islamitiske skalder, hvilkas till oss komna sånger bilda det ryktbara verket <i>Mu‘allakat</i> (se d. o.). T. lefde i midten af 500-talet. Om hans lefnad vet man i öfrigt föga. Redan i sin första mannaålder blef han, på befallning af konungen af Hira, efter gräsliga stympningar lefvande begrafven. (K. V. Z.) 
<b>Taragarh</b> [tārə̄gā'ə], bergfäste i Indien,  prov. Ajmere-Mervara, på en brant klippa i Aravali-bergen, öfvergafs som fäste 1832 och används sedan 1860 som sundhetsstation. Ett muhammedanskt helgons graf ditlockar en mängd pilgrimer. Vid foten af berget ligga staden Ajmere, ett Akbars palats (nu tyghus) samt ett af Jahangir uppfördt. 
<b>Tarahumarer,</b> indianfolk. Se Indianer, sp. 497 och fig. å sp. 498, och K. V. Hartman, "Indianer i nordvestra Mexiko" (i "Ymer", 1895). 
<b>Tarai</b> l. Terai ("fuktigt land") kallas den nedanför Himalayas lägre kedjor i norra Indien belägna sumpiga djungel, som sträcker sig från floden Jumna i v. till Brahmaputra i ö., ehuru namnet officiellt är begränsadt till en del af Nainital-distriktet i United provinces. Marken består af ogenomtränglig lera och skäres af otaliga, från bergen kommande vattendrag, som sipprat genom den högre upp liggande skogstrakten Bhabars porösa grus- och sandlager och bryta fram som källor vid tarais öfre gräns. Tarai äro öfverallt fuktiga och osunda samt bebos af stammar, som synas immuna mot malaria, och äro ett tillhåll för elefanter, tigrar, leoparder, björnar och andra vilda djur. 
<b>Tarakanova</b> [-åva], Augusta Timofejevna, rysk furstinna, f. 1744, d. 1810, dotter till ryska kejsarinnan Elisabet i hennes morganatiska äktenskap med A. G. Razumovskij (se d. o. 1), erhöll namnet T. efter en gammal rysk hofmannasläkt Tarakanov och bortfördes på Katarina II:s befallning till utlandet för att ej vara i vägen för dennas dynastiska planer. 1785 återhämtades hon till Ryssland och inspärrades under namnet Dositea i Ivanovska klostret i Moskva. Först efter Katarina II:s död (1796) lindrades den stränga isolering hon där var underkastad. — Hennes namn antogs af en äfventyrlig svindlerska, f. senast 1750 i Tyskland, hvilken var af slavisk eller grekisk-orientalisk börd. Denna falska furstinna T. utgaf sig först för att vara dotter till en turkisk sultan eller persisk schah, bar tid efter annan en mängd antagna namn (Betty von Oberstein, grefvinnan Pinneberg, sultaninnan Ali-Ehmed, prinsessan af Asov m. fl.) och lyckades genom förespeglingar om ett rikt arf aflocka sina älskare i Berlin, London, Gent och Paris stora penningsummor. På 1770-talet lade hon särskildt an på polska emigranter i Paris och uppträdde därvid under namnet furstinnan T. som rysk tronpretendent. Bl. a. blef hon 1774 intimt lierad med furst Karel Stanisław Radziwiłł (se d. o., sp. 899) och anträdde med honom en resa från Venezia till Konstantinopel för att söka hindra afslutandet af fred mellan Turkiet och Ryssland. Förbindelsen upplöstes dock under färden i Ragusa, och hon bodde därpå en tid i Italien. Katarina II uppdrog åt Aleksej Orlov (se d. o. 2) att med list eller våld öfverföra henne till Ryssland; hon narrades ombord på ett ryskt örlogsfartyg och fördes till Kronstadt, hvarefter hon hölls fängslad i en af Peter-Paulsfästningens underjordiska celler. En mot henne anställd rättegång ledde ej till klarhet om hennes börd, och hon afled i fängelset af lungsot 15 dec. 1775. Folkfantasien och den romantiska historieskrifningen togo senare hand om hennes mystiska öden, och särskildt blef sägnen om att hon skulle ha omkommit i cellen vid en Neva-öfversvämning mycket spridd (denna öfversvämning timade dock först 1777, två år efter hennes död). Beundrad är K. D. Flavitskijs (se d. o.) stora, i Tretiakovgalleriet i Moskva förvarade målning (1864) med denna diktade händelse som motiv. Hon är äfven hjältinnan i G. P. Danilevskijs roman Furstinnan Tarakanova (1883). Klarhet om hennes äfventyrliga öden har först bragts genom ett arbete af E. Luninski. V. S—g. 
<b>Tarald,</b> <i>bot.</i> Se Silene. 
<b>Taranaki,</b> ett annat namn på vulkanen Egmont (se d. o. 2). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taranger,</b> Absalon, norsk rättslärd, kyrkohistoriker, f. 10 aug. 1858 i Sund (Midthordland), blef student 1883, juris kandidat 1893 och doktor 1897. Han var sedan 1885 assistent i riksarkivet och 1893—98 universitetsstipendiat samt blef 1898 e. o. professor i rättshistoria vid Kristiania universitet, vid hvars praktisk-teologiska seminarium han därjämte sedan 1904 varit lärare i kyrkorätt. T. har författat bl. a. <i>Den angelsaksiske kirkes indflydelse paa den norske</i> (i "Norske historiske foren:s skr.", 1890—91), af betydelse för hela Nordens kyrkohistoria, <i>Udsigt over den norske retshistorie</i> (2 bd, 1898—1904, ofullb.), läroböckerna <i>Norsk samfundslære</i> (I, 1902, 5:e uppl. 1917; II, 1903), <i>Norsk kirkeret</i> (1910—17), <i>Norsk familieret</i> (1911, med tillägg 1916), och bd 3 (1—2, 1915—17, tidsskedet 1319—1537) af "Norges historie" (6 bd, 1909—17). Han har redigerat ser. II af "Norges gamle love 1388—1604" (bd 1—2, 1912). T. tillkallades som sakkunnig vid tvisten om Grisbådarna och vid Haagdomstolen 1909. Som led. af arbetskommittén ang. en ny kyrkoförfattning (1900) utarbetade han det organisationsförslag, som framlades i stortinget 19ll och går ut på att upprätta en "fri folkkyrka" med själfstyrelse i inre angelägenheter. Han har varit ledaren inom det parti, som anslutit sig till detta program, och varit medredaktör af partiets hufvudorgan, det strängt ortodoxa "Kristeligt ugeblad" (sedan 1910). Sin demokratiskt klerikala religiösa ståndpunkt har han framlagt i <i>Religiöse lægmandsbetragtninger</i> (1912), sitt kyrkopolitiska program i 
page_number=249, index= - Taranger, Absalon  - Tarantaise  - Tarantas  - Tarantel  - Tarantella  - Tarantelskorpionen  - Tarantism  - Taranto  - Tarantoviken  - Tarantsjer 
<i>Hvad kirkepartiet er og hvad det vil</i> (s. å.). T. var led. af 1908 års stora kyrkokommitté och af k. kyrkoförfattningskommittén s. å. samt är medlem af centralstyrelsen för norska bibelsällskapet (sedan 1905) och för Landsindremissionsselskapet. K. V. H. 
<b>Tarantaise</b> [-rãtǟṡ]. Se Tarentaise. 
<b>Tarantas,</b> namn på en i ryska riket allmänt bruklig, fyrhjulig vagn. Den bättre sorten af dessa åkdon utgöres af en starkt byggd, hel- eller halftäckt schäs. Den sämre och vanligare (tarantas-teljegan) har hjulaxlarna förenade medelst grofva trästänger, på hvilka är fäst en aflång "låda" eller korg af flätverk, alltid försedd med sufflett. I vagnskorgen finnas ej säten, utan den eller de resande ligga i densamma på hö eller medförda sängkläder. Under färder i Sibirien tillbringar resanden vanligen både dag och natt i sin tarantas. Jfr Teljega. (B. C—m.) 
<b>Tarantel</b> (it. <i>tarantola</i>), <i>zool.</i> Se Spindeldjur, sp. 723, och Tarantism. 
<b>Tarantella,</b> neapolitansk folkdans, härstammande från Taranto i Apulien, går i 3/8 eller 6/8 takt och dansas i snabbt tempo, med ständigt växande fart, af en man och en kvinna eller två kvinnor, under ledsagning af tamburin och kastanjetter. Musikformen har äfven upptagits af kompositörerna och införts af Auber i operan, af Weber i sonaten, af Rossini i sången och som karaktärsstycke för piano af flera. Om folktron rörande denna dans se Tarantism. A. L.* 
<b>Tarantelskorpionen,</b> <i>zool.</i> Se Gisselskorpioner. 
<b>Tarantism,</b> en sjukdomsföreteelse, som iakttogs uti Italien under 1300- och 1400-talen. De sjuke hemföllo först åt djup melankoli, men vid åhörandet af musik väcktes de ur sin dystra sinnesstämning och började en konvulsivisk dans ("tarantella"), hvarmed de fortsatte, tills de dignade af trötthet. Folktron tillskref denna sjukdom bettet af taranteln (se Spindeldjur, sp. 723), hvilken spindelart har sitt namn af staden Taranto i södra Italien, där den förekommer talrikt. Med tarantismen öfverensstämmande var den ungefär samtidigt med denna i Rhenprovinserna och Holland grasserande S:t Johannes- och S:t Veitsdansen (se Danssjuka, sp. 1364). Dessa företeelser måste alla uppfattas som epidemiskt uppträdande folkhysteriska yttringar, och den djupare orsaken till dem är att söka i de svåra pröfningar, som Europas folk på denna tid, då pesten rasade, hade att genomgå. En närmare orsak låg möjligen i skrämsel eller vissa vidskepliga föreställningar, och när folkhysterien så kom till utbrott, spred den sig som en andlig smitta. Motsvarigheter kunna hos vissa primitiva folk ännu iakttagas. Ett dylikt egenartadt dansraseri är den hos ainu-folket i Japan förekommande <i>imu-bakko,</i> ett annat den hos malajerna uppträdande <i>latah.</i> I båda fallen ger sig till känna en otvetydig folkhysteri. (G—s.) 
<b>Taranto</b> [-tå], stad i italienska prov. Lecce, forntidens <i>Tarentum</i> (se Tarent), ligger mellan innersta vrån af Tarantoviken och Mare piccolo (en af låga, med olivträd bevuxna stränder omgifven hafsvik), som bildar en djup, väl skyddad krigshamn med varf, dockor och arsenal, och vid järnvägslinjerna Neapel—T.—Brindisi och Bari—T. 69,278 inv. (1911) i hela kommunen. Kärnan af staden (<i>città</i>), som motsvarar Akropolis i det gamla Tarent, hvilket f. ö. låg mer åt ö., ligger mycket trångt på en ö mellan de båda af broar öfverspända kanalerna, som förena Mare piccolo med T.-viken; i v. på fastlandet ligger förstaden Borgo, handelns och industriens säte omkring järnvägsstationen, och i s. ö. på andra sidan om den 73 m. breda canal navigabile har en ny stadsdel (<i>città nuova</i>) uppstått, med breda gator och ståtliga hus, bl. a. stadsmuseet (fornlämningar från staden och dess omgifning), Palazzo degli Uffizi (1896) med stadens verk, skolor och domstolar. Staden är säte för en ärkebiskop, har en delvis moderniserad domkyrka (San Cataldo) från 1000-talet (byggd öfver en 1901 utgräfd fornkristen basilika), lyceum, gymnasium, navigationsskola och teknisk skola, idkar fiske och ostronfångst samt liflig handel med spannmål, olivolja och sydfrukter. T:s <i>cosse,</i> ett slags svarta musslor, inlagda i en särskild slags sås och förpackade i tunnor, exporteras vida omkring i Italien. Hamnen skyddas af de framför densamma liggande öarna San Pietro och San Paolo (forntidens <i>Choirades</i>). Det af fem stora, runda torn omgifna kastellet vid inloppet till kanalen och stadens öfriga befästningar härröra från Ferdinand af Aragonien och Filip II af Spanien. Byggnadsminnena från antiken äro få; viktigast är ett kanske åt Poseidon egnadt doriskt tempel, af hvilket två väldiga kannelerade pelarhälfter äro blottade. — T. har sedan 1895 anordnats till krigshamn och försetts med befästningar. Hamnen begränsas i s. af Capo S. Vito, med batteriet Vizzari; i v. af öarna S. Paolo, med pansartorn för 40 och 15 cm. kanoner och ett snabbskjutande batteri, och S. Pietro med 4 st. 28 cm. haubitser, samt i n. af Capo Bondinella med tre batterier. Af de 3 inloppen äro 2 åtminstone delvis försänkta, och det 3:e mellan Capo S. Vito och ön S. Paolo har minskats till 1,400 m. bredd. Wbg.  L. W:son M. 
<b>Tarantoviken</b> [-tå-], en från Joniska hafvet inträngande stor vik i södra Italien mellan halföarna Apulien (udden Santa Maria di Leuca) och Kalabrien (Capo colonne l. Capo di Nau), med en bredd och en längd af omkr. 140 km. Dess omgifning var i forntiden hufvudsätet för den grekiska kulturen i nedre Italien, med städerna Kroton, Thurioi, Sybaris, Siris, Heraklea, Metapontion, Taras (Tarentum) och Kallipolis. Längs kusten går järnväg från Taranto västerut. 
<b>Tarantsjer,</b> en tatarisk, med perser uppblandad stam från Öst-Turkestan, af hvilken största delen för omkr. 150 år sedan af kinesiska regeringen förflyttades till Ili-dalen (Kuldsja-distriktet) för att där bilda en motvikt mot de orolige dunganerna. Med deras tillhjälp kufvades också två dunganska uppror, men vid en tredje resning (1864—65) förenade sig tarantsjerna med dunganerna och fördrefvo kineserna. Vid kort därefter uppkomna fientligheter mellan de förbundne segrade tarantsjerna, och sedan de underkufvat de med kineserna allierade solonerna (tungusiska nybyggare) och sibo (mandschuiska kolonister) samt en del grannstammar, kirgiser (kasaker) i n. och v., karakirgiser i s. v. och kalmucker i s. ö., blefvo de herrar öfver hela Ili-dalen, där de bildade ett ordentligt, af en sultan och 
page_number=250, index= - Tarantsjer  - Tarapaca  - Tarapoto  - Tarar  - Tarare  - Taras  - Tarascon  - Tarasjtja  - Taraskofolket  - Tarasp-Schuls  - Tarasque  - Taravai  - Taraval, Guillaume Thomas 
underlydande "beker" styrdt rike. Då de där gåfvo skydd åt förrymda ryska kirgiser, ockuperades deras land af ryssarna (1871), hvilka dock genom fördraget i Livadia (1879) och gränsregleringen 1881 afträdde allra största delen däraf till Kina med den från n. i Ili infallande floden Chorgos till gräns, så att af omkr. 40,000 tarantsjer blott 5,000 stannade under ryskt välde. Till namnet sunnitiska muhammedaner, följa de vida mer uråldrig sed än islams bud (deras kvinnor gå alltid obeslöjade) och egna sig uteslutande åt jordbruk och handel, men kunna icke i detta hänseende täfla med de med dem sammanboende, mera utvecklade och driftige dunganerna. H. A.* 
<b>Tarapacá</b> [-ka'], provins i norra Chile, vid Stilla hafvet, i n. af floden Camarones skild från Tacna och af Lota från Antofagasta. Arealen beräknas till 143,225 kvkm. med 125,961 inv. (1915). Provinsen delas i fysiskt hänseende i fyra med kusten parallella, skarpt skilda områden: kustremsan med nu tömda guanolager och kustkordilleran med silfver- och kopparmalmsgrufvor, den 1,000—1,300 m. höga, på salpeter rika zonen (salitréra), på hvilken följer den 40—45 km. breda Pampa de Tamarugal, en sandöken, där dock vatten finns på djupet, medan de båda föregående zonerna äro vattenlösa samt den fjärde zonen, Serranias, berglandet med två kedjor, af hvilka den östra högre (vulkanen Isluga 5,200 m., Cerro de Carabaya 5,486 m., vulkanen Tua 4,870 m.) bildar den stora inlandsplatåns rand. De flesta floderna utsina om sommaren, endast få nå hafvet. Klimatet visar stora ytterligheter mellan dag och natt; regn äro mycket sällsynta, men marken fuktas af dagg och rimfrost. Sandstormar och täta dimmor äro vanliga. Endast på få, genom bevattning gynnade platser finns en vegetation af bomullsbuskar, bananer, sockerrör och vinrankan; provinsens rikedom ligger i dess salpeterlager jämte andra mineralrikets produkter, borax, silfver m. m., hvilka gåfvo anledning till det för Peru, dit prov. förut hörde, olyckliga kriget med Chile, som medförde förlusten af Tacna och T. Hufvudstad är Iquique, som har mer än 1/3 af provinsens folkmängd. 
<b>Tarapoto</b> [-på'tå], stad i Peru, dep. Loreto, vid Chiclayo, en biflod till Rio Mayo (Amasonflodens område). Omkr. 5,000 inv. 
<b>Tarar.</b> Se Kvarn, sp. 362. 
<b>Tarare</b> [-rār], stad i franska dep. Rhône, 35 km. v. n. v. om Lyon, vid foten af det 719 m. höga Mont-Tarare och Paris—Lyon-järnvägen. 11,892 inv. (1911; som kommun 12,532). Staden med omgifning har en högst liflig textilindustri, företrädesvis tillverkning af muslin, tarlatan, silkesplysch, velours, sammet och schalar och äfven af halmhattar och broderier. Tecknings- och väfskola. 
<b>Taras.</b> Se Tarent. 
<b>Tarascon</b> [-ska7]. 1. Stad i franska dep. Bouches-du-Rhône (Provence), på vänstra stranden af Rhône, midt emot Beaucaire (med hvilket det är förenadt genom en hängbro och en järnvägsbro) samt vid Lyon—Marseille-järnvägen. 5,158 inv. (1911; som kommun 8,631). Collège communal. Bland märkliga byggnader må nämnas kyrkan S:te Marthe, byggd 1187—97 på ruinerna af ett romerskt tempel och uppkallad efter stadens skyddshelgon, den ännu i dag med en årlig folkfest firade heliga Marta (hvilken enligt legenden skall ha nedlagt ett landet förhärjande odjur, la Tarasque), samt borgen, påbörjad på 1300-talet och fullbordad af konung René af Anjou på 1400-talet, fordom ofta residens för grefvarna af Provence, nu fängelse. — 2. Stad i franska dep. Ariège, vid floden Ariège och järnvägen till Toulouse. Omkr. 2,000 inv. Järnindustri. T. har blifvit vidtbekant genom A. Daudets roman "Tartarin de Tarascon". 
<b>Tarasjtja,</b> stad i lillryska guv. Kiev, omkr. 100 km. s. om Kiev. 11,452 inv. (1897), hvaraf öfver 90 proc. ukrainare. Vagnfabriker. 
<b>Taraskofolket.</b> Se Indianer, sp. 497—499, och Mexikanska språk. 
<b>Tarasp-Schuls,</b> en samling kurorter i schweiziska kantonen Graubünden, i nedre Engadindalen, bestående af flera byar och gårdar på ömse sidor om Inn. Kommunen Tarasp ligger 1,400 m. ö. h. t. h. om Inns djupa dalklyfta och har sitt namn efter den vackra ruinen af borgen Tarasp. Schuls (Scuol) ligger 4 km. längre ned på Inns vänstra strand (1,240 m. ö. h.) och har mest reformert befolkning, hvaremot byarna omkring Tarasp ha katolsk. Hela trakten är rik på mineralkällor af olika sammansättning, af hvilka flera varit bekanta i århundraden: dels glaubersaltkällor, liknande dem i Vichy, Karlsbad, Marienbad och Kissingen, men rikare på fri kolsyra, dels järnkällor, dels indifferenta (bordsvatten). Denna rikedom på mineralkällor i förening med det stärkande höjdklimatet och de storartade omgifningarna ha gjort T.-S. till en af de viktigaste kurorterna i Schweiz. 
<b>Tarasque</b> [-ra'sk], La. Se Tarascon. 
<b>Taravai,</b> en af Gambieröarna (se d. o.). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taraval.</b> 1. Guillaume Thomas (Raphael) T., målare, f. 1701 i Paris, d. 1750 i Stockholm, var lärjunge af Cl. Audran och skicklig dekorativ målare, då han i maj 1732 slöt kontrakt med Hårleman om anställning vid Stockholms slottsbyggnad mot ganska högt arfvode. T. anlände till Stockholm i juli 1732 och fick strax ge prof på sin konst, i det han tillsammans med ornamentsmålaren Deslaviers utförde plafonderna i "Röda salongen" (<i>Svea omgifven af dygderna</i>) och "Gröna salongen" (<i>Juno och vindarna</i>) samt fönsternischerna i den förra (1734—35). Han fortfor sedan att pryda andra delar af slottet och var den ende af de utländske målarna, som stannade kvar i Stockholm. Han inlade stor förtjänst om det svenska konstlifvets höjande genom den trägna och oegennyttiga teckningsundervisning han egnade de unge ämnesvennerna vid slottsbygget, en undervisning, som snart ordnades genom stiftandet af k. ritarakademien (1735).  T. hade mycken andel i dennas utveckling och framgång — Utom  
page_number=251, index= - Taraval, Guillaume Thomas  - Taraval, Hugues  - Tarawera  - Taraxacin  - Taraxacum  - Taraxippos  - Tarazona  - Tarbagatai  - Tarbatum  - Tarbell, Edmund C.  - Tarbes  - Tarbusch  - Tarchon  - Tarcza  - Tarczal  - Tardando  - Tarde, Gabriel 
plafondmålningar och dörrstycken i slottet efterlämnade  han utkast och början till takmålningarna i  slottskapellet, hvilka fulländades af hans lärjunge  Johan Pasch. Därjämte utförde han några  altartaflor, bl. a. <i>Kristus i örtagården</i> (finns i  änkhuskyrkan i Stockholm) och <i>Kristus på korset</i>  (Kimstads kyrka i Östergötland, skänkt 1733), samt  dekorationsmålningar, porträtt och stafflibilder för  enskilda. T. representerar den riktning inom det  franska måleriet, som inleddes af Le Moyne och  fulländades af Boucher: en i lätta och ljusa färger  hållen, med amoriner och genier ståtande konst,  hvars uppgift uteslutande var att åstadkomma en  behaglig dekorativ verkan. Merendels målade han  ”putti” med allegoriska emblem, så t. ex. i  slottskapellets midtplafond, där vingade genier leka  kring korset och pinoredskapen. Han var äfven  rätt framstående som djur- och stillebensmålare  (<i>Död fågel och jaktredskap</i>, 1744, Nationalmuseum).  Två dörrstycken af T. (<i>Skulpturen</i> och <i>Musiken</i>)  finnas i Konstakademien, skisser i Nationalmuseum  och i enskilda samlingar. 
2. Hugues T., den föregåendes son, målare,  f. 1728 i Paris, d. där 1785, var i Stockholm elev  af sin fader och deltog i slottets dekorering, men  begaf sig vid faderns död, 1750, tillbaka till  Paris, blef elev af konstakademien där samt 1756  dess pensionär i Rom. 1769 blef T. på grund af  takmålningen <i>Bacchus’ triumf</i> led. af akademien,  sedan professor och öfverinspektör vid k.  gobelängfabriken samt kallades äfven till medlem af  svenska konstakademien (1775). — T. målade  antika och bibliska ämnen och äfven porträtt i det  lena, något slickade maner med frisk och behaglig  färg, hvilket då var gängse. Sveriges Nationalmuseum  eger <i>Venus och Adonis</i> (1760), i k. slottet  ses <i>Mars och Venus</i> (dörrstycke, 1766), i  konstakademien en liten obetydlig <i>Allegori öfver  revolutionen 1772</i> och i Göteborgs museum <i>Hercules  och Omfale</i> (1782). I Louvre finns <i>Amfitrites  triumf</i> m. m. Några af hans taflor äro graverade.  — T:s broder, Louis Gustave T., f. 1738  i Stockholm, d. 1794, lämnade Sverige 1754 och  egnade sig i Paris åt arkitekturen. Han synes  hufvudsakligen ha sysselsatt sig med undervisning i  byggnadskonsten samt med etsning af arkitektoniska  planer o. d.        1—2.  -rn.* 
<b>Tarawera,</b> sjö och vulkan.  Se Nya Zeeland, sp. 167. 
<b>Taraxacin.</b>  Se Maskros. 
<b>Taraxacum</b> Hall., <i>bot.</i>, örtsläkte af fam.  <i>Compositæ</i>, afd. <i>Ligulifloræ</i>, med 25 arter i tempererade  och kalla trakter. I Sverige finnas 3 kollektivarter,  bland hvilka <i>T. officinale</i>, maskros,  lejontand, är ett af våra vanligaste ogräs (se  Maskros).       G. L—m. 
<b>Taraxippos</b> (grek., af <i>tarassein</i>, skrämma, och  <i>hippos</i>, häst), <i>grek. myt.</i>, en demon, som vid  kappkörningen i Olympia roade sig med att skrämma  hästarna, ett försök till förklaring af den paniska  förskräckelse, som stundom utan synbar anledning  bemäktigar sig de ädla djuren. 
<b>Tarazona</b> [-thå′na], stad i spanska prov.  Zaragoza, nära Navarras gräns, vid Ebros biflod Queiles,  på norra sidan af Sierra del Moncayo. Omkr.  9,000 inv. Biskopssäte. 
<b>Tarbagatai,</b> bergskedja på gränsen mellan ryska  Turkestan och Mongoliet, höjer sig som en 2,900 m.  hög horst öfver den Dsungariska sänkan mellan  Altai och Tian-schan och utgör ett parti af Changais  bergssystem. 
<b>Tarbatum,</b> Dorpats latiniserade namn. 
<b>Tarbell</b> [tā′bel], Edmund C., amerikansk  målare, f. 1862 i Massachusetts, studerade i Paris,  bosatte sig i Boston, målar landskap, figurtaflor  och porträtt. 
<b>Tarbes</b> [tarb], hufvudstad i franska dep.  Hautes-Pyrénées, ligger på en af de vackraste  slätterna i Frankrike, på vänstra stranden af  Adour, vid järnvägslinjen Toulouse—Bayonne af  franska sydbanan. 22,891 inv. (1911; som kommun  28,615). Biskopssäte. Staden, hvars breda  gator genomskäras af kanaler från Adour, har en  ärevördig, i tung stil uppförd domkyrka från  1200—1600-talen några andra kyrkor från samma tid,  den vackra, nya kyrkan Nom de Jésus, flera vackra  promenader och öppna platser, bl. a. Jardin  Massey, i hvilken ligger stadsmuseet med  tafvelgalleri, skulptur- och fornsakssamling samt en  naturhistorisk samling, vidare ett lycée, ett collège  för flickor, ett präst- och ett lärarinneseminarium  samt ett offentligt bibliotek (omkr. 22,000 bd). I  staden finnas en kavalleri- och artillerikasern  jämte arsenal och stora dithörande verkstäder.  Andra industriella anläggningar äro maskinverkstäder  och gjuterier, järnmanufakturer, pappersbruk,  spinnerier och väfverier m. m. T. är  bekant för sin afvel af angloarabiska hästar. — Staden  T., ännu på 500-talet, ehuru biskopssäte, blott  en by, steg i betydenhet efter den gamla akvitanska  staden <i>Turbas</i> förstöring. I midten af  900-talet befästes den och blef hufvudstad i grefskapet  Bigorre. 1360—1406 tillhörde den engelsmännen. 
<b>Tarbusch,</b> ett annat, vanligt namn på Fes. 
<b>Tarchon,</b> enligt sagan Tyrrhenos’ broder, som  från Lydien kom till Etrurien, där han skulle ha  grundlagt Tarquinii (se d. o.). 
<b>Tarcza</b> [ta′rtsa], biflod (fr. v.) till Hernad i  Ungern, upprinner i komitatet Szepes, rinner igenom  komitatet Sáros och förbi Eperjes mot s. till  komitatet Abauj-Torna och förenar sig med Hernád  nedanför Káschau. Längd 120 km. 
<b>Tarczal</b> [ta′rtsal], kommun i ungerska komitatet  Zemplen, vid Hegyalja och järnvägen till  Debreczen. Omkr. 4,000 inv., ungrare (reformerta  och katoliker). Vinodling. 
<b>Tardando</b> [-då], it., <i>mus.</i>, detsamma som  ritardando (se d. o.). 
<b>Tarde</b> [ta′rd], Gabriel, fransk sociolog, f.  1843 i Sarlat, d. 1904 i Paris, var först domare i  sin födelsestad, sedan 1899 professor vid Collège  de France. Han är en af Frankrikes mest  framstående sociologer och grundläggare af en utprägladt  psykologisk riktning inom samhällsforskningen.  Han antar icke någon folksjäl, utan bygger  sin uppfattning af samhällslifvet på växelverkan  mellan de individuella själarna. Det elementära  sociala fenomenet är enligt hans åsikt den från  geniala personer utgående suggestionen, som drar  med sig de andras efterbildning (”imitation”) af  deras originella insats (”invention”). — Bland T:s  många arbeten intas främsta platsen af <i>Les lois  de l’imitation</i> (1890; 5:e uppl. 1907). F. ö. må  nämnas <i>Logique sociale</i> (1894; 4:e uppl. 1904) 
page_number=252, index= - Tarde, Gabriel  - Tardieu  - Tardieu, Jules Romain  - Tardieu, Auguste Ambroise  - Tardigrada  - Tardo  - Tard-venus  - Tarent 
och <i>Les lois sociales</i> (1898). Se Matagrin, "La psychologie sociale de Tarde" (1909). T. blef 1900 led. af Institutet. S—e. 
<b>Tardieu</b> [-diȫ], fransk konstnärsfamilj, hvars flesta medlemmar varit kopparstickare, verksamma från slutet af 1600- till midten af 1800-talet. Den förnämste var den äldste af dem, Nicolas Henri T. (1674—1749), lärjunge till Audran och medlem af franska konstakademien. Han efterlämnade en mängd arbeten (bland dem <i>Adam och Eva,</i> efter Domenichino), utförda med en blandning af fria streck och sgraffering. Till denna släkt hörde äfven franske läkaren Auguste Ambroise T. (se denne), som var son till kartgravören Ambroise T. (1788—1841). 
<b>Tardieu</b> [-diȫ], Jules Romain, fransk novellförfattare, f. 1805 i Rouen, d. 1868 i Paris, blef 1837 delegare i förlagsbokhandeln Renouard i Paris och öppnade 1856 i eget namn en ny affär af samma slag. Han gjorde sitt namn kändt genom sina täcka och intagande noveller, utg. under pseudonymen J. T. de Saint Germain, af hvilka ett flertal blifvit öfversatt till svenska. Bland de förnämsta i obunden form må nämnas <i>Pour une épingle</i> (1856), <i>Mignon</i> (1857), <i>Lady Clare</i> (1858), <i>La veilleuse</i> (1859) och <i>Le chalet d'Auteuil</i> (1862), <i>Quand Bébé saura lire</i> (1864) samt bland dem i bunden form <i>Les roses de Noël</i> (1860). J. M—r. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tardieu</b> [-diȫ], Auguste Ambroise, fransk läkare, tillhörande den ofvan nämnda konstnärssläkten T., f. 1818 i Paris, d. där 1879, blef med. doktor 1843 och professor i rättsmedicin vid medicinska fakulteten i Paris 1861 samt var sedan 1867 president i Comité consultatif d'hygiène publique. T. var en af sin tids mest betydande rättsläkare. Omfattande praktisk erfarenhet, grundad på ett mångsidigt och ytterst rikhaltigt material, satte honom i stånd att utveckla betydande skriftställarverksamhet. Jämte ett stort antal afhandlingar i "Annales d'hygiène publique et de médecine legale" utgaf han många arbeten af större omfattning, såsom <i>De la morve et du farcin chronique chez l'homme</i> (1843), <i>Manuel de pathologie</i> (1848; flera uppl.), <i>Dictionnaire d'hygiène publique et de salubrité</i> (1852—54; ny uppl. i 4 bd 1862), <i>Étude médico-légale sur l'avortement</i> (1856) och <i>sur les attentats aux mœurs</i> (1857), <i>Étude médico-légale et clinique sur l'empoisonnement</i> (med Roussin, 1867), <i>Étude médico-légale sur l'infanticide</i> (1868), <i>sur la folie</i> (1872), <i>sur la pendaison, la strangulation, les suffocations</i> (1870) och <i>sur les maladies produites accidentellement ou involontairement</i> (1879) och <i>Étude sur les blessures</i> (s. å.). "T:s hufvudstyrka ligger i kasuistiken och hans förnämsta förtjänst i meddelandet af de af honom sedda och bedömda fallen samt i hans framställning af därur deducerade erfarenhetssatser. En djupare undersökning af rättsmedicinska frågor, speciellt den experimentella pröfningen af dem, var mindre hans sak".  R. T—dt. 
<b>Tardigrada,</b> <i>zool.</i> 1. Se Spindeldjur, sp. 722. — 2. Se Trögdjur. 
<b>Tardo</b> [-då], it., <i>mus.</i>, långsamt, dröjande. 
<b>Tard-venus</b> [tarvəny'], fr., "de senkomne", franska och engelska soldatkompanier, som efter fördraget i Brétigny (1360 mellan Edvard III och regenten Karl af Normandie) härjade sydöstra Frankrike, till dess påfven Innocentius VI i Avignon lyckades förmå större delen af dem att bege sig till Italien. J. C. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Guldstater från Tarent. På åtsidan Demeters hufvud,på frånsidan Poseidon tronande samt en bönfallandeyngling.</tr></table> <b>Tarent</b> (grek. <i>Taras,</i> lat. <i>Tarentum</i>), stad i Apulien, där det nuv. Taranto (se d. o.) ligger, grundlades mot slutet af 8:e årh. f. Kr. af spartaner, s. k. parthenier (se d. o.). Redan förut hade nybyggare slagit sig ned där. Senare gräfningar ha bragt i dagen lämningar af förhellensk civilisation ("terramare" och grafvar från yngre stenåldern). Staden växte snart och underlade sig Japygien, ett bördigt och för fårskötsel mycket lämpligt land. För att få så fin ull som möjligt skyddade man djuren, såsom Horatius omtalar, med skinntäcken, ullen färgades med purpur: man har funnit en mängd skal af den snäcka, som frambragte detta högt skattade färgämne. Handeln var sålunda liflig. Visserligen ledo tarentinerna 473 f. Kr. stor manspillan i en drabbning mot de kringboende folken, men staden repade sig snart. På 300-talet hade T. blifvit Stor-Greklands främsta samhälle. Konsten blomstrade; därom vittna t. ex. den vackra kanna och det dryckeshorn af silfver, som hittades 1880 (nu i Trieste), och T:s guldmynt äro måhända de vackraste, som åstadkommits af greker. Efter ofvan nämnda tidpunkt var T. inbegripet i nästan ständig fejd med lukanerna och inkallade till sitt försvar condottieri från Sparta och Epirus. 281 kom det i strid med romarna, och sedan Pyrrhos (se d. o.) måst lämna Italien, underkufvades staden 272 (jfr Romerska riket, sp. 729). Formellt behöll det fortfarande sin själfständighet som "romersk bundsförvant". Sedan det 212 affallit till Hannibal, intogs och plundrades det af Quintus Fabius, som lät sälja 30,000 af dess invånare till slafvar. Staden förföll, men uppblomstrade åter efter 123 f. Kr., då en romersk koloni ditfördes. Ännu under Augustus var det en ansedd grekisk stad och berömd badort, men nedgick åter. Östromerske fältherren Belisarius befäste T.; det intogs af goterna under Totilas, men efter hans nederlag mot östromerske fältherren Narses såldes det af sin gotiske guvernör åt Östromerska riket. 927 förstördes det h. o. h. af sarasenerna, men återuppbyggdes 967 af östromerske kejsaren Nikeforos Fokas. 1063 togs staden af normanderna under Robert Guiscard och kom 1089 till Bohemund, "furste af T." 
page_number=253, index= - Tarent  - Tarent  - Tarentaise  - Tarentini ludi (Terentini ludi)  - Tarentum  - Tarentum  - Tarfaja (Tarfaya)  - Tarfalajåkko  - Target, Guy Jean Baptiste  - Target, Paul Louis  - Targowica  - Targum 
Efter hans död (1111), då det stannade i konungariket Siciliens (Neapels, Bägge Siciliernas) ego, förlänade Roger II furstendömet åt sin son Vilhelm. Kejsar Fredrik II byggde citadellet. 1301 blef Filip, son till Karl II af Anjou, furste af T. 1861 införlifvades furstendömet jämte det öfriga konungariket Bägge Sicilierna med Italien. Jfr bl. a. de Vincentiis, "Storia di Taranto" (5 bd, 1878—79), och A. Avena, "Monumenti dell' Italia meridionale". J. C. 
<b>Tarent.</b> 1. Prinsar af. Se La Trémoille 2. — 2. Hertig af. Se Macdonald. 
<b>Tarentaise,</b> Tarantaise [-rãtǟṡ], franskt landskap, provins i det forna hertigdömet Savojen (mellersta och nordöstra dep. Savoie), omfattande öfre Isère och dess sidodalar, ett af Grajiska alperna fylldt måleriskt högalpland, omkr. 1,630 kvkm. Dess hufvudort var Moutiers, biskopssäte i stiftet T. 
<b>Tarentini ludi</b> (Terentini ludi) kallades i det forna Rom lekar eller spel, som, enligt föreskrift i de sibyllinska böckerna från Tarentum, sedan 249 f. Kr. firades på en plats på Marsfältet, benämnd <i>Tarentum</i> (<i>Terentum</i>). En sabinsk landtman vid namn Valesius (Tarentinus) skall på denna plats ha märkt rök uppstiga ur jorden och vid gräfning funnit ett altare åt Dis och Proserpina, hvilket, i allmänhet öfvertäckt med jord, blottades för <i>Tarentini ludi,</i> hvarpå svarta djur (en tjur och en ko) tre nätter å rad offrades. Man fann 1888 lämningar af altaret. Ur detta ursprungliga slaktoffer skola sedan de sekularspel ha uppkommit, som i Rom lära ha firats 4 (riktigare 2) gånger före Augustus. Denne lät anställa sådana år 17 f. Kr., hvarvid särskildt den palatinske Apollo hyllades, likasom ock Diana. Horatius skref vid detta tillfälle en festsång. Under kejsartiden höllos sedermera flera dylika spel. R. Tdh. (J. C.) 
<b>Tarentum.</b> Se Tarent och Tarentini ludi. 
<b>Tarentum</b> [tərə'ntəm], köping i nordamerikanska staten Pennsylvania, vid Alleghanyfloden, genom elektrisk järnväg förenad med Pittsburg. 7,414 inv. (1910). Tillverkning af glas, papper, tegel, järn- och stålvaror. Stenkolsbrytning. 
<b>Tarfaja</b> (Tarfaya), landskap i Marokko, tillhörande den spanska intressesfären, omkring Kap Juby. 1878 anlades där ett engelskt faktori, efter hvars förstöring af marokkanerna (1888) sultanen mot en ersättning af 1,250,000 frcs tog området i besittning. Genom fransk-spanska fördraget 1905 blef det ett spanskt protektorat. 
<b>Tarfalatjåkko.</b> Se Kebnekaise. 
<b>Target</b> [tarʃǟ]. 1. Guy Jean Baptiste T., fransk jurist och politiker, f. 1733 i Paris, d. 1807 i Molières, blef advokat vid parlamentet 1752 och tillvann sig stort anseende genom det lysande sätt, hvarpå han uppträdde i åtskilliga beryktade domstolsförhandlingar. Han var bl. a. kardinal Rohans advokat i "Halsbandsprocessen". Utom ovanlig juridisk sakkännedom egde han öppen blick för politiska och sociala missförhållanden, hvilka han, när helst han kunde, skoningslöst blottade. Sålunda skref han bl. a. 1771, vid upplösningen af parlamentet, mot kansleren Maupeou <i>Lettre d'un homme à un autre homme sur l'extinction de l'ancien parlement et la création du nouveau</i> och till försvar för de reformerte, som vid den tiden icke egde religionsfrihet i Frankrike, <i>Mémoire sur l'etat des protestants en France</i> (1787). Dessa skrifter befordrade utan tvifvel äfven hans val till ombud för tredje ståndet i 1789 års États généraux. I folkförsamlingen tog han ofta till ordet och försvarade med värme folkets rättigheter, sådana de hade blifvit fastställda i förklaringen om de mänskliga rättigheterna. Däremot trodde han sig böra, med angifvande af hälsoskäl, vägra att åtaga sig konungens försvar och nöjde sig med att offentliggöra en skrift mot dödsdomen: <i>Observations sur le procès de Louis XVI</i> (1792). Senare blef T. led. i kassationsdomstolen samt inlade stora förtjänster om den kriminella och den civila lagstiftningen. T. var sedan 1785 medlem af Franska akad. 
2. Paul Louis T., den föregåendes sonson, politiker, f. 21 mars 1821 i Lisieux, d. 28 april 1906 nära Lisieux, blef 1848 led. af conseil general i Calvados, men afgick efter statskuppen af 2 dec. 1851 för att ej behöfva svära kejsardömet trohetsed. Han egnade sig nu åt jordbruk och skriftställeri, valdes 1871 till led. för Calvados af nationalförsamlingen och bidrog där 1873 till Thiers' störtande genom att jämte sin grupp rösta med den monarkiska högern. 1873—76 var T. fransk minister i Haag. Vid 1876 års val till deputeradekammaren föll han igenom och lämnade då politiken. Bland T:s skrifter märkas <i>Dix ans de république, 1879—1889</i> (1889) och <i>Feuillets d'histoire; vingt ans de république, 1878—1898</i> (1898). 1. J. M—r.*  2. V. S—g. 
<b>Targowica</b> [-vi'tsa], ty. <i>Targowitz,</i> köping i ryska guv. Kiev, vid Bugs biflod Sinjucha, bekant genom den där 14 maj 1792 under Rysslands skydd ingångna, mot polska författningen af 1791 riktade konfederationen, som hade Polens andra delning till följd. 
<b>Targum</b> (aram.-nyhebr. <i>targum,</i> "tolkning", plur. <i>targumim</i>) är namnet på den arameiska öfversättningen af gamla testamentet. Då efter återkomsten från den babyloniska fångenskapen (omkr. 460 f. Kr.) arameiskan småningom blef judarnas folkspråk med undanträngande af hebreiskan, som knappt förstods af andra än de skriftlärde, uppkom den seden, att de stycken af bibeltexten, som upplästes vid synagogans gudstjänst, af en särskild <i>meturgeman</i> ("tolkare") öfversattes för församlingen på arameiska. Denna tolkning var dock mindre en ordagrann öfversättning än en parafraserande förklaring, hvilken äfven hade till ändamål att göra folket förtroget med andan i de nya lagbud, som af de skriftlärde anknötos till textorden, att motverka den samaritanska sekterismen samt framför allt att bringa de religiösa lärorna och i all synnerhet gudsbegreppet i närmare öfverensstämmelse med en nyare tids, af hellenisk filosofi påverkad, ideellare uppfattning. Det mest karakteristiska draget i dessa targumer är också den omsorg, hvarmed de genom bildlig uppfattning och omskrifning undvika bibeltextens naiva antropomorfismer och antropopatismer. Så står alltid "Guds härlighet", "Guds makt", "Guds närvarelse" i st. för "Gud" i de fall, då Gud vare sig i synlig eller osynlig måtto införes som direkt handlande. "Gud såg", "Gud hörde" 
page_number=254, index= - Targum  - Tari  - Tarifa  - Tariff  - Tariffpiaster  - Tariff reform  - Tarija 
öfversättes med: "det var uppenbart för Gud" o. d. Targumernas värde utom deras stora betydelse som språkliga minnesmärken är därför hufvudsakligen religions- och kulturhistoriskt samt exegetiskt, medan de däremot till följd af sitt fria förhållande till texten ha ringa textkritisk betydelse. Sedan targumerna länge fortplantats genom muntlig tradition, började de, tidigast i 1:a eller 2:a årh. e. Kr., skriftligen upptecknas. Af dem, som bevarats till vår tid, torde de äldsta dock till sin nu fixerade form icke vara äldre än från 400- eller 500-talet. I Palestina, där targumerna uppstodo, synas flera arameiska versioner af samma bibelböcker ha varit i bruk samtidigt, men i Babylonien, dit de infördes med de i början af 200-talet uppkommande plantskolorna för judisk kultur, bestämdes snart en enda öfversättning att uteslutande begagnas vid gudstjänsten. Targumernas officiella användning i synagogorna upphörde i Orienten samtidigt med judiska kulturens förfall (omkr. år 1000), men bibehölls i Tyskland och Italien vid tre högtidsdagar, under påsk, pingst och tabernakelfesten, ända till slutet af 1300-talet. De till oss komna targumerna äro följande: 1) <i>Onkelos' targum,</i> den såväl språkligt som till innehållet viktigaste af alla targumerna, omfattar hela Pentateuken och var den i Babylonien auktoriserade. Sedan talmuds uppgift, att Onkelos (ombildadt af <i>Aqilas,</i> hebr. form för <i>Aquila</i>) är samma person som författaren till en bekant grekisk öfv. af gamla test. (jfr Bibelöfversättningar, sp. 245) numera visats vara ohållbar, äro betydelsen af namnet Onkelos och tillvaron af en sådan person fortfarande omtvistade och ovissa. 2) <i>Jonatan ben Uzziels targum till profeterna</i> omfattar såväl de "förre profeterna" (Josua — Konungaböckerna) som "de senare" (Esaias — Malakias) och var likaledes babylonisk. Till tiden betydligt yngre än Onkelos' targum (se Kaldeiska språket), kan den icke vara författad af den uppgifne Jonatan ben Uzziel, som var en bekant lärjunge till Hillel (d. omkr. 10 e. Kr.). 3) <i>Jonatans targum till Pentateuken,</i> äfven kallad <i>Pseudo-Jonatan,</i> omfattar hela Pentateuken och nyttjades i Palestina. Namnet Jonatan (densamme som den nyss nämnde) har här uppkommit genom ett misstag. Det riktiga är <i>T. Jeruschalmi,</i> och till skillnad från den följande kallas den numera äfven <i>T. Jeruschalmi I.</i> 4) <i>Targum Jeruschalmi II</i> l. "Fragmenttargumen" omfattar spridda delar af Pentateuken och tillhörde likaledes Palestina. 5) Slutligen finnas palestinska <i>targumer till alla kagiograferna</i> (Psaltaren — Krönikeböckerna), utom till de på arameiska skrifna Daniel och Esra och två till Esters bok. Den yngsta af alla dessa är psalmtargumen, efter 900. Targumerna publicerades först i Bombergs rabbinska bibel (1517) samt med eller utan latinsk öfv. i Antwerpen- och London-polyglotterna. De bästa nyare upplagorna äro Berliner, "Targum Onkelos" (1884), Lagarde, "Prophetæ chaldaice" (1872) och "Hagiographa chaldaice" (1873). Språket i targumerna, i det närmaste identiskt med dialekten i bibelns arameiska delar och förr kalladt "kaldeiska", är den på Kristi tid i Palestina inhemska (syd)västarameiska munarten (se Kaldeiska språket), men texten, sådan den nu föreligger, är i ett mycket dåligt skick. Emedan den först nedskrefs utan vokaltecken och vid dessas införande först det babyloniska och sedan det nu i alla upplagor föreliggande palestinska eller tiberiensiska punktationssystemet användes (jfr Massoreter, sp. 1199), befinner sig vokalismen i ett så regellöst tillstånd, att en noggrann grammatisk kännedom om denna arameiska dialekt knappt är möjlig. Emellertid yppade sig en lefvande förändring till det bättre därigenom, att man förvärfvat en mängd targumhandskrifter från Jemen med den ursprungliga babyloniska vokalsättningen, hvilken visat sig vara långt mer konsekvent och pålitlig än den tiberiensiska (se härom Merx, "Chrestomathia targumica", 1888, äfvensom Prætorius, "Das targum zu Josua", 1899, och "Das targum zum buch der richter", 1900). Utom dessa judiska targumer finnes äfven en <i>samaritansk targum</i> till Pentateuken. H. A.* 
<b>Tari,</b> <i>tekn.</i> Se Garfmedel, sp. 746. 
<b>Tarifa,</b> stad i spanska prov. Cádiz, vid södra foten af Sierra de la Luna (784 m.), nära det smalaste stället af Gibraltars sund, 34 km. s. v. om Gibraltar. 11,723 inv. (1900). Staden har smala, krokiga gator och omges af gamla moriska vallar. Ansjovis- och tonfiskfångst samt kustfart äro stadens hufvudnäringar. Traktens apelsiner äro kända för sin sötma. Hamnen skyddas af den framför liggande holmen Isleta de T. (Isleta de las Palomas) med fyr, och s. om staden slutar fastlandet med Punta Marroqui, Spaniens och europeiska fastlandets sydligaste punkt (35° 59′ 53″ n. br.). — T. är romarnas <i>Julia Joza,</i> äfven kalladt <i>Julia Traducta.</i> Sitt nuv. namn (arab. <i>Djesiret Tarif</i>) har staden fått efter Tarif, Tariks underbefälhafvare, som med den första arabiska krigsstyrkan öfvergick sundet 710. Efter lång belägring eröfrades staden från morerna 1292 af Saccho IV af Kastilien och försvarades hjältemodigt 1294 af Guzman el Bueno. 
<b>Tariff</b> (sp. <i>tarifa,</i> af arab. <i>ta‘rif,</i> kungörelse), förteckning på afgälder; varu- och prislista; taxa af olika slag, särskildt för järnvägstransport (se Differentialtariffer, Järnvägstaxa, Staffeltariff); tulltaxa. — Tariffaftal. Se Kollektivaftal. — Tariffpaket. Se Postpaket, sp. 28. — Tariffpremie. Se Netto, sp. 818. — Tarifftraktat, handelsfördrag, som upptar de detaljerade tullsatserna för olika varor (se Handelsfördrag). 
<b>Tariffpiaster,</b> mynt. Se Egypten, sp. 1466, och Piaster. 
<b>Tariff reform</b> [tä'rif rifå̄'m], eng., eg. "tulltariffreform", slagord i den engelska partistriden, sedan 1903 användt af anhängarna till J. Chamberlains planer att genom ömsesidig preferensbehandling af varor i varuutbytet mellan Storbritannien och dess kolonier främja brittiska rikets sammanslutning och motverka den utländska konkurrensen. Jfr Chamberlain 1, Fiscal reform och Storbritannien, sp. 197. V. S—g. 
<b>Tarija</b> [-ri'cha], departement i sydöstra delen af Bolivia, vid gränsen till Brasilien, Paraguay och Argentina. Omkr. 81,760 kvkm. med en beräknad folkmängd 1915 af 164,700 pers., oberäknadt omkr. 50,000 vilda indianer. Östra och 
page_number=255, index= - Tarija  - Tarik, ibn Zijad  - Tarim  - Tarim 
större delen är ett slättland, tillhörande Gran  chaco och nästan uteslutande bebodt af fritt kringströfvande indianer, västra delen ett bergland på Andernas östra sluttning, med stora skogar, rika betesmarker och odlingsbara fält, som med en mera företagsam befolkning skulle ha stor framtid för sig. De största floderna äro Pilcomayo och T. (Rio Vermejos öfre lopp), båda tillhörande Paraguays område. Hufvudstaden T., i västligaste delen, vid floden T., har omkr. 7,000 inv. 
<b>Tarik,</b> ibn Zijad, arabisk fältherre, inträngde (711) i Spanien i spetsen för en här af 7,000 man, anlade Gibraltar (eg. <i>Djebel Tarik,</i> "Tariks berg") och krossade västgotiska väldet genom slaget vid Vejér (icke Jeres) de la Frontera (711). Efter erhållna förstärkningar från Afrika eröfrade han Córdoba, Toledo, Astorga m. fl. städer, men blef sedermera afsatt och fängslad af sin öfverbefälhafvare Musa, som var afundsjuk på hans framgångar. Frigifven på befallning af kalifen Walid I, eröfrade han Tortosa och Valencia, men måste 713 lämna Spanien och tillbringa sitt återstående lif i overksamhet. H. A.* 
<b>Tarim,</b> största floden i det inre Asien, i östra Turkestan, uppstår genom föreningen af flera floder, hvilka upprinna från den gördel af berg, som omsluter det s. k. Hanhai (se d. o.), nämligen Jarkand-darja och Kaschgar-darja från s. v. och v., Chotan-darja från s. och Aksu från n., af hvilka den förstnämnda genom sin längd och vattenrikedom bör betraktas som den egentliga moderströmmen (se Jarkand 1). Kaschgar-darja upprinner under namnet Kysyl-su på norra sluttningen af Pamirplatån — ej långt från en annan Kysyl-su, som strömmar utför Alaidalen för att uppgå i Amu-darja —, har nästan rent östlig riktning förbi staden Kaschgar och förenar sig med den förra genom ett vidsträckt deltaområde, som börjar vid Maral-basch (39° 49′ n. br., 78° 33′ ö. lgd), men har genom ett omfattande bevattningssystem, sedan den nedkommit från berglandet, förlorat så mycket vatten, att den endast några månader af året lämnar något bidrag till hufvudfloden. Denna, som ännu bär namnet Jarkand-darja, fortsätter sin nordöstliga riktning med långsamt lopp i en djup, smal, men mycket krokig bädd mellan höga med popplar och säf bevuxna stränder omkr. 370 km., innan den fr. v. upptar Aksu; denna upprinner på 3,350 m. höjd under namnet Ak-sai nära västra ändan af Kokschal-tan-kedjan, bryter sig genom denna och strömmar mot ö. n. ö. längs dess södra fot under namnet Tauschkan-darja, tills den når staden Aksu, hvarefter den efter ett mot s. och s. ö. riktadt snabbt lopp och med stor bottensats förenar sig under 81° ö. lgd med hufvudströmmen, gifvande denna ökad vattenmängd och fart. Omkr. 30 km. längre ned upptar denna, som där börjar kallas T., från h. Chotan-darja från norra sidan af Kwenlun, hvarifrån den under sin väg genom Takla-makan ej mer än omkr. en månad för något vatten till hufvudströmmen. Omkr. 280 km. längre ned börjar T. komma i direkt beröring med öknens sand, och på samma gång börjar den sprida sitt vatten i omgifvande strandsjöar, som uppstå mellan de ända till 30 m. höga sanddynerna. Vid Karul (86° 30′ ö. lgd) vidtar ett slags deltabildning och den sekulära förflyttning af vattenmassan, som man liknat vid en pendelrörelse med Karul som axel, i det den än afslutar sitt lopp i Kara-koschun (Przjevalskijs Lop-nor) vid foten af Astyn-tag, än fortsätter till det bäcken vid Kuruk-tag, som af v. Richthofen och Sv. Hedin identifierades med de gamle kinesiske geografernas Lop-nor (se d. o.). Från Karul till Arghan, öfver 320 km., går T. längs den stora öknens sanddyner, spridande sig på höger sida i en mängd långsmala strandsjöar, hvilka tjäna som regulatorer och klarbassänger, medan den på motsatta sidan delar sig i ett nät af kanaler. Under denna deltabildning upptar T. från v. Kontje-darja, hvars öfversta lopp, Chardyk-gol (Haidu-gol), vattnar den märkliga Jyldysdalen i östra Tianschan, upptar vattnet från Bagrasch-kul och genom de poppelskogar, som följa dess vänstra strand nedanför Bagrasch-kul (460 km.), sätter en gräns för ökensandens spridning västerut. Slutligen når T. genom en mängd armar den rad af grunda, försvinnande vattensamlingar, Kara-burun, som tjänar till en förbassäng för flodens nuv. slutbäcken, Kara-koschun, som ligger något längre åt ö., under 40° n. br., 89° 30′ ö. lgd på en höjd af 815 m. ö. h. Under sin vistelse där 1900—01 fann Hedin flera nyligen tömda sjöar n. om Kara-koschun och deltaarmar från T., som silade fram i samma riktning; omständigheter, som han tolkade som en tendens hos floden att draga sig tillbaka till sitt forna nordliga slutbäcken eller den gamla kinesiska Lop-nor. T. krymper mycket ihop mellan Aksus mynning (475 kbm. i sek. i juni) och dess utlopp i Kara-koschun (160 kbm.), och samtidigt höjer den sin bädd likt Po och Hwang-ho öfver omgifningen. Hela fallet från Aksu (1,030 m. ö. h.) till Kara-koschun (815 m.) på en sträcka af 1,070 km. är endast 215 m. eller omkr. 1 m. på 5 km. Flodens hela längd är omkr. 1,600 km. I allmänhet arbetar den långsamt, men oafbrutet på att draga sig åt s. v., ty längs hela sitt nedre lopp följes den af ett 80 km. bredt bälte, som ligger på ett lägre plan än den själf. I T:s nuv. delta har denna tendens en motvikt i flodens benägenhet att draga sig tillbaka mot n. till det gamla Lop-nor-bäckenet. Ehuru hela afrinningsområdet har den ofantliga utsträckningen af 916,800 kvkm., är det endast från 445,500 kvkm. (48,8 proc.), som floden får någon tillökning i volym, från de återstående 471,300 kvkm. (51,2 proc.) af det möjliga nederbördsområdet kommer ingen droppe vatten, emedan det är en torr, regnlös öken. — T:s tillfrysning börjar i slutet af nov. och fortgår emot strömmen, och isen bryter upp i början af mars; därefter börjar vattnet stiga, i den mån snön smälter i dess bifloders källområden. Floden är rik på fisk, i synnerhet i sin nedre del, och fisk utgör hufvudnäringen för en stor del af befolkningen längs floden. Se Hedin, "Scientific results of a journey in Central-Asia 1899—1902", vol. I II (1905-06) och "Central-Asia and Tibet" (1903). Wbg. 
<b>Tarim</b> l. Terim, stad i det inre af Arabien, i Hadramaut, omkr. 180 km. n. om Makalla, vid Wadi-Mossileh, bildad af Wadi-Rachije och Wadi-Kasr. Omkr. 20,000 inv. 
page_number=256, index= - Tarimbäckenet  - Taririnsyra  - Tarkaschi  - Tarki  - Tarlac  - Tarlatan  - Tarlton, Richard  - Tarmen 
<b>Tarimbäckenet.</b> Se Asien, sp. 158, Hanhai och Tarim. 
<b>Taririnsyra,</b> <i>kem.</i>, en dubbelt omättad vid 50,5° smältande organisk syra, af formeln C18 H32 O2, som förekommer i fett ur frukterna af en art Picramnia (tariri) från Guatemala. Taririnsyran är isomer med linoljsyran. K. A. V—g. 
<b>Tarkaschi</b> (hind., "tråddrageri"), ett slags intarsia eller marketeriteknik, som är vanlig i Indien, Bosnien m. fl. ställen och som består däri, att man i trä eller horn inlägger trådar eller stift af guld, silfver, koppar, mässing och zink. Man påträffar ej sällan bosniska arbeten i denna genre (käppkryckor, lampor, étagèrer, pipor, cigarrettmunstycken o. s. v.) från Sarajevo. Indiska tarkaschiarbeten äro afsedda för export. 
<b>Tarki,</b> stad i rysk-kaukasiska prov. Dagestan, 3 km. s. om Petrovsk, vid Kaspiska hafvet. Omkr. 5,000 inv. I närheten ligga ruiner af en gammal stad, möjligen af kazarernas Semender. 
<b>Tarlac</b> [tā'läk], stad på ön Luzon bland Filippinerna, i det inre af ön, n. n. v. om Manila. 10,210 inv. (1903). 
<b>Tarlatan</b> (härledn. outredd), ett slags mycket lätt och glest, med stärkelse appreteradt, tvåskaftadt bomullstyg, som nyttjas till billigare balklänningar. 
<b>Tarlton</b> [tāltən], Richard, engelsk komiker, d. 1588 (födelseåret okändt), anställdes 1583 som aktör och lustighetsmakare hos drottning Elisabet samt blef ofantligt populär äfven genom sina improviserade knittelverser. Många skämtvisor, kvicka infall och upptåg, delvis af äldre upprinnelse, ha tillskrifvits honom. Han tros vara förebilden till den hofnarr Yorick, som Shakspere låter Hamlet skildra (i 5:e akten, scenen med dödgräfvarna). 
<b>Tarmen,</b> Tarmkanalen (lat. <i>tractus intestinalis</i>), <i>anat.</i>, utgör ett rör, hvars fysiologiska uppgift är att ur den upptagna näringen utdraga de för kroppens ekonomi användbara beståndsdelarna och förmedla dessas resorption (uppsugning). Den börjar vid munöppningen och slutar vid anus samt låter hos alla ryggradsdjur uppdela sig i tre afdelningar, nämligen framtarmen, midttarmen och baktarmen. Framtarmen omfattar munhålan, svalget, matstrupen och magen; midttarmen, som börjar vid pylorus (se Mage), motsvarar den enhetliga tunntarmen. Baktarmen, som i regel är skarpt afsatt från tunntarmen, företer i allmänhet ett bredare lumen (tvärsnitt) och bildar groftarmen. Tunntarmen och groftarmen utgöra emellertid tillsammans den del af digestionskanalen, som man i dagligt tal kallar tarmen; och det är dessa båda tarmafdelningar, som i detta sammanhang bli föremål för en granskning. 
Tunntarmen (<i>intestinum tenue;</i> se fig. 1) är ett långt cylindriskt och starkt vindadt rör ("småtarmar"), som följer närmast efter magen och hvars uppgift är att fortsätta bearbetningen af den i framtarmen behandlade födan, men framför allt att uppsuga de i resorberbar form omsatta näringsämnena. Tunntarmen består af två afdelningar, nämligen tolffingertarmen (<i>duodenum</i>, se d. o., närmast magen), som upptar afsöndringarna från lefver och bukspottkörtel och som sitter orörligt fäst vid bukhålans bakre vägg, och jejunoileum (se Jejunum), som är rörlig och starkt slingrad samt har en längd af ung. 6 m. I denna tarmafdelning får innehållet en tunn grötlik konsistens genom tillblandning af digestionsvätskorna och erhåller genom närvaron af gallan gul färg. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Människans bukhåla, blottlagd framifrån, <i>a</i>mage, <i>b</i> tunntarm, <i>c</i> groftarm (<i>colon transversum</i>),<i>d</i> groftarm (<i>colon descendens</i>), <i>e</i> blindtarm, <i>f</i>maskformiga bihanget, <i>g</i> groftarm (<i>colon ascendens</i>),<i>h</i> lefver, <i>i</i> gallblåsa, <i>k</i> urinblåsa.</tr></table> Groftarmen l. tjocktarmen (<i>intestinum crassum</i>), tarmens bakre del (se fig. 1), är kortare (1,20 m.), men betydligt vidare än tunntarmen. Inom densamma försiggår en stark resorption af tarminnehållet, särskildt af vatten, hvarigenom det får en allt fastare konsistens, ju närmare det kommer tarmens bakre mynning, anus. Tarmens innehåll kallas här exkrementer l. fæces och utgör de icke extraherade, obrukbara resterna af den upptagna näringen, som uttömmas ur kroppen. Groftarmens uppgift synes emellertid ej vara endast en resorberande. Morfologiska och kliniska erfarenheter häntyda äfven därpå, att den kan funktionera som ett exkretoriskt organ, ett organ, hvilket liksom njuren och svettkörtlarna kan ur kroppens cirkulerande safter afskilja substanser ur organismen. Hos människan bildar groftarmen en hästskoformig slynga, som med sin tvärskänkel höjer sig upp under lefvern, magen och mjälten. Den börjar i den högra tarmbensgropen med blindtarmen (<i>intestinum cæcum</i>), från hvars nedre vägg utgår det maskformiga bihanget, <i>processus vermiformis</i> l. <i>appendix,</i> med mycket växlande längd. Blindtarmen fortsätter på högra sidan uppåt i koliktarmen (<i>colon ascendens</i> med dess tvärställda del, <i>colon transversum,</i> och dess på vänster sida nedåtstigande afdelning, <i>colon descendens</i>); på denna senare del 
page_number=257, index= - Tarmen 
följer S-tarmen (<i>colon sigmoideum</i>), som böjer ned i bäckenhålan och utefter dess bakre vägg som ändtarmen (<i>intestinum rectum</i>). Denna löper i mera rakt förlopp och mynnar på kroppens yta med en analöppning. Utom genom sin vidd utmärkes groftarmen därigenom, att dess yta på största delen är ojämn och företer 3 längslöpande rader blåslika upphöjningar (<i>haustra coli</i>), skilda af 3 släta, smala och, likaledes längsgående, band (<i>tæniæ coli</i>) samt därigenom, att tarmens lumen icke är rundt och fritt, utan genom starka halfmånformiga veck (<i>plicæ semilunares</i>) uppdeladt i efter hvarandra liggande afdelningar. Ändtarmens lumen företer dock ett mera likformigt utseende. Dess vidd skiljer sig hos den nyfödde icke från den öfriga tjocktarmens. Sedan emellertid barnet lärt sig att villkorligt tillbakahålla stolgången, utbildas ändtarmens bäckendel till ett slags exkrementblåsa, i det den undergår en spolformig utvidgning (<i>ampulla recti</i>), som upptar fæces kort före uttömningen. Är ändtarmen tom, är dock ampullan sammandragen till ett tjockväggigt, trångt rör. Ändtarmens närmast analmynningen befintliga del deltar icke i den nämnda utvidgningen, utan är städse tom och sammandragen, med undantag för det moment, då exkrementpelaren vid stolgången passerar igenom. Utåt är denna del omgifven af ett muskelhylle, tillhörande bäckenbottens muskler (<i>diaphragma pelvis</i>) samt af en snörmuskel (<i>musculus sphincter ani externus</i>). Inre ytan är lagd i 8—10 längsveck, som dock kunna utplånas vid rörets vidgning. Längst bak, vid mynningen, äro liknande veck alltid för handen, utgående från en denna mynning omgifvande glatt vulst (<i>annulus hæmorrhoidalis</i>). Mellan dessa veck sänka sig divertikelliknande fickor af slemhinnan på djupet. Med denna vulst afslutas tarmen och öfvergår i den utanför befintliga, veckiga huden. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Mikrofotografi af ett längdsnitt genomtunntarm. <i>a</i> slemhinna med <i>villi, b glandulæ,intestinales</i> (Lieberkühnska körtlarna), <i>c laminamuscularis mucosæ, d tela submucosa, e</i> inre cirkulärtlager af och <i>f</i> yttre longitudinellt lager af <i>tunicamuscularis.</i></tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Mikrofotografi af en tarmvillus frånmänniska. <i>a</i> resorberande epitel, <i>b</i> glatta muskelceller,<i>c</i> centralt liggande chyluskärl.</tr></table> 
Liksom  inom  större  delen  af  hela  tarmen, är väggen i tunn- och groftarmarna sammansatt af följande lager, som ligga koncentriskt utanpå hvarandra (fig. 2 o. 5). Lumen beklädes af en slemhinna (<i>tunica mucosa</i>), på hvars yttre yta finnes ett densamma tillhörigt lager af glatt muskulatur (<i>lamina muscularis mucosæ</i>). Utanför denna uppträder ett lager af mer eller mindre fettrik bindväf (<i>tela submucosa</i>), som förbinder slemhinnan med tarmväggens af glatta muskelceller bestående muskelskikt (<i>tunica muscularis</i>). På dennas utsida omklädes tarmen, särskildt inom de delar af densamma, som äro mera fritt rörliga, af bukhinnan (<i>tunica serosa</i>). Hela tarmens slemhinna innehåller tätt bredvid hvarandra stående enkla rörformiga körtlar, <i>Lieberkühnska körtlarna</i> (<i>glandulæ intestinales propriæ</i>), och mellan dessa inskjuta inom tunntarmens område blad- eller fransliknande slemhinneutskott in i lumen, tarmludd (<i>villi intestinales;</i> fig. 2, 3 o. 4), som förläna åt slemhinnans insida ett sammetsliknande utseende. Inom groftarmen saknas villi, medan Lieberkühnska körtlarna äro åtskilligt djupare än hvad fallet är inom tunntarmen (fig. 5). Tolffingertarmen eger förutom dessa körtlar äfven stora körtelmängder, som utbreda sig i tela submucosa, <i>glandulæ duodenales</i> l. <i>Brunnerska körtlarna.</i> Det epitel, som bekläder slemhinnans yta, utgöres af ett resorberande epitel, hvars celler på sin fria yta äro utrustade med ett för en sådan resorberande uppgift särskildt afpassadt bräm, stafbräm. I större eller mindre mängd sitta mellan dessa epitelceller infattade slemafsöndrande epitelceller ("bägareceller"). Särskildt i groftarmen äro dessa slemproducerande celler utomordentligt talrika; och de Lieberkühnska körtlarna innehålla här uteslutande sådana körtelceller. Genom tarmluddets närvaro förstoras i väsentlig grad tarmslemhinnans resorberande yta. Denna yta ökas dock inom tunntarmen i ännu högre grad genom cirkulära slemhinneveck (<i>plicæ circulares Kerkringi</i>), som skjuta in i tarmlumen (fig. 4). Dessa veck, som inom större delen af tolffingertarmen och närmast liggande del af den öfriga tunntarmen stå synnerligen tätt, innehålla 
page_number=258, index= - Tarmen 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Mikrofotografi af ett längdsnitt genomöfre delen af <i>jejunoileum. a</i> slemhinna med <i>villi, b plicacircularis, c tela submucosa, d tunica muscularis.</i></tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Mikrofotografi af ett längdsnitt genomgroftarm från människa, <i>a</i> slemhinna, utan <i>villi,</i> menmed djupa <i>glandulæ intestinales</i> l. Lieberkühnska körtlar,<i>b tela submucosa</i> med fettväfnad, <i>c tunica muscularis.</i></tr></table> 
slemhinna och tela submucosa. De Lieberkühnska körtlarnas funktion inom groftarmen är, såsom ofvan redan antydts, att producera slem — af betydelse för fæces' glatta passage genom tarmen. Inom tunntarmen åter afsöndra de äfven tarmsaft (<i>succus entericus</i>), som dock i och för sig är föga verksam. Den omsätter stärkelse och inverterar rörsocker. Tarmslemhinnans bindväf är synnerligen rik på hvita blodkroppar. Som bildningshärdar för dessa äro att anse de många folliklar, som antingen enstaka eller i stora grupper (<i>Peyers plaques</i>) uppträda i slemhinnan och äfven kunna växa ned i tela submucosa. Mängder af hvita blodkroppar vandra genom slemhinnan in i tarmlumen, där de upplösas och bidraga till bildningen af matsmältningssafterna samt till skydd mot bakterier. Tarmluddet är, som ofvan sagts, utmärkande för tunntarmen. Det består af slemhinneutskott, som i sin midt innehålla rötterna till tarmväggens lymfkärl eller chyluskärl och i sin periferi tätt under epitelet ett nätverk af blodkapillärer. Därjämte innehålla villi förlängningar af slemhinnans muskellager (<i>lamina muscularis mucosæ;</i> fig. 3). De ur näringen extraherade beståndsdelarna resorberas af villis epitelceller och öfverföras till de i villi befintliga blod- och chyluskärlen, hvarifrån de öfvergå i cirkulationen. Under digestionen äro chyluskärlen fyllda af mjölkhvit chylus, under pauserna innehålla tarmväggens lymfkärl endast en vattenklar lymfa. Uttömmandet af chylus ur villis chyluskärl befordras genom sammandragningen af de glatta muskelceller, som från lamina muscularis mucosæ instråla i villi. Genom denna kontraktion sammanpressas nämligen villi från spetsen mot basen, hvarvid de erhålla ett tvärveckadt utseende (fig. 2). — Tarmväggens tunica muscularis består af två skilda muskellager, nämligen ett inre cirkulärt och ett yttre längslöpande. Inom tunntarmen äro dessa lager enhetliga. Inom groftarmen är dock det yttre längslöpande mera uteslutande samladt till de 3 ofvan nämnda längslöpande banden (<i>tænia coli</i>). De cirkulära vecken mellan groftarmens haustra coli äro veck af hela tarmväggen. De innehålla således äfven tunica muscularis, särskildt dennas inre cirkulära lager, som inom dessa klaffliknande veck bilda snörmuskler eller sfinktrar, afsedda att kunna genom sin sammandragning skilja de enskilda haustra från hvarandra. Inom tunntarmen drifves genom muskelhinnans verksamhet, genom peristaltisk (se d. o.) kontraktion, tarmens innehåll oaflåtligt framåt i riktning mot groftarmen, hvarjämte de enskilda tarmslyngorna utföra en pendlande, svängande rörelse, afsedd att framkalla en omskvalpning af tarmens innehåll. I groftarmens haustra försiggår dels en peristaltisk rörelse, men dels äfven en rörelse i motsatt riktning, en antiperistaltisk. Härigenom drifves tarmens innehåll fram och tillbaka inom samma haustrum. Uppsugningen af tarminnehållets vatten blir härvid fullständig, och fastare exkrementer bildas. Inom ändtarmen är muskulaturen likformigt fördelad, och tarminnehållet drifves endast i en riktning, nämligen mot analmynningen. I närheten af denna bildar det inre cirkulära muskellagret en snörmuskel (<i>musculus sphincter ani internus</i>). Vid öfvergången mellan tunntarmen och groftarmen finnes en klaffinrättning, som har utvecklats och är byggd i likhet med groftarmens plicæ semilunares (<i>valvula ileocoecalis</i>). — <i>Processus vermiformis</i> l. <i>appendix</i> (fig. 1 o. fig. 6) är hos människan en rudimentär rörformig bildning med ursprung från blindtarmen. I medeltal är den ung. 2 cm. lång. Den kan dock stundom te sig endast som en konisk utbuktning från blindtarmen, men å andra sidan i vissa fall nå en längd af omkr. 20 cm. Dess inre byggnad är i öfverensstämmelse med blindtarmen; dock eger den en särdeles riklig mängd lymffolliklar i sin slemhinna. Väggen är f. ö. fattig på elastisk substans 
page_number=259, index= - Tarmen  - Tarmgaser  - Tarmgälar  - Tarminflammation  - Tarminstjälpning  - Tarmkanalen  - Tarmkatarr  - Tarmkräfta  - Tarmkäx  - Tarmludd  - Tarmlösa djur  - Tarmmjältbrand  - Tarmobstruktion  - Tarmsaft  - Tarmsjukdomar 
och eger en svag tunica muscularis. I ung. 1/4 fall finner man det maskformiga bihangets lumen helt eller delvis oblitereradt (utplånadt), ett förhållande, som torde vara betingadt af tidigare aflupna inflammatoriska tillstånd. På grund af sitt läge och sin byggnad är nämligen processus vermiformis eller dess närmaste omgifning lätt utsatt för sjukliga förändringar (se Blindtarmsinflammation). I synnerhet hos dåligt närda barn, som lida af kronisk tarmkatarr och som till följd af täta och smärtsamma stolgångar tvingas att starkt anlita bukpressen, kan ändtarmen krängas ut, <i>prolapsus ani</i> l. <i>prolapsus recti.</i> Till en början är det endast slemhinnan, som pressas ut, senare kan hela ändtarmens vägg följa med. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Mikrofotografi af ett tvärsnitt genom<i>processus vermiformis</i> från människa, <i>a glandulaintestinalis, b</i> lymffollikel i slemhinnan, <i>c tela submucosa,d tunica muscularis.</i></tr></table> 
De artärer, som förse tarmen med blod, utmärkas genom rikliga ömsesidiga förbindelser. Redan innan de nå tarmväggen, ingå de arkadliknande anastomoser, hvarigenom, vid ett partiellt hinder i kretsloppet, ostörd tillströmning af blod kan garanteras, — en anordning, som utvecklats som en anpassning till tarmarnas rörelser. Venerna samla sig till den till lefvern gående portådern. Hos den nyfödde likna hemorrojdalvenerna i ändtarmens nedre del ofvan annulus hemorrhoidalis tarmens öfriga vener. Snart börjar dock en del lakunära utvidgningar att framträda, betingade af den stagnation af blodet i venerna, som uppstår genom snörmusklernas verksamhet. Hos den fullvuxne äro dylika utvidgningar jämte starkt slingradt förlopp af venerna ännu mera framträdande, ökas utvidgningarna ytterligare, bilda de hemorrojdalknölar, som bukta fram slemhinnan och t. o. m. kunna skjuta fram förbi analmynningen. De nerver, som förse tarmväggens olika lager, bilda jämte ganglieceller två kraftiga nätverk, af hvilka det ena, Auerbachs nervplexus (<i>plexus myentericus, Auerbach</i>), ligger mellan de båda lagren af tunica muscularis och det andra, Meissners nervplexus (<i>plexus submucosus, Meissner</i>), i tela submucosa. E. Hgn. 
<b>Tarmgaser,</b> "väder", äro en blandning af gasformiga ämnen, som förekomma i tarmkanalen, i synnerhet i dennas nedre delar (i grof- och ändtarmen) och som till största delen uppstå vid förruttnelse- och jäsningsprocesser i tarminnehållet. Deras mängd och beskaffenhet bero väsentligen af den intagna födans art och mängd samt af jäsningens resp. förruttnelsens liflighet. De ingående gaserna äro kväfve, kolsyra, vätgas, sumpgas, spår af syre och svafvelväte samt (svafvelhaltig) metylmerkaptan. Tarmgasernas lukt betingas mest af flyktiga, illaluktande beståndsdelar i exkrementerna (se Exkrementer) äfvensom af de nämnda svafvelhaltiga gaserna. C. G. S. 
<b>Tarmgälar,</b> <i>zool.</i> Se Trollsländor. 
<b>Tarminflammation,</b> <i>med.</i> Se Tarmsjukdomar, sp. 483. 
<b>Tarminstjälpning,</b> Tarminklämning, <i>med.</i> Se Ileus. 
<b>Tarmkanalen,</b> <i>anat.</i> Se Tarmen. — Om insekternas tarmkanal se Insekter, sp. 712. 
<b>Tarmkatarr,</b> <i>med.</i> Se Tarmsjukdomar, sp 483. 
<b>Tarmkräfta,</b> <i>med.</i> Se Tarmsjukdomar, sp. 485. 
<b>Tarmkäx,</b> <i>anat.</i> Se Mesenterium. 
<b>Tarmludd,</b> <i>anat.</i> Se Tarmen, sp. 478. 
<b>Tarmlösa djur</b> benämnas stundom de s. k. kavitetsdjuren (se Cœlenterata). 
<b>Tarmmjältbrand.</b> Se Mjältbrand, sp. 719. 
<b>Tarmobstruktion,</b> med. Se Ileus. 
<b>Tarmsaft,</b> <i>fysiol.</i>, en af matsmältningsvätskorna, afsöndras af de s. k. Lieberkühnska körtlarna i tunntarmens slemhinna. Den reagerar alkaliskt och innehåller flera enzym, af hvilka de viktigaste äro <i>erepsin</i> (se d. o.), <i>invertin</i> (se d. o.), <i>laktas</i> (se d. o.) och <i>maltas</i> (se d. o.). Genom erepsinet är tarmsaften verksam vid slutakten af ägghvitedigestionen. De öfriga anförda fermenten klyfva de i födan förekommande sammansatta sockerarterna. Af särskild betydelse äro invertinet och laktasen, enär de ej förekomma på något annat ställe än i tunntarmen. För att kunna tillgodogöras i kroppen måste således rörsockret och mjölksockret passera tunntarmen. De mängder af dessa sockerarter, som inkomma i blodet utan föregående klyfning, utsöndras fullständigt genom njurarna. Afsöndringen af tarmsaft utlöses genom mekanisk retning af tunntarmsslemhinnan samt genom kemisk inverkan på densamma af vissa ämnen särskildt saltsyran i maginnehållet äfvensom såpor. Förloppet vid den kemiska retningen kan betecknas som en "sekretinverkan" (se Sekretin). Nervsystemet har ett visst inflytande på tarmsaftafsöndringen. Afskäras nerverna till en tunntarmslynga, inträder en mycket stark saftafsöndring i densamma. Mängden tarmsaft per dygn uppgår till flera liter hos människan. I likhet med öfriga matsmältningsvätskor uppsuges största delen af den afsöndrade saften samtidigt med matsmältningsprodukterna. J. E. J—n. 
<b>Tarmsjukdomar,</b> <i>med.</i> För att kunna förstå en framställning af dessa bör man erinra sig de viktigaste fakta ang. vår tarmkanals anatomi och fysiologi. Om tarmens anatomi se Tarmen. Tarmens viktigaste fysiologiska funktion är i korthet följande. I tolffingertarmen mottages den af magsäcken bearbetade födan (<i>chymus</i>) för att dels dess af den saltsura magsaften sura innehåll skall 
page_number=260, index= - Tarmsjukdomar 
alkaliseras af den alkaliska tarmsaften, dels detsamma skall blandas med galla och de födans olika beståndsdelar smältande s. k. fermenten från bukspottkörteln. Födan bearbetas sedan ytterligare häraf i tunntarmen, och en del af det färdigberedda ämnet uppsuges genom tarmluddet (<i>villi</i>). Passagen genom duodenum och jejuno-ileum tar omkr. 4 timmar. Sedan det ännu tunnflytande tarminnehållet inkommit i tjocktarmen, kommer det i beröring med den där förefintliga, rikliga bakteriefloran, som i sin mån bidrar till ytterligare sönderdelning af födoämnesresterna. I tjocktarmen, där födan dröjer längst, ungefär 12 timmar, sker dels en ytterligare bearbetning af densamma, dels måhända en exkretion af utsöndringsprodukter från blodet, dels slutligen en synnerligen kraftig uppsugning från tarmen af dess lösta beståndsdelar samt vatten, hvarvid tarminnehållet intorkar till den formade konsistens, som utmärker den normala afföringen. Efter omkr. 14 timmar har måltiden i normala fall nått ned i ändtarmen, hvarifrån dess rester vanligen uttömmas 1—1 1/2 dygn efter måltidens intagande. 
I detta fysiologiska funktionsförlopp kunna nu genom funktionella, mekaniska och infektiösa orsaksmoment rubbningar inträffa. Härigenom kunna sjukdomar uppstå i tarmen, som mer eller mindre återverka på organismen i dess helhet. — Afvikelserna i afseende på tiden för födans passage, hvilka vanligen åtföljas af förändringar i afföringens normala konsistens, kallar man förstoppning (obstruktion, obstipation l. konstipation) och diarré (utsot l. durklopp). Om obstipation, som är snarare ett sjukdomstillstånd än en sjukdom, se Förstoppning. I motsats till denna utmärker diarrén en mer än vanligt liflig verksamhet ifrån tarmkanalens sida i form af ökadt antal afföringar och innehållets lösare beskaffenhet. Se vidare Diarré. Den kroniska förstoppningen leder snarare än de funktionella diarréerna till verkliga sjukliga förändringar i tarmkanalen, näml. till en kronisk inflammation i tjocktarmen (<i>kolit;</i> se nedan). Orsaken till den akuta tarmkatarren (<i>enteritis</i>) l. tarminflammationen är alltid en giftverkan eller en infektion med bakterier. Många metaller och metallsalter, såsom arsenik, fosfor, kvicksilfver, sublimat, kalomel, och större mängd af de såsom laxantia i mindre dos använda medlen, kolokvint, frangula m. fl., kunna framkalla en verklig tarmkatarr. En mängd bakterier och däraf alstrade gifter framkalla ock inflammationer i tarmen, så t. ex. kolera- och tyfusbacillen, paratyfusarterna, dysenteribakterierna, Prior-Finsens bacill, som ofta träffas vid kolerinen (<i>cholera nostras</i>), Gärtners bacill m. fl. Stundom kan orsaken sättas i direkt samband med förtärandet af giftiga eller bacillhaltiga födoämnen, såsom vid s. k. köttförgiftning (se d. o.). En enterit utmärkes vanligen af koliksmärtor (knip) i buken, af diarré med slemmiga afföringar och trängningar, oftast äfven af mer eller mindre hög feber och nedsatt allmäntillstånd, med kväljningar, hufvudvärk och höggradig trötthet. Vid farliga sjukdomsfall påverkas ock hjärtverksamheten, som hastigt kan försvagas, hvarjämte uppträdandet af ägghvita i urinen, tydande på njurinflammation (nefrit), är en icke ovanlig komplikation. Febern kan dels insätta mycket hög från början, 40° C. eller mera, dels hålla sig inom måttliga gränser, 38—39° C. Ofta kan febertillståndet vara ganska länge, och förloppet kan då, särskildt vid paratyfusinfektionerna, starkt påminna om det vid nerv- l. tyfoidfeber (se d. o.). Dylika fall kallades af äldre läkare gastrisk feber, särskildt om diarrén och buksymtomen voro mindre starkt uttalade. Sjukdomsförloppet af en akut tarmkatarr är mycket varierande från en lindrig, på några dagar fullt öfvervunnen sjukdom till ett ytterst häftigt, på några dagar i hjärtförlamning dödande eller mycket långvarigt och för den sjuke starkt nedsättande lidande. Stundom, särskildt vid försummad behandling, kan den akuta formen öfvergå i ett kroniskt sjukdomsförlopp. Detta är särskildt icke sällan händelsen, då sjukdomen tar sitt hufvudsakliga säte i tjocktarmen (colon). Man talar då om en eterokolit l. endast kolit (<i>colitis</i>). Vanligen är emellertid från början hela tarmslemhinnan angripen, men tunntarmen synes ha lättare att göra sig kvitt infektionen. Vanligen är tarmslemhinnan starkt svullen och rodnad, afsöndrande slem och var. Ibland går angreppet mera på djupet af tarmen, och sår i tarmen kunna då uppkomma. Afföringarna bli därvid alltid blodblandade. Symtomen vid en tarmkatarr växla något efter katarrens säte. Är detta hufvudsakligen i duodenum och öfre delen af tunntarmen, saknas ofta diarré, hvaremot kväljningar, kräkning samt smärtor, ömhet och spänning i maggropen äro mera uttalade. Ofta uppträder en gulsot (<i>ikterus</i>) som komplikation till dessa fall. Ju längre ned katarren har sitt hufvudsakliga säte, dess starkare pläga trängningarna i stolgången vara och dess rikligare afföringens tillblandning af slem. Sjukdomen fordrar alltid någon längre eller kortare tids sängläge. De allra första timmarna är det klokt att låta den sjuke svälta och endast tillföra vatten för att ersätta vätskeförlusten. Sedan kan man börja med tunna hafresoppor, sockervatten, te, rödvin, blåbärssoppor samt lättare kolhydratsföda, såsom skorpor af hvetemjöl, rostade franska bröd, puréer af kokta grönsaker, ägg, kokt fisk, hackadt kött (kalf, höns, kalfbräss o. d.). Ett våtvärmande omslag gör ofta god symtomatisk nytta. Särskildt om afföringen icke varit alltför riklig, använder man laxantia, hvarvid ricinolja är vårt bästa medel. Alltför häftiga diarréer behöfva stundom däremot stoppas med vismutsalter, kalk- eller garfsyresalter (tannalbin etc.). Mot smärtorna gör opium nytta. — En akut tarmkatarr kan, såsom nämnts, lätt öfvergå till ett mera kroniskt stadium och stannar då vanligen kvar som en katarr i tjocktarmen (<i>enterokolit</i>). Stundom uppträder dock en från början mera kronisk kolit, speciellt som en följd af kroniska förstoppningstillstånd. Den kroniska koliten, som utmärkes genom periodiskt omväxlande diarré med knip och trängningar, väderafgång och slemmiga afföringar samt däremellan förstoppning med hård, knölig, ofta slembelagd och på grund af långvarig vistelse i kolon intorkad afföring, är en mycket svårbotad åkomma, som fordrar långvariga, energiska kurer med omväxlande lösande och stoppande diet. Dessutom 
page_number=261, index= - Tarmsjukdomar  - Tarmsten 
använder man ofta lämplig fysikalisk terapi, såsom massage och gymnastik, mineralvattenskurer o. d. (Karlsbad, Marienbad m. m.). Ofta blir en badorts- eller sanatorievistelse nödvändig. Ibland kunna mera utpräglade former af den kroniska koliten särskiljas, så t. ex. den mukösa koliten, då stundom afföringen består uteslutande af stora massor slem, som nästan kunna te sig som afgjutningar af tarmkanalen (<i>colitis membranacea</i>). Denna form uppträder vanligast hos kvinnor och är ofta beledsagad af svåra och ihärdiga nervösa, nästan hysteriska symtom. Denna sjukdomsform hotar vanligen icke lifvet, men kan vara synnerligen motståndskraftig mot behandling och recidiverar lätt. Å andra sidan kan den kroniska koliten uppträda i en synnerligen allvarig form som en kronisk, varig inflammation af tjocktarmen med tendens till sårbildning i densamma (<i>colitis chronica suppurativa</i> l. <i>ulcerosa</i>). Denna kan efter åratal af lidande och under ideliga recidiv föra till döden. Tjocktarmskatarren kan emellertid iakttagas i ännu högre grad lokaliserad. Man kan sålunda ibland finna den begränsad till cœcum och colon ascendens. Den kallas då tyflit och är ofta mycket svår att skilja från en appendicit eller perityflit (se f. ö. Blindtarmsinflammation). Vid operation, som ibland företagits på grund af misstanke om sistnämnda åkomma, har blindtarmsutskottet befunnits fullt friskt. En till colon sigmoideum begränsad kolit, som är synnerligen vanlig hos äldre kvinnor med habituell förstoppning, benämnes sigmoidit. En till rectum begränsad katarr bär namnet proktit (<i>proctitis</i>). Båda dessa åkommor behandlas bäst lokalt med tarmsköljning och lätt etsning af den angripna slemhinnan med s. k. adstringerande medel, garfsyra, lapis etc. Sigmoiditen kan stundom föranleda ett operativt ingrepp. — Bland mera kroniska infektioner af tarmen märkas syfilis, gonorré och tuberkulos. Syfilis' lokalisation i tarmen är emellertid mycket ovanlig. De förträngningar (strikturer) i nedre delen af tarmen, speciellt i ändtarmen, som förr ansågos framkallade af syfilis, tillskrifvas numera allmänt en kroniskt gonorrhoisk infektion af tarmen. Tarmtuberkulos uppträder vanligast sekundärt efter lungsot och åstadkommer då vanligen multipla spridda sår med en omgifvande katarr. Primär tarmtuberkulos är däremot sällsynt. En tuberkulos infektion i tarmen kan läkas, men efterlämnar då ofta svåra ärr och icke sällan förträngningar (<i>stenoser</i>) af tarmen, som kunna behandlas endast genom en operation. — Förträngningar inom tarmkanalen framkallas eljest vanligast af svulstbildningar, i ett öfvervägande antal fall kräfta. Dylika nybildningar uppträda vanligen först i medelåldern och den högre åldern (öfver 50 år) och angripa ungefär lika ofta män som kvinnor. Kräftan angriper mera sällan duodenum och tunntarmen. I det förra tillfället är dess säte ej sällan kring utföringsmynning för gallgången och bukspottkörteln, och den åtföljes då alltid af en intensiv gulsot på grund af tilltäppning för gallafflödet. Vanligaste sätet för svulstbildningar är kolon, speciellt vid dess omböjningsställen, samt i colon sigmoideum och rectum. Åkomman börjar ytterst smygande, och dess vanligen första symtom är detsamma som vid andra förträngningar, t. ex. på grund af tuberkulösa ärr, näml. en sig alltmer ökande förstoppning, som till sist kan bli mycket besvärande. Så småningom tillstöta afmagring och mattighet samt allmän kakexi med höggradig blodbrist, hvilken underhålles därigenom, att blodkärlsrika vulster ofta blöda. Afföringarna innehålla därför i regel blod. Diagnosen kan vara svår, stundom omöjlig utan röntgenstrålarnas tillhjälp. Den enda effektiva behandlingen är en operation med om möjligt aflägsnande af tumören eller, om detta icke låter sig göra, såsom ofta vid kräfta i bäckenet (i colon sigmoideum och rectum), anläggandet af en fistel på tarmen ofvan det af tumören förträngda stället (s. k. anus præternaturalis). Härigenom kan den sjuke beredas en tids lindring, ehuru de sociala obehagen af en dylik fistel å bukhuden, genom hvilken afföringen måste passera, äro ganska stora. 
Till skillnad från magsåret ha de enkla tarmsåren mycket ringa benägenhet att öfvergå i kräfta. Deras säte är i regel i duodenum, särskildt i den delen af denna, som gränsar intill pylorus (<i>ulcus duodeni juxtapyloricum</i>). Duodenalsåren äro synnerligen kroniska och lätt recidiverande åkommor, som till skillnad från magsåren mycket oftare angripa män än kvinnor. Deras hufvudsymtom äro svåra smärtor, ofta långt efter måltiderna och på natten samt rikliga blödningar, som färga afföringen svart. Ofta nog kunna såren genombryta tarmen, och ytterst farliga komplikationer med bukinflammation eller varbildningar i bukhålan bli då följden. Sjukdomen plägar behandlas med diet som magsåren, men ofta måste operationer företagas, hvarvid såren borttagas och en konstgjord öppning mellan tunntarmen och magsäcken (<i>gastroenterostomi</i>) anlägges, så att födan icke behöfver lämna magsäcken genom pylorus. På grund af sitt periodiska förlopp med långa tider af symtomfrihet äro dylika tarmsår mycket förrädiska och farliga åkommor. En hastig död på grund af en förblödning är ingalunda sällsynt. En blödning från tarmsår färgar afföringen svart på grund af blodets förändring genom dess långa passage genom tarmen till skillnad från hemorrojdalblödningarna, vid hvilka blodet har sin vanliga färg. Hemorrojder (se vidare d. o.) äro ett slags åderbråck i ändtarmens blodådror. 
En annan stor grupp af tarmsjukdomar framkallas genom lägeförändringar hos tarmkanalen. Om bråck se d. o., om tarmvred, tarminstjälpning, tarminklämning, tarmstriktur, tarmobstruktion se Ileus. Andra slags symtom framkallas af s. k. enteroptos (se vidare d. o.), d. v. s. bukinälfvornas allmänna nedsjunkande vid upprätt kroppsställning. I. H. 
<b>Tarmsten,</b> Enterolit, Koprolit (se dessa ord), <i>med.</i>, bildningar (konkrement) i tarmkanalen, som antingen uppkomma enbart genom sammanbakning af stagneradt tarminnehåll eller uppstå kring en kärna, vanligen af någon födoämnesrest från växtriket, t. ex. russin- eller sviskonkärnor. Tarmstenens hufvudbeståndsdel utgöres af s. k. jordartssalter, vanligen fosforsyrad kalk eller magnesium, stundom äfven trippelfosfat och krita. 
page_number=262, index= - Tarmsten  - Tarmstriktur  - Tarmsträngar  - Tarmsår  - Tarmsöm  - Tarmtrikiner  - Tarmtuberkulos  - Tarmvred  - Tarn  - Tarn-et-Garonne  - Tarnkappe  - Tarnogrod  - Tarnopol 
De bli endast sällan så stora, att de utgöra hinder för tarmpassagen och utöfva ingen menlig inverkan på hälsan, såvida de icke bli inkilade i blindtarmsutskottet (<i>processus vermiformis</i>) eller i någon bråcksäck, där de kunna utöfva mekanisk retning. Hos människan äro dylika bildningar tämligen sällsynta, men hos hästar och äfven hos nötkreatur, i synnerhet vid utfodring med kli, äro de ej ovanliga. Jfr Bezoar. I. H. 
<b>Tarmstriktur,</b> <i>med.</i> Se Ileus. 
<b>Tarmsträngar,</b> <i>fys., mus.</i> Se Sträng, sp. 409. 
<b>Tarmsår,</b> <i>med.</i> Se Tarmsjukdomar, sp. 486. 
<b>Tarmsöm</b> (<i>Enterorafi</i>), <i>kir.</i>, de åtgärder, genom hvilka en bristning eller ett hål på tarmen hopslutes. Samma förfarande används också, om ett tarmstycke skall aflägsnas, då brand, inflammatoriska förändringar eller svulstbildning förstört detsamma. Vanligen syr man med fin tråd, silke eller catgut. Tarmsårets kanter vikas in mot håligheten och förenas medelst ett par suturrader, den ena utanför den andra. På samma sätt hopsys med hvarandra de öfverskurna tarmändarna, då ett tarmstycke borttagits. Dymedelst återställes tarmens passage. J. Å. 
<b>Tarmtrikiner,</b> Trikinos. Se Trikinsjukdom. 
<b>Tarmtuberkulos,</b> <i>med.</i> Se Tarmsjukdomar, sp. 485. 
<b>Tarmvred,</b> <i>med.</i>, den ofta farliga sjukdom, som uppkommer därigenom, att en slynga af tarmen, vanligen af tunntarmen, som har det längsta tarmkäxet (d. v. s. fixationsbandet), vrider sig omkring sin längdaxel och fixeras en längre eller kortare tid i detta läge. Resultatet häraf blir en afstängning af tarmen med mer eller mindre absolut hinder för innehållets passage genom densamma. Den ofvanför hindret belägna tarmdelen kan härvid i hög grad utspännas, under det att den nedanför detsamma liggande delen af tarmkanalen sammanfaller. Löses icke detta hinder snart genom sakkunnig hjälp och i svårare fall genom en i god tid företagen operation, kan döden inträda genom en bukinflammation. Se f. ö. Ileus. I. H. 
<b>Tarn.</b> 1. Biflod till Garonne i södra Frankrike, rinner upp på Lozèrebergen i Cevennerna på 1,600 m. höjd, flyter mot v. genom dep. Lozère, Aveyron, Tarn, Haute-Garonne och Tarn-et-Garonne samt faller nedanför Moissac fr. v. in i Garonne. Längd 375 km. Först sedan den ofvanför Albi bildat det vackra, 19 m. höga vattenfallet Saut-de-Sabo, inträder den på slättlandet och blir segelbar (147 km.). Nederbördsområde 14,850 kvkm. T:s förnämsta tillflöden äro fr. h. Aveyron, fr. v. Dourbie, Dourdou, Rancé och Agout. — 2. Departement i södra Frankrike, bildadt af delar af den forna prov. Languedoc. 5,780 kvkm. Folkmängden ökades från 270,905 pers. 1801 till 359,232 år 1876, då den nådde sitt maximum, men har sedan nedgått till 324,090 pers. 1911, hvaraf omkr. 16,000 reformerta. I ö. och s. uppstiga grenar af Cevennerna: Monts de Lacaune (1,266 m.), Sidobre (400—700 m.), som skiljer Agouts dal från dess biflod Thorés, och Montagne noire, med skogklädda höjder. Norra och mellersta delarna genomdragas af lägre bergskedjor med västlig riktning, mellan hvilka ligga ovanligt vackra dalar. Med undantag af en liten del af Montagne noire, som tillhör Audes flodområde, hör dep. till Garonnes (Tarns) flodsystem. Östra delen har Auvergnes klimat, det strängaste i Frankrike; västra delen har Girondes milda klimat. Jordbruket lämnar spannmål utöfver behofvet, och vingårdarna lämna 40—50 mill. liter vin, en kvantitet, som är endast hälften mot hvad den var före phylloxerans härjningar. Ur mineralriket fås stenkol, järnmalm, marmor och kalk. Bland industrigrenar är textilindustrien viktigast. Dep. indelas i 4 arrondissemang: Albi, Castres, Gaillac, Lavaur. Hufvudstad: Albi. 
<b>Tarn-et-Garonne</b> [-e-garå'nn], departement i sydvästra Frankrike, bildadt 1808 af delar af Guyenne, Gascogne och Languedoc. 3,731 kvkm. 182,537 inv. (1911), däraf omkr. 10,000 reformerta. Dep. är ett af de glesast befolkade i Frankrike, och folkmängden minskas fortfarande, under de sista 25 åren med nära 15 proc. Garonne och dess biflod Tarn, hvilka förenas inom dep., skilja höglandet i n., som tillhör Cevennerna och centralplatån, från det södra höglandet, som är en fortsättning af Lannemezanplatån. Floderna flyta genom högslätterna i djupa dalar. Dep:s hufvudnäringar äro jordbruk och ladugårdsskötsel. Mycket frukt skördas, och denna samt vin, fosfat och litografisk sten utgöra förnämsta exportartiklarna. Dep. är indeladt i 3 arrondissemang: Montauban, Moissac och Castelsarrasin. Hufvudstad: Montauban. 
<b>Tarnkappe,</b> ty. Se Dvärghatt. 
<b>Tarnogrod</b> [-ågrå̄d], stad i polska guv. Lublin, nära galiziska gränsen. Omkr. 5,000 inv. I T. bildades 26 nov. 1715 en konfederation under ledning af marskalk Ledochowski för att förmå konung August II att draga de sachsiska trupperna ur Polen, hvilket syfte vanns. Under Världskriget 1915 besattes T. 17 juni af österrikarna. Vid det fredsslut, som 9 febr. 1918 undertecknades mellan Centralmakterna och den nybildade republiken Ukraina, bestämdes bl. a., att detta senare lands västgräns skulle vid T. afbryta norrut. L. W:son M. 
<b>Tarnopol</b> [-nå'pål], stad i östra delen af Galizien, vid Dnjestrs biflod Sereth och järnvägen mellan Lemberg och Odessa. 33,871 inv. (1910), däraf omkr. hälften judar. Liflig handel med spannmål och andra landtmannaprodukter, i synnerhet med hästar. Jesuitkollegium, polskt och ruteniskt obergymnasium, högre realskola, lärarseminarium m. fl. läroverk. T. var fordom fästning och erhöll stora privilegier af de polske konungarna. Under Världskriget har T. och Sereths vidliggande afskärning spelat en framstående roll i striderna mellan Centralmakterna och Ryssland. Sedan T. besatts af ryssarna 23 aug. 1914 och af dem sedan omsorgsfullt befästs, förekommo åtskilliga strider v. om staden, särskildt från 1 sept. 1915, och 4—5 i s. m. stormades därvarande ryska ställningar af de förbundna, som sedan ryckte fram mot T. och intogo dess västra ytterverk. Striderna fortsattes sedermera i trakten under återstoden af 1915 och början af 1916 samt voro särskildt våldsamma i jan. på linjen T.—Trembovla, då tyska flygare äfven bombarderade T. Under maj afstannade striderna något, men 4 juni vunno ryssarna i samband med offensiv på fronten Pruth—Styr och vid Kolki en afsevärd 
page_number=263, index= - Tarnopol  - Tarnow  - Tarnowitz  - Tarnowski, Jan  - Taro (Tarro)  - Tarok  - Tarozzi, Giuseppe  - Tarpan  - Tarpeja  - Tarpejiska klippan  - Tarquinii 
framgång n. v. om T. 1 juli vunno de förbundna i sin tur seger öfver ryssarna i samma trakt, men 11—12 aug. intogo dessa senare de förbundnas ställningar vid T. I dec. återupptogos striderna där, och under senare hälften af juli 1917 började ryssarna drifvas tillbaka mellan T. och Zloczov, och 24 i s. m. återtogs T. af de förbundna, som därefter förflyttade striderna ö. om Sereth. L. W:son M. 
<b>Tarnów</b> [tarnuv], stad i norra Galizien, 75 km. ö. om Krakau, vid järnvägen Krakau—Lemberg och vid Biala, nära dess förening med Dunajec, en biflod till Weichsel. 36,731 inv. (1910), hvaraf omkr. 40 proc. judar. Biskopssäte. Teologiskt seminarium, två gymnasier, borgarskolor, lärarseminarium och landtbruksskola. Vid ryssarnas invasion i Galizien under Världskrigets början hade de besatt T., som sedan af dem befästs. I dec. 1914 kunde de förbundna dock tillbakavisa ryssarnas anfall s. v. om T., och efter förbittrade strider s. om T. 2 jan. 1915 besköts det den 14 i s. m. af österrikarna, som den 25 äfven utkämpade en för dem gynnsam strid mot ryssarna. Först 6 maj i samband med det stora slaget i västra Galizien kunde dock T. återtagas af de förbundna. L. W:son M. 
<b>Tarnowitz,</b> stad i preussiska reg.-omr. Oppeln  (Schlesien), nära polska gränsen, vid järnvägen  till Breslau. 13,582 inv. (1910). Realgymnasium.  Bergsskola och landtmannaskola. Bergsbruk,  företrädesvis järn- och blymalmer, hvilka smältas i  Friedrichshütte 6 km. n. v. om T. 
<b>Tarnowski.</b> 1. Jan T., grefve, polsk krigare,  f. 1488, d. 1561, företog vidsträckta resor i  Medelhafsländerna och ledde, på uppdrag af  konung Emanuel af Portugal, ett fälttåg mot  morerna, hvarför han af Karl V fick värdighet  som romersk riksgrefve. 1521 förde han  öfverbefälet i kriget mot turkarna och slog 1531 Petrila  af Moldau vid Obertyn. Han utnämndes 1526 till  vojvod af Rus och kort därpå till storkronhetman.  Under den s. k. tuppfejden 1537 stod han trofast  på polske konungens sida mot drottning Bona och  Peter Kmita. Aristokratisk oligark, motsatte han  sig alla reformer och eftergifter mot Rom, men  förvaltade energiskt sitt vojvodskap och införde i  krigsväsendet många förbättringar, däribland den  från Böhmen komna vagnborgstaktiken. Han  författade de militäriska skrifterna <i>O gotowności wojennej</i> och <i>Consilium rationis bellicæ</i> samt  den statsrättsliga <i>Ustawy prawa ziemskiego  polskiego</i> (utg. af M. Malinowski 1864). — 2.  Stanisław T., grefve, litteraturhistoriker och  politiker, f. 7 nov. 1837, d. 31 dec. 1917, uppsatte  1866 i Krakau den ansedda tidskriften "Przegląd  polski", hvari det konservativa partiets program  utvecklades under den satiriska titeln "Tęka  Stanczyka" (se Stańczyk). T. invaldes 1867 i  galiziska landtdagen, sedan i österrikiska  riksrådet. 1869 blef han filos. doktor, 1871 professor  i litteraturhistoria vid Krakaus universitet och  1873 medlem af Krakaus vet. akad., hvars  president han var till sin död. I sin politik hade han  länge ledningen inom det konservativa partiet.  Hans författarskap röjer stor beläsenhet och utmärkes  för synnerligen klar, elegant stil, men  lider af en viss ensidighet i den historiska  uppfattningen. Hans förnämsta arbeten äro <i>Studja  do historii literatury polskiej</i> (1886—88; ny uppl.  1888—93), <i>Henryk Rzewuski</i> (1887), <i>Zygmunt  Krasiński</i> (1893) och <i>Historija literatury polskiej</i>  (6 dlr, 1903—07). Dessutom monografier öfver  Fredro, Słowacki, Matejko, Klaczko m. fl. och en  förtjänstfull redigering af Krasińskis verk. 1895  trycktes i 2 dlr hans <i>Studja polityczne</i>.  1—2.  A—d J.  
<b>Taro</b> [tārå], biflod (fr. h.) till Po i italienska  prov. Parma, uppstår på Monte Penna (1,735 m.) i  Liguriska Apenninerna, har nordlig hufvudriktning,  upptar bifloden Ceno och förenar sig med  Po vid Roccabranca. Längd 150 km. 
<b>Taro</b> (Tarro), <i>bot.</i>  Se Colocasia. 
<b>Tarok</b> (it. <i>tarocco</i>, fr. <i>tarot</i>), ett kortspel, som spelas af tre personer med en särskild, af 78 kort bestående lek, som utom de 52 vanliga korten, på hvilka dock "färgerna" betecknas med andra föremål: bägare, svärd, mynt och käppar (se Kort, sp. 1108), innehåller 4 kavaller (ryttarfigurer, i rang mellan dam och knekt) och 22 trumf (taroker), af hvilka 21 bära olika, symboliska figurer och ordningsnumren I—XXI (1—21). Detta urgamla spel, "zigenarnas bibel", anses af de "invigde" vara själfva nyckeln till den från Östern ärfda "ockulta vetenskapen" och har framkallat en rikhaltig litteratur. Se Papus, "Le tarot des bohémiens, le plus ancien livre du monde" (1889), Ulmann, "Illustriertes wiener tarockbuch" (2:a uppl. 1899), och Werner, "Das moderne tarockspiel" (flera uppl.). 
<b>Tarozzi</b> [-rå'ttsi], Giuseppe, italiensk filosof, f. 1866 i Turin, professor i Palermo, tillhör den positivistiska riktningen inom nutidsfilosofien, är indeterminist och ser i sympatien (kärleken) lifvets moraliska innehåll. Skrifter: <i>Della necessità nel fatto naturale ed umano</i> (1896—97), <i>La virtù contemporanea</i> (1900), <i>Idea di una scienza del bene</i> (1901), <i>La varietà infinita dei fatti e la libertà morale</i> (1906) m. fl. S—e 
<b>Tarpan,</b> <i>zool.</i>. Se Hästen, sp. 178. 
<b>Tarperja.</b> Se Tarpejiska klippan. 
<b>Tarpejiska klippan</b> (<i>Saxum tarpejum, Rupes tarpeja</i>) kallades en del af den kapitolinska bergshöjden i det forna Rom. Därifrån nedstörtades vissa förbrytare, särskildt sådana, som kränkt folkets frihet eller dennas beskyddare, tribunerna. — Enligt en sägen skall en Lucius Tarpejus under Romulus' tid ha uppträdt som konungens motståndare och därför blifvit nedstörtad från västra sluttningen af Capitolium, som sedan dess fick namn efter honom: en Spurius Tarpejus skulle under kriget med Titus Tatius, sabinernas konung, ha fört befälet på Capitolium, men jämte sin dotter Tarpeja ha förrådt borgen åt fienden. Äfven berättas, att Tarpeja blifvit dödad af soldaterna, som öfver henne kastat sina sköldar. Naturligtvis är allt detta endast myter, möjligen beroende på någon lokal kult. R. Tdh. (J. C.) 
<b>Tarquinii,</b> gammal etruskisk stad vid floden Marta och en af de förnämsta bland de tolf bekanta etruskiska förbundsstäderna. Den bistod Veji i kriget mot Rom, omkr. 400 f. Kr., och stred senare jämte flera grannstäder mot Rom, men måste bekväma sig till fred och mottaga en romersk koloni; denna blomstrade ännu under kejsartiden. En biskop af T. nämnes 456. I äldre tider var T. en hufvudort för den etruskiska konsten. Sägnerna antyda 
page_number=264, index= - Tarquinii  - Tarquinius, Lucius T. Priscus  - Tarquinius, Lucius T. Superbus  - Tarquitius  - Tarragona 
förbindelser med Korint. Efter allt hvad man kan  finna, röjde sig i konstens alster (vaser m. m.)  spår af hellenisk inverkan. Ruiner finnas på  höjden Tarchino och i dess närhet en intressant  grafstad. Jfr Corneto Tarquinia.  R. Tdh.* 
<b>Tarquinius.</b> 1. Lucius T. Priscus ("den  äldre") var enligt traditionen Roms femte konung.  Han skall ha varit son af korintiern Demaratos,  hvilken, fördrifven från sin hemort, bosatt sig i  Tarquinii. T. ingick giftermål med den förnäma  och för sina insikter i den etruskiska spådomskonsten  berömda Tanaquil, som, drifven af  ärelystnad, förmådde honom att utvandra till  Rom för att där vinna en mera lysande ställning.  I Rom blef T. förtrogen med konung Ancus  Martius, som slutligen satte honom till förmyndare  för sina söner. T. tillvällade sig emellertid  själf konungamakten och utöfvade den med klokhet  och kraft. Han förde framgångsrikt krig med  latinerna, inrättade i Rom de s. k. stora  festspelen och lät i staden anlägga nödiga  afloppsledningar (<i>cloaca maxima</i>) och uppföra byggnader,  t. ex. Circus och det kapitolinska Juppiterstemplet,  som skulle göra Rom värdigt att bli  hufvudstaden i Latium. Med T. började nämligen den  romerska konungatidens eröfrings- och storpolitik,  sedan fullföljd af hans måg och son. T. skall ha  fördubblat senaten och ridderskapet genom att  upptaga nya släkter. Efter en regering af 38 år  skall han ha blifvit mördad på tillskyndan af sin  företrädare Ancus' söner. Vid hans namn har  knutits begynnelsen till Roms hegemoni i Latium  och måhända äfven någon förbindelse med  Grekland, men om kronologi och händelseföljd vet  man intet med säkerhet. — 2. Lucius T.  Superbus ("tyrannen") var enligt den  vanliga sagouppgiften den föregåendes son. Servius  Tullius, som efter sin svärfader, den äldre Tarquinius,  uppsteg på tronen, sökte afvända sina två  svågrars missnöje genom att bortgifta dem med  sina båda döttrar, men den ena af dessa blef  konungahusets onda ande. Hon eggade sin man,  T. d. y., att stämpla mot konungen och till sist  låta mörda honom. T. regerade därefter visserligen  med klokhet och kraft, men hänsynslöst. I  det yttre fortsatte han faderns verk och underlade  Rom en stor del af Latium; staden bebyggde och  förskönade han ytterligare samt besegrade volsker  och sabiner. F. ö. ville han bryta senatens makt  och uppträdde som en grekisk våldskonung.  Härigenom framkallade han ett missnöje, som bröt  ut i revolution. Genom Brutus och andra fördrefs  han 509 f. Kr. från Rom närmast med anledning  af hans son Sextus' våldsdåd mot Tarquinius  Collatinus' maka, Lucretia (se denna), bosatte  sig i Cære och påstås ha sökt återvinna tronen  med hjälp af den mäktige konung Porsena i  Etrurien (se Porsena). Sagorna låta T. jämte  hans måg, Octavius Mamilius i Tusculum, kämpa  mot romarna vid Regillus (499 eller 496 f. Kr.).  Efter sitt nederlag skall han ha flytt till tyrannen  Aristodemos i Kyme (Cumæ). Af den tarquiniska  släkten fick endast den ofvannämnde T. Collatinus  stanna i Rom, där han jämte Brutus valdes att  leda den nya fristaten. Äfven han gick dock  sedermera i landsflykt, emedan folket hyste  misstroende till honom på grund af hans börd.  Huruvida familjen Tarcna (Tarchna), hvars  begrafningsplatser man upptäckt i Cære, är densamma  som Tarquiniernas, torde vara ovisst.  R. Tdh.* 
<b>Tarquitius,</b> gammal romersk patricisk släkt, som  skulle ha antagit detta namn i st. f. det opopulära  Tarquinius. Ryktbarast af släkten är T.  Priscus, som mot slutet af den republikanska  tiden från etruskiskan öfversatte ett verk om  haruspicinen, som han kallade <i>Ostentarium,</i> och  äfven försökte sig på att behandla denna s. k.  <i>disciplina etrusca</i>. Macrobius (se d. o.) har åt  eftervärlden förvarat en hel del utdrag. J. C. 
<b>Tarragona</b> [-gå'na]. 1. Provins i nordöstra  Spanien, vid Medelhafvet, bildad 1833 af södra delen  af prov. Katalonien. 6,490 kvkm. 338,485 inv.  (1910). Ebro flyter genom södra delen af prov.;  de andra hufvudfloderna äro Gaya, Prades och  Francoli. Ehuru bergig, är prov. den rikaste i  Katalonien. Kullarna äro klädda med vinrankor,  som lämna ett förträffligt vin. I dalarna odlas  alla slags säd, och sydfrukterna nå hög grad af  fulländning. Bergen ha yppiga betesmarker,  värdefulla skogar och flera slags malmer. Äfven  industrien (företrädesvis textilindustrien) är  ganska högt utvecklad. — 2. Hufvudstad i nämnda  provins, vid Francolis mynning och vid  järnvägslinjerna Barcelona—T.—Valencia och T.—Reus.  23,289 inv. (1910). Den pittoreska, men illa  byggda äldre delen af staden ligger på sluttningen  af ett berg och omges på tre sidor med murar af  iberiskt och romerskt ursprung (till en del  cyklopiska). V. om denna gamla stadsdel ligger Plaza  de las Fuentes (förr en romersk cirkus), som  skiljer den öfre staden från den nedre, som är  mera regelbundet byggd i nyare tid på en låg, i  Medelhafvet utskjutande udde. Längst i v. ligger  förstaden Barrio de pescadores. T. är säte för en  ärkebiskop, som med den i Toledo delar titeln  Spaniens primas, samt eger en storartad katedral  (från 1100—1200-talen, i senromansk öfvergångsstil,  med rikt smyckad portal i v., vackra glasmålningar,  dyrbara monument och konstskatter), flera  andra kyrkor och kloster, ett instituto, ett  lärarseminarium, ett prästseminarium och en teknisk  skola. T. är företrädesvis handelsstad. Den på  romarnas tid berömda, af kejsar Augustus anlagda  hamnen är längesedan försvunnen. Först genom  anläggning af en väldig molo, som flera gånger  tillbyggts, senast 1904 o. f., bildades den nya  hamnen, som har 10—13 m. djup. Staden och  hamnen försvaras af flera fort. Handeln är i jämn  tillväxt och omfattar företrädesvis import af hvete,  trävaror, fisk, kol och petroleum samt export af  vin, nötter, mandlar och olivolja. T. är en iberisk  anläggning, som sedan under namnet <i>Tarrakon</i>  (lat. <i>Tarraco</i>) blef ett grekiskt nybygge, togs 218  f. Kr. af romarna, befästes starkt af Scipionerna  och gjordes af dem till en viktig vapenplats. Som  romersk koloni hette den sedan Cæsars tid <i>Colonia  Julia Victrix Tarraconensis</i> och <i>Colonia  triumphalis</i> och gaf namn åt provinsen (Hispania  Tarraconensis), hvars hufvudstad den blef under  Augustus, som vistades där en vinter (26 f. Kr.) och  prydde den med flera ståtliga byggnader. Om  romerska tiden (då staden enligt somliga uppgifter  skall ha egt öfver 1 mill. inv.) erinra, utom delar  af stadsmuren, inskrifter, pelarfragment m. m., i 
page_number=265, index= - Tarragona  - Tarrasa  - Tarrasch, Siegbert  - Tarrega, Francisco  - Tarrera  - Tarro  - Tarrutius Frimanus, Lucius  - Tarrytown  - Tars 
synnerhet den jättelika, 35 km. långa, delvis underjordiska vattenledningen, af hvilken en akvedukt 4 km. från T. är en del, byggd i två våningar, den nedre med 11, den öfre med 25 bågar, den förra 73 m. lång och 13,5 m. hög, den senare 217 m. lång och 23 m. hög, rester af en i klippan huggen amfiteater, en vacker triumfbåge samt Torreón de Pilatos, hvilket säges ha varit en del af befästningarna från Augustus' tid, delvis förstördes af Suchet och nu är fängelse. Staden blef 467 ett byte för västgoterna och 713 för morerna, hvilka förstörde den i grund. Efter 1089, då morerna fördrefvos af Raimond af Barcelona, synes den ha återfått ett visst välstånd, ty ärkebiskopssätet, som af västgoterna förlagts till Vich, återflyttades då till T. 1705 intogs och brändes staden af engelsmännen, och 28 juni 1811 eröfrades den af fransmännen under general Suchet, som därför erhöll marskalksstafven. 1 o. 2. Wbg. 
<b>Tarrasa,</b> stad i spanska prov. Barcelona, 23 km. n. n. v. om staden Barcelona, vid järnvägslinjen Barcelona—Lerida—Zaragoza. 15,956 inv. (1900). T. var ett romerskt municipium och sedan 400-talet till den arabiska eröfringen biskopssäte. Det är nu en modern industristad med flera högre läroanstalter. 
<b>Tarrasch,</b> Siegbert, tysk schackmästare, f. 5 mars 1862 i Breslau, bosatt i Nürnberg som läkare, vann mästartiteln 1883 i Nürnberg och högsta priset i tre på hvarandra följande internationella turneringar: Breslau 1889, Manchester 1890 och Dresden 1892, samt sedermera i Wien 1898, Monte Carlo 1903 och championturneringen i Ostende 1907. T:s spel utmärks af försiktig beräkning, men uppvisar icke glänsande kombinationer. Han har utgett <i>300 schachparteien</i> (1894; 2:a uppl. 1909), <i>Der schackwettkampf Marshall—T.</i> (1897), <i>Das champion-turnier zu Ostende</i> (1907) och <i>Die moderne schachpartei</i> (1912), berömda för sin analytiska skärpa. 
<b>Tarrega,</b> Francisco, spansk dramatisk skald, f. i midten af 1500-talet, d. 1602(?), var en af stiftarna af den ryktbara "Academia de los nocturnos" i Valencia, hvars medlemmar sammanträdde under natten. Lope de Vega sjöng T:s lof i sin "Laurel de Apolo", och Cervantes berömde högeligen hans hjältedrama <i>La enemiga favorable,</i> som inledes med en loa, <i>Baile de Leganitos.</i> Af T:s öfriga arbeten äro att nämna <i>La fundación de la Orden de Merced,</i> ett typiskt religiöst drama i Calderóns stil, <i>El prado de Valencia,</i> sedekomedi, <i>El esposo fingido, El cerco de Rodas, La perseguida Amaltea, La sangre leal de los montañeses de Navarra, El cerco de Pavia, La duquesa constante</i> och <i>Las suertes trocadas ý torneo venturoso.</i> De flesta af dessa komedier publicerades i den af Aurelio May 1608 och 1616 utg. samlingen "Laureados dramaticos valencianos". T:s biografi återfinnes i Rivadeneiras "Biblioteca de autores españoles", bd 43, och hans namn är intaget i Spanska akad:s "Catálogo de autoridades de la lengua". Ad. H—n. 
<b>Tarrera.</b> Se Våg. 
<b>Tarro.</b> Se Taro. 
<b>Tarrutius</b> (l. Tarruntius) <b>Firmanus,</b> Lucius, romersk astronom och astrolog från Firmum Picenum, lefde i 1:a årh. f. Kr. och var vän till Cicero och Varro. Hans anspråk på odödlighet beror därpå, att han af Romulus' historia slutit till tidpunkten för Roms grundläggning, att Varro lagt T:s tämligen godtyckliga beräkning till grund för sin kronologi samt att Plinius d. ä. af honom lånat en hel del uppgifter. J. C. 
<b>Tarrytown</b> [tä'rita͡un], by i nordamerikanska staten New York, på östra stranden af Hudson, omkr. 40 km. n. om staden New York. 5,600 inv. (1900). Platsen gömmer rika minnen från den holländska tiden och har skildrats i "Sketch book" af W. Irving, som tillbragte sina sista år i T. och ligger begrafven i den gamla holländska kyrkogården. Ett af platsens många läroverk är uppkalladt efter honom. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Skelett af stjärtamfibies fot.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Skelett af fot hos groddjur.</tr></table> <b>Tars</b> (lat. <i>tarsus</i>), Vrist, <i>anat.</i> Enklast och mest ursprunglig, hvad beträffar såväl de särskilda benens form som ock deras anordning, är tarsen hos stjärtamfibierna (se fig. 1). Omkring ett (stundom två) centralben (<i>C</i>) äro åtta andra så anordnade, att tre af dem bilda en öfre rad (1—3), hvilken står i förbindelse med sken- och vadbenet, och de öfriga fem (I—V) en undre rad, som bär tårna. Hos de lägre stjärtamfibierna äro de broskiga, hos alla af likartad form. Ledgångar äro ej utbildade. Hos groddjuren uppträder i så måtto en specialisering, som de tre öfre styckena ombildats till två långa ben (det ena motsvarande styckena 1 och 2 hos stjärtamfibierna), hvilka sålunda bidraga till bildandet af den för groddjuren karakteristiska hoppfoten (fig. 2). Fotens ledning försiggår hos grodorna mellan dessa två ben och den nedre radens starkt förkrympta vristben. Hos kräldjuren är tarsen något högre utbildad, i det de särskilda styckena vanligen äro förbenade samt af mycket olika form och hos de högre formerna försedda med väl utbildade ledytor. Antalet har liksom hos groddjuren undergått en minskning, i det den öfre radens ben sammanväxt till två, stundom till endast ett ben, och äfven i den undre vanligen färre ben uppträda än hos stjärtamfibierna. En ännu högre grad af differentiering uppnår tarsen hos 
page_number=266, index= - Tars  - Tarsia (Tarsiatura)  - Tarsidae  - Tarsipes rostratus  - Tarsis  - Tarsius spectrum  - Tarsled  - Tarso  - Tarsos 
fåglarna, enär hos den utbildade fågeln ej några skilda tarsaldelar förefinnas. En undersökning af fostret ådagalägger emellertid en nära anslutning till vissa kräldjur, i det här finnas två öfre och ett undre tarsalben (fig. 3). Under utvecklingens fortgång sammansmälta de två öfre med skenbenet, medan det undre förenar sig med de sammanväxta mellanfotsbenen. Den vanligen s. k. tarsen hos fåglarna motsvarar sålunda i första rummet andra djurs mellanfot, medan fåglarnas tars representeras af skenbenets undre och mellanfotens öfre ända. Liksom hos kräldjuren sker alltså fotens ledning hos fåglarna mellan tarsalbenen, ej mellan underbenet och tarsen, såsom hos däggdjuren. Däggdjurens tarsusbyggnad kan härledas från förhållanden, som förefinnas hos stjärtamfibierna och vissa kräldjur. Äfven hos däggdjuren (se fig. 4, som visar människans fotskelett) äro styckena l och 2 sannolikt sammansmälta till ett ben, <i>språngbenet,</i> medan stycket 3 utbildats till <i>hälbenet,</i> kännetecknadt genom hälknölen, hvilken finnes redan hos krokodildjuren. Det hos stjärtamfibierna förekommande <i>centralbenet</i> har bibehållit sig själfständigt. Det har ryckt in mot den inre fotranden och motsvaras väsentligen af <i>jullbenet</i> (<i>C</i>), medan styckena IV och V anses ha sammanväxt till det s. k. <i>tärningbenet</i> (IV). Ytterligare sammansmältningar och ombildningar orsakas däraf, att under den geologiska utvecklingens lopp tår ha gått förlorade, såsom förhållandet är hos hästen, idisslarna m. fl. Vi kunna således följa tarsens utveckling från det enkla, ursprungliga skede, som är representeradt hos stjärtamfibierna, genom mellanformer till den komplicerade och specialiserade byggnad, som den fått hos däggdjuren, och igenkänna hos dessa senare samma element som hos de lägst stående amfibierna. — Af särskildt intresse är den mer eller mindre fullständiga s. k. 6:e tån, som finnes på bakfoten hos ett mycket stort antal däggdjur och en del lägre ryggradsdjur, särskildt groddjuren. T. o. m. till en 7:e tå ha antydningar beskrifvits. Högst sannolikt äro dessa "öfvertaliga" tår att tolka som nybildningar och ej, såsom vanligen göres, som rester (rudiment) efter hos våra ryggradsdjurs stamformer förekommande, fullt utbildade organ. Jfr Fot och Mellanfot. L—e. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Skelett af fågelfosters fot.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Skelett af människofot.</tr></table> 
<b>Tarsia</b> (Tarsiatura). Se Intarsia. 
<b>Tarsiidæ,</b> <i>zool.</i> Se Vristdjur. 
<b>Tarsipes rostratus,</b> <i>zool.</i> Se Pungdjuren, sp. 601 (där genom tryckfel står <i>Tarsipus</i>). 
<b>Tarsis</b> nämnes i folktaflan i 1 Mos. 10: 4 (1 Krön. 1: 7) bland Javans söner. — På andra ställen i bibeln förekommer ordet som namn på ett aflägset land, en af Tyros' viktigaste kolonier och en hufvudkälla till den tyriska rikedomen. Därifrån fördes till Tyros silfver, järn, tenn och bly (Hes. 27: 12, 25). Med all sannolikhet åsyftas med T. den tyriska kolonien i sydvästra delen af Iberiska (Pyreneiska) halfön på andra sidan om Herkules' stoder, omkring floden Bætis' l. Tartessos' (nu Guadalquivirs) mynningar, hvilken koloni af grekiska författare kallades <i>Tartessos,</i> af romarna <i>Tartessus.</i> På Strabons tid (vid kristna tidräkningens början) var kolonien försvunnen. — Det i bibeln flerstädes förekommande uttrycket "tarsisskepp" betecknade väl urspr. handelsfartyg, som seglade på Medelhafvet till T., men hade äfven, motsvarande senare tiders "ostindiefarare", "grönlandsfarare", en mera allmän betydelse af fartyg, som gingo på andra haf, till andra trakter, t. ex. på Röda hafvet till Ofir (1 Kon. 22: 49). I denna betydelse torde ock uttrycket "tarsisflotta" stå i berättelsen om Salomos skeppfart 1 Kon. 10: 22. (E. S—e.) 
<b>Tarsius spectrum,</b> <i>zool.</i> Se Vristdjur. 
<b>Tarsled,</b> socken i Älfsborgs län, Kullings härad. 1,537 har. 441 inv. (1917). Annex till Herrljunga, Skara stift, Kullings kontrakt. 
<b>Tarso,</b> vulkanisk bergsstock i Tibesti i Sahara, i hvars närhet en het källa upprinner. Den beräknas ha 2,400 m. höjd. 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tarsos</b> (grek. <i>Ταϱσός,</i> lat. <i>Tarsus,</i> turk. <i>Tarsus</i>) var i forntiden hufvudstad i Cilicien i Mindre Asien och låg midt på detta landskaps bördiga slättbygd, vid floden Kydnos (nu Tarsus Tschai) med dess kyliga vatten, omkr. 16 km. från hafvet. N. om staden sträcka sig Taurusbergens förgreningar (se fig.). För sin betydenhet hade T., som var bebodt af en brokig folkblandning, att tacka först och främst sin goda och väl anlagda hamn, urspr. en sötvattenslagun, och vidare den förträffliga väg det låtit anlägga öfver Taurus genom den s. k. "ciliciska porten" (se Cilicien och Taurus), som spelat en så stor roll i Asiens 
page_number=267, index= - Tarsos  - Tarsus  - Tarsus Tschai  - Tartaglia  - Tartaglia, Nicolò Fontana  - Tartan  - Tartan  - Tartar  - Tartaren  - Tartarer  - Tartarin  - Tartaro  - Tartaros  - Tartarus 
krigshistoria från Kyros d. y. till första korståget. Förmodligen var staden en gammal jonisk koloni, som 850 f. Kr. intogs af assyrerna; den kom sedermera under persiskt välde och var till en början styrd af lydfurstar, ofta med namnet eller titeln "Syennesis", sedan under satraper. Seleukiderna blefvo därefter stadens herrar, sedermera romarna. Det var där på Kydnos som Marcus Antonius mötte Kleopatra och sitt öde. Under romerska kejsartiden fanns där en berömd högskola. Paulus var född i den då med romersk borgarrätt begåfvade staden. I allmänhet hade dock det alltmera uppblomstrande samhällets invånare rykte om sig att vara obildade goddagspiltar. Araberna eröfrade och förstörde staden efter 660. Sedan företogo kaliferna oupphörligt ströftåg dit. Östromerske kejsaren Nikeforos Fokas återtog den 965. Under första korståget eröfrades T. af Balduin och Tankred. Sedan lydde det under "Mindre Armenien" nära tre århundraden, tills turkarna kommo i besittning däraf i början af 1500-talet. Ännu i dag finnas vidsträckta ruiner, som dock till största delen äro begrafda under jorden. Hamnen är sedan kejsar Justinianus' tid förstörd. Staden har omkr. 25,000 inv. och tillhör provinsen Adana. J. C. 
<b>Tarsus,</b> <i>anat.</i> Se Fot och Tars. 
<b>Tarsus Tschai,</b> flod. Se Kydnos och Tarsos. 
<b>Tartaglia</b> [-ta'lja], it., "den stammande", en stående mask i det italienska folklustspelet (<i>commedia dell' arte,</i> se d. o.), framställes vanligen i skepnad af en stor och fet, med väldiga blå glasögon försedd betjänt, som, då han till följd af sin stamning har svårt att uttrycka sina tankar, städse blir ursinnig på sig själf och andra. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tartaglia</b> [-ta'lja], Nicolò Fontana, italiensk matematiker, f. omkr. 1500 i Brescia, d. 1559 i Venezia, undergick vid fransmännens infall i Venezia 1512 en svår misshandel, hvilken för framtiden kvarlämnade det lyte, på grund hvaraf han erhöll sitt tillnamn ("den stammande"). Han uppträdde som lärare i matematik i Verona och Piacenza, sedermera i Venezia. T. egde stor färdighet i fråga om lösning af algebraiska problem och ådagalade en anmärkningsvärd mekanisk uppfinningsförmåga. Han vann sin förnämsta ryktbarhet genom sin lösning af kubiska ekvationer, hvarvid han själfständigt återfann och fullföljde Ferros upptäckt (se Kubisk). Med anledning däraf invecklades han i en häftig strid med Cardano och dennes lärjunge Ferrari. T. utgaf flera omfångsrika arbeten, af hvilka några utkommit i nya upplagor. Bland dessa må särskildt nämnas <i>Nova scientia</i> (1537), <i>Quesiti ed invenzioni diverse</i> (1546) och <i>General trattato di numeri et misure</i> (1556—60). Hans <i>Opere</i> utgåfvos samlade 1606. 
<b>Tartan</b> (it. och sp. <i>tartana;</i> af arabiskt ursprung), ett litet, vanligen enmastadt Medelhafsfartyg, försedt med bogspröt och förande ett stort latinsegel samt klyfvare. De större tartanerna ha dessutom gäckmast med sprigäck samt föra ytterligare ett stagsegel och stundom öfver storseglet ett råsegel. R. N. (C. K. S.) 
<b>Tartan</b> (eng. <i>tartan,</i> fr. <i>tiretaine</i>), skotskt rutigt ylletyg, å hvilket rutorna bildas af olikfärgade och olika breda strimmor, som korsa hvarandra. Tårtan är ett urgammalt material för de skotske högländarnas nationella pläd (jfr fig. 5 och 6 i art. Skottland). Hvarje klan hade sitt egendomliga mönster därå. En del tartaner tillverkas som afpassade pläder med fransar i kortändarna, under det att andra väfvas i sammanhängande tygstycken och användas till foder i tjockare herrockar och damkappor. Liknande mönster inväfvas också som afvigsida på s. k. ulstertyger för resrockar och slängkappor, som då ha sitt foder fastväfdt vid det oftast helt olika yttertyget. G. A. W. 
<b>Tartar,</b> <i>bot.</i> Se Crambe. 
<b>Tartaren,</b> underjorden. Se Tartaros. 
<b>Tartarer</b> och Tartariet, fordom allmänt brukade, men mindre riktiga former för tatarer och Tatariet. 
<b>Tartarin</b> [-rä̃'], en mästerligt skildrad hufvudperson i A. Daudets provensalska romaner "Tartarin de Tarascon", "T. sur les Alpes" och "Port Tarascon". Jfr Daudet 2. 
<b>Tartaro</b> [-rå], biflod fr. v. till Po i norra Italien, upprinner i prov Verona, upptar Tione och får i prov. Rovigo namnet Canal Bianco samt förenar sig med Po di Levante vid Loreo. Längd 168 km. 
<b>Tartaros</b> l. Tartara (lat. <i>Tartarus, Tartara</i>), <i>grek. myt.</i>, "Tartaren", den djupast belägna delen af underjorden (<i>Hades</i>), dit Zeus nedstörtat de besegrade titanerna och andra urtidens vidunder i evig natt. Platsen beskrifves af Homeros som tillsluten medelst järnportar och en koppartröskel. Dess läge säges vara lika djupt under Hades, som himmelen höjer sig öfver jorden. Först i en senare tid utbildade sig föreställningen om T. som ett pinorum för aflidna brottslingar. Detta beskrifves af Vergilius som omgifvet af en tredubbel mur, kringflutet af eldfloden Flegethon och bevakadt af furien Tisifone. — T. personifieras äfven som en son af Etern och Jorden samt fader till Tyfoeus, giganterna och Echidna. A. M. A. 
<b>Tartarus,</b> ett redan på 1000-talet begagnadt namn på rå vin-sten (<i>Tartarus crudus</i>). Sannolikt är ordet bildadt af arab. <i>tártar,</i> som lär ha betydt bottenfällning, och med "tartarus" betecknade ock Paracelsus fällningar ur hvarjehanda animaliska vätskor, liksom detta namn äfven tillades flera slags beredningar ur och genom vin-sten (se d. o.). I Svenska farmakopén finnes ett Tartaruspreparat, <i>T. boraxatus</i> (se Boraxvinsten). I öfrigt märkas de gamla beteckningarna <i>Tartarus depuratus,</i> renad vinsten (renadt kaliumtartrat); <i>T. emeticus, T. stibiatus</i> l. T. <i>Lixiviæ stibiatus</i> (se Kräkvinsten), <i>T. ferratus</i> — af järnoxidhydrat och kaliumbitartrat — svartröda, glänsande fjäll; <i>T. tartarisatus,</i> neutralt kaliumtartrat; <i>T. vitriolatus,</i> neutralt (vattenfritt) 
page_number=268, index= - Tartarus  - Tarteletter  - Tartessos  - Tartini, Giuseppe  - Tartiniska toner  - Tartlau  - Tartrat  - Tartrazin  - Tartrimeter  - Tartsche  - Tartuffe  - Tartulin  - Tartudant 
kaliumsulfat, äfven kalladt <i>Arcanum duplicatum</i> l. <i>Sal polychrestum Glaseri.</i> Benämningen <i>Tartarus vitriolatus</i> härrör däraf, att kaliumsulfat framställts af kaliumkarbonat, som förr benämnts <i>Sal Tartari,</i> och vitriololja, d. v. s. stark svafvelsyra. Se Tartrat. O. T. S. (C. G. S.) 
<b>Tarteletter</b> (af fr. <i>tartelette,</i> liten kaka) äro små bakverk af smördeg eller mördeg, fyllda med friska frukter eller bär, t. ex. persikor och smultron, eller med sylt, marmelad, gelé, marängmassa eller mandelkräm o. s. v. Breftarteletter kallas dylika bakverk af smördeg, som först utformas till fyrkanter, hvilkas snibbar öfvervikas och förses med sigill af fyllningen. Dylika breftarteletter innehålla stundom rysk kaviar och användas som hors d'oeuvre. 
<b>Tartessos</b> (lat. <i>Tartessus</i>). Se Tarsis. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tartini,</b> Giuseppe, italiensk violinist, tonsättare och musikteoretiker, f. 1692 i Pirano, d. 1770 i Padua, skulle först bli präst, därefter jurist, men egnade sig i stället åt musik och fäktkonst. Sedan han i hemlighet gift sig med en släkting till kardinal Cornaro, måste han rymma undan kardinalens förföljelser till ett kloster i Assisi, hvarest han under två år träget studerade musik, till dess kardinalen blifvit försonad och T. fick återvända till Padua. Efter att ha hört violinisten Veracini tillbragte han en tid i Ancona med att fullkomna sitt eget violinspel, och det var då (omkr. 1714) han skall ha gjort den fysiskt och musikaliskt viktiga upptäckten af kombinationstonerna (näml. af den art, som Helmholtz sedermera kallade differenstoner, se Kombinationstoner), ett fenomen, som är ovärderligt för åstadkommande af en absolut ren stämning af en intervall, men däremot visade sig otillräckligt att därpå bygga en hel harmonisk teori, såsom T. i flera oklara skrifter försökte: <i>Trattato di musica</i> (1754), <i>De' principj dell' armonia musicale</i> (1767) m. fl. Men om hans teorier mötte motstånd, så rönte han af sin samtid odeladt erkännande som virtuos och lärare, sedan han 1721 blifvit soloviolinist och orkesterchef vid basilikan S:t Antonio i Padua, en stad, som han trots lysande anbud icke mera lämnade, utom då han 1723—25 var anställd som kammarmusiker hos grefve Kinsky i Prag. 1728 öppnade han sin högskola för violinspel, ur hvilken Nardini m. fl. utmärkta virtuoser utgingo. T:s konst blef epokgörande för hela det följande violinspelet, särskildt i fråga om stråkföringen. Hans kompositioner spelas ännu af violinisterna. Själf utgaf han 24 konserter och 66 sonater, af hvilka senare flera äro verkliga stråkkvartetter, samt <i>L'arte dell' arco</i> (denna skrift om stråkföringskonsten omtrycktes i Chorons "Principes de composition", 2:a uppl., bd 6, 1816). I manuskript efterlämnade han bl. a. 125 femstämmiga konserter och nära 50 sonater (flera senare utgifna, bland dem den berömda <i>Trillo del diavolo,</i> Djäfvulsdrillen, som skall ha blifvit mästaren ingifven i sömnen under en fantastisk dröm). T:s kompositioner kännetecknas af ädel, pregnant melodik och vacker fulltonighet i ackompanjemanget samt visa framåt mot det klassiska blomstringsskedets musik. En staty öfver honom restes 1896 i hans födelsestad. Biogr. af Tamaro (1897). A. L.* 
<b>Tartiniska toner,</b> <i>fys.</i> Se Kombinationstoner. 
<b>Tartlau</b> (ung. <i>Prázsmár</i>), kommun i ungerska komitatet Kronstadt (Siebenbürgen), vid järnväg till Kronstadt. Omkr. 4,000 inv., mest tyskar och rumäner. Pappersbruk. Forellodling. 
<b>Tartrat,</b> <i>farm.</i>, en kemisk förening mellan vinsyra, <i>acidum tartaricum,</i> och en bas. I farmakopén finnas två tartrat upptagna, nämligen <i>t. natrico-kalicus</i> (<i>t. natronatus,</i> kalium-natrium-tartrat l. "Seignettesalt", se d. o.), samt <i>t. stibico-kalicus</i> (se Kräkvinsten). Tidigare ha äfven <i>t. kalicus</i> (kalium-tartrat) samt <i>t. ferrico-kalicus</i> (kaliumferritartrat) varit officinella, det förra som lösande och urindrifvande, det senare som medel mot bleksot. O. T. S. (C. G. S.) 
<b>Tartrazin,</b> färgämne. Se Dioxivinsyra. 
<b>Tartrimeter</b> (af grek. <i>metron,</i> mått), ett instrument för mätning af den i en lösning förekommande vinstenen (<i>tartarus</i>). 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tartsche</b> (it. och fnod. <i>targa,</i> sköld, fr. <i>targe,</i> eng. <i>target;</i> ordet härstammar från arab. <i>dárak</i>), det tyska (och svenska) namnet på en under medeltiden förekommande ryttarsköld, som nyttjades såväl i krig som vid tornerspelen (se vidstående två bilder; jfr fig. 2 i art. Sköld). Tartschen kännetecknas vanligen däraf, att den (i heraldisk mening) högra kantens öfre hälft var djupt inskuren eller insvängd. I denna inskärning hade lansen stöd, då den var lagd till anfall. Den förfärdigades vanligen af trä. Tartschen, som var jämförelsevis liten, framträder först omkr. 1300, då under korstågen harnesket vunnit större betydelse för skyddandet af kroppen och då Orienten fått ökadt inflytande beträffande vapenformerna. Den försvinner i början af 1500-talet. (O. K—a.) 
<b>Tartuffe</b> [-ty'ff], hufvudpersonen i ett berömdt lustspel af samma namn af Molière. Efter denna typ har ordet fått betydelsen skenhelgon, lastfull och hycklande sedlighetspredikant. Ordet kommer af it. <i>tartufolo,</i> ett slags tryffel, och fanns i franskan före Molière. 
<b>Tartulin,</b> estniska namnet på staden Dorpat (se d. o.). 
<b>Tarudant,</b> stad i Marokko, vid Wadi Elnar, 3 km. n. om Wadi Sus och vid den stora karavanvägen från Marokko till Timbuktu. Omkr. 8,000 inv. T. är omgifvet af en lervall, som omsluter en stark kasba. Tillverkning af kopparkärl af 
page_number=269, index= - Tartudant  - Tartuga  - Tarutino  - Tarwast  - Tarven  - Tarvis  - Taryba  - Tasch  - Taschenberg, Ernst Otto  - Tascher  - Taschi-lama  - Taschi-lunpo  - Taschkend (Tasjkend)  - Taschkurgan (Tasjkurgan)  - Taschner, Ignatius  - Tas-de-charge 
opolerad engelsk metall för utförsel till Timbuktu och odling af dadlar, säd och vin. 
<b>Taruga,</b> <i>zool.</i> Se Cervus. 
<b>Tarutino.</b> 1. By i ryska guv. Kaluga, nära guv. Moskvas gräns. Historiskt bekant genom den seger, som ryska hären under Kutuzov 12 okt. 1812 där vann öfver en fransk härafdelning under Murat. Denna seger bidrog i väsentlig mån att höja ryssarnas själförtroende, men hade ej några viktigare följder. — 2. Tysk koloni i Bessarabien, grundlagd 1814 af tyska utvandrare från Polen och uppkallad efter ofvannämnda by. Omkr. 3,500 inv. 
<b>Tarwast,</b> befäst slott i Livland v. om Wirzsjön i pernauska kretsen. Under Karl X:s krig var T. i någorlunda försvarsstånd och underhölls därefter nödtorftigt, men 1683 bestämdes dock, att T. skulle raseras. L. W:son M. 
<b>Tarven,</b> kustfyr strax ö. om ön T. (1,47 kvkm.), n ö. om inloppet till Trondhjemsfjorden. K. V. H. 
<b>Tarvis,</b> köping i Kärnten, Österrike, genom järnvägar förenad med Laibach och Villach. Omkr. 3,800 inv. (tyskar) i hela kommunen. På grund af sitt härliga läge i den af Fella genomflutna Kanaltal, en sidodal till Gailtal (730 m. ö. h.), är det en mycket besökt turiststation och sommarvistelseort. Österut går järnvägen till Villach öfver en af Schlitzbach (tillflöde till Fella) genomströmmad klyfta på en bro af 53 m. höjd; 7 km. s. ö. om T. ligger köpingen Weissenfels, med järn- och stålmanufaktur, i närheten af de båda vackra Weissenfelssjöarna (926 och 936 m. ö. h.) och det väldiga Manhart (2,678 m.); längre söderut vid vägen till Flitsch (se d. o.) ligga den vackra byn Raibl och Predil (se d. o.). 
<b>Taryba,</b> lit., litauiska landtrådet, representanten för litauiska folket. 
<b>Tasch</b> (turk., "sten"), ord, som ofta förekommer i turkiska ortsnamn. 
<b>Taschenberg,</b> Ernst Otto, tysk zoolog, f. 1854 i Zahna vid Wittenberg, son till entomologen Ernst Ludwig T. (f. 1818, e. o. professor i Halle, d. 1898), blef 1888 professor i zoologi vid universitetet i Halle. Bland hans skrifter märkas <i>Die flöhe</i> (1880), <i>Die verwandlungen der thiere</i> (1882), <i>Die mallophagen</i> (s. å.). Stor förtjänst om zoologien har T. inlagt genom att utge den nya uppl. af det stora bibliografiska verket "Bibliotheca zoologica" (7 dlr; ofullbordadt). L—e. 
<b>Tascher</b> [-ʃǟr], fransk familj från Beauce, af hvilken den adliga ätten de la Pagerie är en gren. Namnet T. de la Pagerie har blifvit världsbekant genom kejsarinnan Josefina (se d. o., sp. 180), som tillhörde denna ätt. 
<b>Taschi-lama.</b> Se Lamaism, sp. 930. 
<b>Taschi-lunpo,</b> kloster. Se Lamaism, sp. 930, och Schigatse. 
<b>Taschkend</b> (Tasjkend), Taschkent, Taschkand, hufvudstad i ryska generalguv. Turkestan i Central-Asien, ligger i prov. Sir-Darja, nära Tjirtjik, omkr. 80 km. från dess förening med Sir-Darja och är sedan 1905 förenadt med Orenburg genom en 1,850 km. lång järnväg och hade förut förbindelse öfver Djisak med den transkaspiska banan till Samarkand. Staden omges af gamla, nu förfallna murar och intar en stor areal till följd af de många trädgårdarna kring de otaliga bevattningskanalerna. Husen, hvilka äro af sten och soltorkadt tegel, äro i allmänhet låga på grund af de täta jordskalf, som hemsöka trakten. Liksom alla gamla städer i Asien är den delad i kvarter (<i>jurt</i>), karakteriserade af invånarnas olika yrken. Den asiatiska delen af T. är bebodd af tatarer, sarter jämte några få usbeker, kirgiser, judar, ryssar och tyskar. Sydöstra delen, det ryska T., från 1865, har snygga, breda gator, kantade med träd och små trefliga hus, omgifna af trädgårdar. Tillsammans hade T. 1897 156,414 inv., hvaraf omkr. 25,000 ryssar. Staden har ett offentligt bibliotek med en rik samling arbeten rörande Central-Asien, observatorium, museum, två gymnasier, seminarium, en filial af ryska geografiska sällskapet, hvars publikationer innehålla synnerligen värdefulla upplysningar om Turkestan, samt muhammedansk högskola ("medrese"). Invånarna idka flera olika industrigrenar som hemslöjd, t. ex. tillverkning af väfnader samt järn- och andra metallarbeten; de flesta af dem sysselsätta sig äfven med jordbruk. Genom järnvägarna har T. kommit i omedelbar förbindelse med den europeiska marknaden. Staden, som förr var hufvudstad i ett själfständigt kanat, eröfrades 1810 af Alem kan i Kokan, förvaltades 1853—58 af den muhammedanske ståthållaren Mirza Achmed Pervanatshi och är sedan 1865 rysk besittning. 
<b>Taschkurgan</b> (Tasjkurgan), stad i det forna kanatet Chulm (se d. o.) i Afganistan, anlagd i midten af 1700-talet, har omkr. 10,000 inv. och är en viktig handelsplats, där karavanvägar från olika håll mötas. Ett fäste behärskar vägen mellan Kabul och Amu-darjaslätten. 
<b>Taschner,</b> Ignatius, tysk skulptör, f. 1871 i Kissingen, d. 1913 i Dachau, studerade från 1889 vid akademien i München, var 1893—95 lärare vid konstskolan i Breslau, därefter verksam i Berlin. Han gjorde sig först känd genom <i>Parsifal till häst</i> (statyett, Berlins nationalgalleri) och <i>Den helige Martinus</i> (Glyptoteket i München). Sedan följde <i>Schillerstatyn</i> i S:t Paul (1907), <i>Gustav-Freytagbrunnen</i> i Berlin, ypperliga reliefer på Wertheims affärshus i Berlin och slutligen förtjusande sagofigurer (<i>Snöhvit, Rödlufvan, Mästerkatten</i> m. fl.) på "Sagobrunnen" vid Friedrichhain i Berlin (fullbordad 1913, ett verk af arkitekten Ludvig Hofmann med grupper och figurer af T. och Wrba). T. utförde äfven raderingar och litografier. G—g N. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tas-de-charge</b> [tadəʃa'rʃ], fr., <i>bygnk.</i>, ett sätt att  konstruera ett hvalfs nedre partier, afseende att öka stabiliteten. I st. f. att t. ex. börja en 
page_number=270, index= - Tas-de-charge  - Tasgaetium  - Tashichhu-jong  - Tasimeter  - Tasiusarsuak  - Tasjkend  - Tasjkurgan  - Task  - Taskedalstind  - Taskkräfta  - Taskspelare  - Taslidza  - Tasman, Abel Janszen  - Tasmanglaciären 
hvalfbåge med de kilformiga hvalfstenarna vid bågens anfang A, fig. l, fortsättes murningen med horisontala liggfogar äfven ett stycke ofvan anfanget, samtidigt med att stenarna kragas ut öfver hvarandra och få form efter bågen, se fig. 2. I. G. C. 
<b>Tasgætium,</b> sedan romarna förlorat Agri decumates (se d. o.) till alemannerna omkr. 260 e. Kr. en mycket viktig länk i gränsbefästningarna vid Rhen (i närheten af Burg bei Stein am Rhein). Flera inskrifter omtala platsen. 
<b>Tashichhu-jong,</b> stad. Se Bhutan. 
<b>Tasimeter</b> (af grek. <i>tasis,</i> spänning, och <i>metron,</i> mått), <i>fys.</i>, ett instrument för noggrann uppmätning af spänningar. Gäbbel och Steiner ha konstruerat tasimetrar, medelst hvilka spänningen bestämmes genom svängningarna hos spända stålband. Vid andra anges de variabla torsionsspänningarna i en vefaxel med tillhjälp af ett diagram, liksom vid indikatorn till en ångmaskin. Med Edisons mikrotasimeter kan man på elektrisk väg, genom att använda en galvanometer, uppmäta mycket små tryckningar. G. R. D.* 
<b>Tasiusarsuak.</b> Se Aulaitsivik-fjord. 
<b>Tasjkend.</b> Se Taschkend. 
<b>Tasjkurgan,</b> stad. Se Taschkurgan. 
<b>Task,</b> <i>sjöv.</i>, en på sidan af ett rundhult e. d. anbragt, öppen eller sluten, med skifva försedd ledning för ett tåg eller en kätting. Är ledningen öppen, kallas det lilla plan, som på yttersidan skyddar skifvan och genom hvilket den bult går, omkring hvilken den vrider sig, <i>läpp.</i> Finnes ej skifva, utan blott en fast afrundning, kallas hela den öppna ledningen endast "läpp". Jfr Skifgatt. R. N.* 
<b>Taskedalstind.</b> Se Stordalen. 
<b>Taskkräfta,</b> detsamma som krabbtaska. 
<b>Taskspelare</b> (Trollkonstnär, Eskamotör, Illusionist, <i>Prestidigitatör</i>, eng. <i>conjurer</i>), person, som utöfvar "naturlig magi" l. roar häpnande åskådare med konststycken, hvilka tyckas gränsa till det omöjliga och skenbarligen icke på naturlig väg låta sig åvägabringas eller förklaras. Framgångsrik utöfning af taskspeleri förutsätter utom speciell naturlig begåfning därför, som är endast få individer gifven, en högt drifven fingerfärdighet och stor skicklighet att "förvända synen på folk". Merendels betjänar sig konstmakaren af sinnrika apparater, som likna vanliga alldagliga föremål, har anbragta dubbla bottnar i t. ex. askar och buteljer, falluckor i bord och golf, tillgodogör sig rön från kemi, elektricitet, optik och mekanik samt vet att gäcka åskådarna genom att hänleda deras uppmärksamhet på bisaker, medan han verkställer sina fuffens; ofta står han äfven i hemlig förbindelse med dolda medhjälpare och en eller annan åskådare. Helst arbetar han med smärre föremål, såsom kulor, mynt, spelkort, ägg, ur, handskar, silkesnäsdukar, hattar o. s. v. Han trollar bort saker antingen för att återfinna dem på annat ställe, än där han synbarligen lagt dem, eller för att låta andra ting hittas där i stället. Förr i tiden buro sådana konstmakare sina tillbehör med sig i en väska ("taska", ty. <i>tasche</i>); däraf namnet. Skickliga utöfvare af yrket ha länge funnits i Kina och i Indien (där man t. ex. förstått ge illusion af människor sväfvande i luften). Äfven det forntida Egyptens liksom Greklands och Roms magiker frambragte optiska sinnesvillor, läto skepnader af högre och lägre gudomligheter skrida förbi uti mörka underjordiska rum eller projicieras på rökmoln, med tillhjälp af konkava metallspeglar, eller plötsligt framträda i eldkonturer på mörk bakgrund. Redan då förekommo sådana konststycken med eld som att andas ut lågor och rök från ett galläpple, fylldt med brännbart ämne och insvept i blånor, att gå på brinnande kol eller doppa händerna i kokande beck, hvarvid huden förut ingnidits med något sammansatt skyddsämne. I Italien drogo t. ex. <i>pilarii</i> (jonglörer med bollar) omkring i städer och byar. Medeltidens vandrande musikanter voro ofta tillika gycklare och taskspelare (jfr Lekare). På 1600-talet uppträdde bl. a. "eldätare", på 1700-talet konstruerades människolika talande automater, på 1800-talet florerade kortkonster, knepen att besvara förseglade nedskrifna frågor, att låta människor hemlighetsfullt försvinna, rönen med tankeläsning (se d. o.) m. m. Som berömda trollkonstnärer må nämnas Pinetti (i slutet af 1700-talet), Bosco (se denne), Robert-Houdin (1805—71), som suveränt behärskade området och först gjorde elektromagnetismen tjänstbar därför, Döbler samt Maskelyne (f. 1839) och Buatier de Kolta, bägge verkliga uppfinnare inom arten; i Sverige märkes illusionisten R. Nordström. - Litt.: Pousin, "Sorcellerie ancienne et moderne expliquée" (1858), Robert-Houdin, "Secrets de la prestidigitation et de la magie" (1868; det viktigaste verket i ämnet), Grandpré, "Le magicien moderne" (1879), Willman, "Die möderne salonmagie" (1891), och Louis Hoffman, "Modern magic" (1894; fortsatt med "More magic" och "Later magic"). 
<b>Tašlidža</b> [ta'ʃlidʃa], stad. Se Plevlje. 
<b>Tasman,</b> Abel Janszen, holländsk sjöfarare, f. sannolikt 1602 eller 1603 i Hoorn, Nordholland, d. 1659 i Batavia, utsändes jämte Quast af Van Diemen, guvernör i Nederländska Indien, på en expedition till västra delen af Stilla hafvet, hvarunder de besökte Filippinerna, Boninöarna, Japan och Formosa. På uppdrag af nederländska ostindiska kompaniet företog T. 1642—43 från Batavia en upptäcktsfärd till de australiska farvattnen. Därunder stötte han i nov. 1642 på den sedan efter honom uppkallade ön Tasmanien (se d. o.), som han endast i dess södra del undersökte och som han tog för en del af Australkontinenten. I dec. s. å. upptäckte han ett "bergigt land", som han kallade "Staatenland" (Nya Zeeland) och där ett försök till landstigning kostade flera af hans män lifvet, och några af Tongaöarna samt undersökte sedan Nya Britanniens arkipelag och sundet mellan Nya Guinea och Djilolo. Om en tredje expedition (1644) till norra och nordvästra kusterna af Australien, hvarunder han bl. a. upptäckte Carpentariaviken, äro underrättelserna mycket knappa. Hans under den andra resan förda journal utgafs i Amsterdam 1860. Bästa kännedomen om hans resor vinnes genom R. H. Majors arbete "Early voyages to Australia" (i Hakluytsällskapets publikationer). 
<b>Tasmanglaciären,</b> en väldig glaciär på Nya Zeelands sydö, uppstår af ett omkr. 60 kvkm. stort samlingsområde och har en utsträckning af 
page_number=271, index= - Tasmanglaciären  - Tasmanien 
77 kvkm. Den är 28 km. lång, och bredden nedanför det sista tillflödet är 2,6 km. Dess nedre rand ligger 730 m. ö. h. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Berget Wellington och Tasmaniens hufvudstad Hobart vid mynningen af flodenDerwent.</tr></table> <b>Tasmanien</b> (fordom Van Diemens land), brittisk koloni, en af staterna i Commonwealth of Australia, består af en s. om Australiens fastland belägen ö (se kartan till art. Australien), skild från detta genom Bass-sundet, samt flera kringliggande öar, såsom vid sundets östra ända Furneaux-öarna (se d. o.) och Kent-öarna, vid västra King, Hunter, Robbin, vidare Waterhouse, Swan, Schouten, Maria, Bruni, Huon m. fl. samt Macquarieöarna (se d. o.). Arealen beräknas till 67,894 kvkm., hvaraf 63,015 kvkm. på hufvudön. Denna är nästan triangel- eller hjärtformig med den trubbiga spetsen vänd mot s. Kusterna äro i allmänhet branta och flerstädes djupt inskurna. Floderna vidga sig, långt innan de nå hafvet, till smala fjordar, som öka landets tillgänglighet från sjösidan, och i s. ö. sträcka sig flera halföar långt ut i hafvet. Öfverensstämmelsen i den geologiska bildningen af Australiens södra del, öarna i Bass-sundet och T. samt i deras flora och fauna ådagalägger, att T. ganska sent blifvit skildt från Australiens fastland, ehuru olikheten mellan de tofshårige tasmanierna och deras australiska grannar tyckes visa, att det skett före den yngre rasens ankomst till norra sidan af Bass-sundet. Öarna i detta bestå af granit liksom nordöstra T. och Wilsons udde i Victoria. Granit finnes äfven öfverallt på T. tillsammans med gamla paleozoiska och metamorfiska bergarter. Platåerna såväl som de högsta spetsarna bestå nästan uteslutande af dessa formationer. Ön skäres i n.—s. af två genom en central lägre platå skilda bergskedjor, i den östra når Ben Lomond 1,527 m., i den västra Cradle mountain 1,545 m. Från de branta tinnarna af Ben Lomond har man en öfverblick af de sällsamt sammanslingrade och förgrenade bergskedjorna. Genom de dystra afgrunder och klyftor, som de innesluta, brusa bäckarna skummande fram. Vulkaniska bergarter träffas öfverallt, men ingenstädes har man funnit vulkankäglor eller lavaströmmar, såsom i södra och östra Australien. I den centrala platån bilda de af branta, vilda berg omgifna sjöarna Great lake (110 kvkm.) och Lake S:t Clair (40 kvkm.) reservoarer för Derwent och dess bifloder. Andra större sjöar äro Arthur och Echo, äfven dessa liksom många andra djupt inbäddade mellan klipporna. T:s floder bära en helt annan karaktär än Australkontinentens. Närda af källor och städse fyllda bergssjöar, brusa de med oförminskad vattenmängd hela året om i sin djupa bädd genom väldiga skogar och härliga ängar, stundom störtande i skummande fall från afsats till afsats ned till den smala mynningsviken, i hvilken deras lopp i regel vidgar sig långt från hafvet. Sådana vikar äro på nordkusten Port Frederick, i hvilken den af skimrande alunklippor infattade Mersey mynnar, Port Sorell, Port Dalrymple, i hvilken Tamar faller ut, på västkusten Macquarie harbour, som upptager Gordon, på sydöstra Storm bay, som upptager Derwent och dess biflod Jordan. På detta sätt äro många af T:s floder farbara långa sträckor från hafvet. Till följd af sitt läge och betydande höjd samt sin vattenrikedom har T. ett klimat, som så väsentligt skiljer sig från Australkontinentens, att ön ofta används som kurort för australiska kolonister. Visserligen nå Australiens heta vindar icke sällan äfven dit, och sommarvärmen stiger, ehuru sällan, till 38° C., men till följd af de höga bergen och närheten till Antarktiska hafvet äro nätterna alltid svala och angenäma. Medeltemperaturen i staden Hobart, i sydöstra delen af T., uppges för året till 12,5 C., för sommaren till 17°, för vintern till 8° C., men kvicksilfret faller ofta under fryspunkten, och i höglandet äro is och snö den kalla årstidens vanliga följeslagare. Floran och faunan äro öfvervägande australiska. Af något mer än 1,000 arter blommande växter äro endast 280 icke australiska. Skogarna innehålla flera för skeppsbygge synnerligen värdefulla trädslag. Faunan har några, endast till T. inskränkta former, hvilka dock för ej länge sedan funnos på fastlandet, nämligen pungvargen (<i>Thylacinus cynocephalus</i>) och "pungdjäfvulen" (<i>Sarcophilus ursinus</i>), hvilken sistnämnda förr, då den fanns i större mängd, gjorde ofantlig skada på infödingarnas fjäderfä. Frånvaron af dingon, lyrfågeln m. fl. visar, att ön isolerats, innan dessa djur kommit till Australiens sydöstra kust. 
Näringar. Till följd af öns bergiga och skogiga beskaffenhet är endast en ringa del odlingsbar. Öns västra sida är för fuktig, stormig och steril för anläggning af nybyggen, hvarför de flesta jordbruksfarmer ligga österut. 1915 voro omkr. 37 proc. af arealen sålda eller utdelade till kolonister, omkr. 10 proc. utarrenderade till 
page_number=272, index= - Tasmanien  - Tass  - Tassaert, Jean Pierre Antoine  - Tassaert, Nicolas Francois Octave 
betesmarker och resten, den kronan ännu tillhöriga marken, är skogbevuxen eller impediment och till mindre del upplåten till grufdrift. Af den odlade jorden buro s. å. 135,000 har spannmål (hvete, hafre, korn m. m.) samt potatis, ypperlig humle samt frukt af flera slag, som konserveras för export. 1915 egde kolonien omkr. 41,000 hästar, 170,000 nötkreatur, 1,6 mill. får och 40,000 svin. Ullproduktionen beräknades 1914 till 3,7 mill. kg. Ön har järn-, koppar- och silfverhaltig blymalm och synnerligen stor rikedom på tennmalm, bituminösa och antracitkol. Af guld har t. o. m. 1915 erhållits 55,900 kg. till ett värde af 7,25 mill. pd och af tenn inalles för 12 mill. pd. — Handel. I det australiska statsförbundets utrikeshandel deltog T. 1915—16 med 983,000 pd i importen och 612,000 pd i exporten, den sistnämnda omfattande företrädesvis ull, guld, silfver, tenn, trävaror, frukt, humle, spannmål, hudar och skinn. Omsättningen med andra medlemmar i statsförbundet är ej föremål för statistiken, enär förbundet utgör ett tullområde. Koloniens handelsflotta hade 1915—16 208 fartyg om 11,349 ton, hvaraf 102 ångfartyg om 6,985 ton. De förnämsta hamnarna äro Hobart och Launceston. — <i>Järnvägarna</i> hade 1915 en längd af 857 km. Den första undervattenskabeln till fastlandet nedlades 1869. 
Befolkning. Genom krig och grymheter ha de hvite fullständigt utrotat den ursprungliga befolkningen, tasmanierna (en med australnegrerna närbesläktad folkstam, men med mera ulligt hår; jfr fig. 4 å färgpl. I till art. Oceanien), hvilkas antal vid 1800-talets början ansågs uppgå till 4—5 tusen; den siste dog 1876 i London. Den invandrade hvita befolkningen uppgick 1861 till 89,977 pers. och 1911 till 191,211 pers. (96 kvinnor mot 100 män), 79,2 proc. födda på T., 11,5 proc. födda i Storbritannien eller Irland och 7,3 proc. i andra af de australiska kolonierna. Inflyttningen är numera obetydlig och uppväges eller öfverträffas af utflyttning. Till engelska statskyrkan hörde omkr. 46 proc., katolikerna voro omkr. 17, metodisterna omkr. 13, presbyterianerna 8 proc. samt ett mindre antal independenter och baptister. Folkskolundervisningen är konfessionslös och obligatorisk och står under kontroll af en statsinspektör. Högre skolor eller colleges funnos 1915 till ett antal af 16, besökta af omkr. 1,500 lärjungar, samt 2 "high schools", 2 tekniska skolor samt 3 bergsskolor. I Hobart finns ett universitet, som blott håller examina och meddelar lärdomsgrader. 1911 voro 18 proc. af hela befolkningen okunniga i läsning. Statens utgifter för undervisningsväsendet uppgingo 1915 till 126,456 pd, oberäknadt 2,675 pd till bibliotek och museer. 
Finanser. Statens inkomster, som hufvudsakligen härröra från tullar, licenser, järnvägar och andra statens verk samt från jordarrenden och landförsäljningar, uppgingo för finansåret 1915—16 till 1,376,500 pd, dess utgifter till 1,340,700 pd; statsskulden var 1916 13,9 mill. pd, h. o. h. tillkommen för allmänna arbeten. 
Författning. I spetsen för förvaltningen står en af Englands konung utnämnd guvernör (<i>governor</i>) jämte en ministär af 6 medlemmar, ansvariga inför representationen, som kallas parlament och består af 2 kamrar, <i>legislative council</i> och <i>house of assembly.</i> Den förra räknar 18 medlemmar, valda för 6 år af infödda eller naturaliserade män och kvinnor, som ega antingen fast egendom till ett värde af 10 pd eller inneha ett arrende af 30 pd värde eller ega högre bildning (jurister, läkare o. d.). Den senare består af 30 medlemmar, valda för 3 år af alla medborgare (manliga såväl som kvinnliga), som utan afbrott bott inom kolonien i 12 månader. Den förra valmanskåren räknade 1912 13,35 proc., den senare 54,4 proc. af medelfolkmängden. Medlemmarna af båda kamrarna ha 150 pd i årligt arfvode och fria järnvägsresor. Kolonien är delad i 18 <i>counties.</i> Hufvudstad är Hobart, som med förstäder hade 38,391 inv. 1911. 
Ön upptäcktes först (nov. 1642) af den holländske sjöfararen Tasman (se denne), som kallade den Van Diemens land efter dåv. guvernören i Nederländska Indien. Den besöktes 1772 af fransmän och 1777 af Cook; men först 1798 bevisade Bass, att det icke var en del af Australkontinenten, såsom man dittills trott, utan en därifrån skild ö. Den erhöll först kolonister från Sydney, men redan 1803 började straffångar ditföras från England, och ett fullständigt utrotningskrig började mot infödingarna, hvilket slutade med, att de fullständigt försvunno. 67,655 straffångar ditfördes från 1807 till 1853, då deportationen upphörde, men därjämte ankommo äfven fria invandrare. Ön var till 1825 en del af kolonien Nya Syd-Wales, men blef då en särskild koloni. 
<b>Tass.</b> 1. <i>Bygnk.</i> Se Tak. — 2. (Tassplog) <i>Landtbr.</i> Se Plog, sp. 1079. 
<b>Tassaert</b> [-sart], Jean Pierre Antoine, nederländsk skulptör, f. 1729 i Antwerpen, d. 1788 i Berlin, studerade i sin fädernestad, i England och i Paris. Där blef han bemärkt och fick af prins Henrik af Preussen uppdrag att utföra allegoriska figurer och grupper för dennes palats i Berlin. Han ditkallades 1774, utförde där utom flera byster statyer i marmor af generalerna <i>Seidlitz</i> och <i>Keith,</i> som uppställdes på Wilhelmsplatz och äro märkliga därför, att de äro utförda i tidskostym. (De äro numera flyttade till Kaiser-Friedrichmuseum och på nämnda plats ersatta af bronsstatyer.) T. var direktör för konstakademien i Berlin och Schadows lärare. Bland hans arbeten märkes ett ståtligt utkast till monument öfver Fredrik den store för Berlin. Det stannade likväl vid skissen (konstakademien) . Hans två döttrar och en son egnade sig åt pastellmåleri och gravyr. C. R. N.  G—g N. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tassaert</b> [-sār], Nicolas François Octave, fransk målare, f. 1800 i Paris, d. 1874, elev af Lethière, målade dels realistiska bilder af fattigdom, svält och nöd (<i>Den ihjälosade</i> och <i>En fattig familj,</i> som länge sutto i 
page_number=273, index= - Tassaert, Nicolas Francois Octave  - Tassara, Gabriel Garcia  - Tasselot  - Tasset, Ernest Paulin  - Tassi, Agostino  - Tassie, James  - Tassilo  - Tassilokalken  - Tassis y Peralta, Juan de  - Tasso, Bernardo 
Luxembourgmuseet), dels historiska motiv (<i>Dagoberts begrafning,</i> Versailles, <i>Nattvard i katakomberna,</i> museet i Bordeaux), dels fantasitaflor (<i>Himmel och helvete,</i> museet i Montpellier, <i>S. Hilarions frestelse</i>). T. utförde ett hundratal litografier. Monografi af B. Prost (1886). G—g N. 
<b>Tassara,</b> Gabriel García, spansk skald, journalist och diplomat, f. 1817, d. 1875, var en tid ambassadör i Washington, men egnade sig därefter uteslutande åt litterär verksamhet med Quintana som mönster. T. var en intressant typ för en romantiker med stark orientalisk biklang. Hans hymner och oden äro praktfulla och utmärkas af stor kraft och formsäkerhet. Tre för T. mycket antipatiska historiska händelser, franska revolutionen 1848, den spanska 1868 och fransk-tyska kriget 1870, ha inspirerat många af hans dikter, af hvilka må nämnas <i>Dios, Al firmamento, La fragata, A un amigo en la muerte de su esposa, Himno al Mesias, El nuevo Atila, A Dante, Recuerdos</i> och den stora filosofiska dikten <i>Un diabio más,</i> först kallad <i>Luzbel.</i> I en samling <i>Poesías</i> (1872) tolkade T. sin vän Donoso Cortes' idéer. Han öfversatte Horatius, Vergilius, Shakspere m. fl. Ad. H—n. 
<b>Tasselot</b> [taslå̄], Mont, bergås i franska dep. Côte-d'Or, sträcker sig från s. v. mot n. ö., är genom Ouches dal skild från Côte-d'Or och sammanhänger i n. med Plateau de Langres. Den består af jurakalk och når en höjd af 593 m. Järnvägen Paris—Lyon går genom berget i en 4,100 m. lång tunnel vid Blaisy. 
<b>Tasset</b> [-sǟ], Ernest Paulin, fransk medaljgravör, f. 1839 i Paris, studerade vid École des beaux-arts där, debuterade på salongen 1869 och har sedan under flitig verksamhet utfört såväl mynt som medaljer af högt konstnärligt värde (medaljer öfver <i>Mac Mahon,</i> påfven <i>Leo X</i> m. fl.). T. har äfven varit en ansedd lärare; bland hans lärjungar var Adolf Lindberg. Han blef medlem af Svenska konstakademien 1883. G—g N. 
<b>Tassi,</b> Agostino, italiensk målare, som hette eg. Buonamici, f. 1566 i Perugia, d. 1642 eller 1644 i Rom, utförde dekorativa landskap i palats och kyrkor i påfvestaden, i Kvirinalpalatset, i Pal. Lancelotti och Rospigliosi m. fl. och i kyrkan S. Eustachio. Taflor med hans namn (osäkra likväl) finnas i Rom och Florens. Han målade äfven i Genua och i Livorno; hans sjöstycken berömmas. Claude Lorrain var i sin ungdom en längre tid hans medhjälpare. C. R. N.* 
<b>Tassie</b> [tä'si], James, skotsk stensnidare, medaljgravör i emalj, f. 1735 nära Glasgow, d. 1799, var elev af Quin i Dublin och uppfann en metod att efterbilda antika gemmer. Ensamt till Katarina II sålde han 15,000 imiterade kaméer och gemmer. Omkr. 16,000 upptagas i den af R. E. Raspe 1791 utgifna katalogen. — Hans närmaste efterföljare som utöfvare af denna konstgren blef hans brorson William T., f. 1777, d. 1860. 
<b>Tassilo,</b> bajerska hertigar af Agilolfingernas (se d. o.) ätt. T. I blef hertig 590 och stupade i krig mot avarerna. T. III, f. omkr. 742, d. 794, var son till hertig Odilo och den frankiska prinsessan Chiltrudis, blef hertig 749, måste 757 erkänna morbroderns konung Pippins öfverlänshöghet, sökte med langobardisk hjälp göra Bajern oberoende af frankerna, men måste då 787 underkasta sig Karl den store samt blef, då han kort därpå ånyo försökte en resning, 788 dömd till döden och för sin återstående lifstid internerad i klostret Jumièges. 794 afsade han sig formligen hertigvärdigheten; med honom utslocknade Agilolfingernas ätt. 
<b>Tassilokalken,</b> en nattvardskalk, som af bajerske hertigen Tassilo III skänktes till det af honom 778 grundlagda klostret Kremsmünster i Öfre Österrike, är märklig som ett af de äldsta profven på kristen tysk konst från den förromanska tiden. Den är omkr. 25 cm. hög och liknar till formen en stor remmare. Materialet är koppar, delvis belagd med silfverplåtar med niello. Både på silfret och på kopparn förekomma rika förgyllningar. Utförandet är i öfrigt tämligen barbariskt. I fem ovala fält å skålen äro framställda bilder af Frälsaren och evangelisterna, i lika många fält å foten andra heliga män. I ornamenten förekomma valknutar och djurslingor, erinrande om den nordiska och iriska ornamentikens bilder. Kring fotkanten löper inskriften TASSILO DVX FORTIS LIVTPIRG VIRGA (sic!) REGALIS. Upk.* 
<b>Tassis y Peralta</b> [-i-], Juan de, grefve af Villamediana, spansk författare, f. 1580 i Lissabon, d. 1622 i Madrid, var en utpräglad gongorist, som med förgiftade epigram och våldsamt språk väckte sin tids uppmärksamhet. Hans komedi <i>La gloria de Niquea</i> uppfördes 1622 med mycken ståt inför hofvet i Aranjuez, och hans fabler <i>Faetonte</i> och <i>El Fenix</i> äro prof på ytterlig gongorism. Se Rivadeneiras "Biblioteca de autores españoles", bd 43, och "Ensayo de una biblioteca española de libros raros y curiosos". Ad. H—n. 
<b>Tasso</b> [-å]. 1. Bernardo T., italiensk skald, f. 1493 i Venezia, d. 1569, tillhörde en adlig släkt från Bergamo samt tjänstgjorde som sekreterare hos flera italienska ädlingar och furstar, i hvilkas ärenden han gjorde många resor, bl. a. till Spanien, Frankrike och Flandern. Han gifte sig omkr. 1539 med Porzia de' Rossi från Neapel och hade med henne en dotter, Cornelia, och sonen Torquato (se T. 2). Hennes död (1556) grep honom djupt, hvartill kom, att han vid denna tid lefde i mycket svåra ekonomiska förhållanden, så att hans känsliga sinne höll på att alldeles duka under för de pröfningar, som då hopade sig öfver honom. Han afled som podestà i Ostiglia, nära Mantua. — T. framstår som en rätt talangfull, men föga själfständig eller kritisk representant för den inom hans samtid rådande litterära smaken. Den epistolära stilen var då modern, och han utgaf därför en samling bref, afsedd att tjäna till mönster åt dem, som inom denna genre föredrogo modersmålet framför latinet. För lyriken sökte han nya former genom att variera rytmen och rimflätningen i efterbildningar från antiken. Hans största verk är en på italiensk ottava rima i 100 sånger skrifven bearbetning af den spanska "Amadis de Gaula" (se Amadisromaner). Han bearbetade länge och omsorgsfullt sitt ämne och var redan 67 år gammal, då han, 1560, öfverlämnade det åt offentligheten under titeln <i>Amadigi.</i> Från denna dikt hämtade han därefter stoffet till en ny sådan, <i>Floridante,</i> 
page_number=274, index= - Tasso, Bernardo  - Tasso, Torquato 
som han kvarlämnade ofullbordad, men som sonen afslutade och utgaf 1587. Något större skalderykte vann ej T. genom dessa hjältedikter, och hvarken samtiden eller eftervärlden har egnat dem någon större uppmärksamhet, ty de trötta genom sin längd och brist på enhet i planen, och de inströdda didaktiska elementen samt en något bombastisk högstämdhet kunna ej ersätta hvad som fattas i verkligt poetiskt innehåll. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Torquato Tasso. Efter målningaf hans yngre samtidaCr. Allori.</tr></table> 2. Torquato T., den föregåendes son, italiensk skald, f. 11 mars 1544 i Sorrento, d. 25 april 1595 i Rom, hade af sin fader ärft känsligt sinne och stor kärlek till diktkonsten, men hans skaldebegåfning var vida rikare än dennes. Som hans fader oftast befann sig på resor i furstetjänst, var T. under sin spädare barndom nästan uteslutande hänvisad till sin ömma och kärleksfulla moder. Genom sin ovanligt hastiga intellektuella utveckling väckte han allmän uppmärksamhet och blef därigenom tidigt van att se sig beundrad och framhållen. Sedan familjen flyttat till Neapel, insattes han vid 7 års ålder i en af de där nyligen inrättade jesuitskolorna; och det anses, att under de tre år, som han där tillbragte, grunden lades till den visserligen lifliga, men något osjälfständiga religiositet, som hos honom utgör ett karakteriserande drag, hvarigenom han skiljer sig från den äldre renässansens skriftställare. Vid 10 års ålder kom han till sin fader i Rom och fortsatte där med mycken framgång sina studier, hvarefter han 1560—62 vistades vid universitetet i Padua och en kortare tid äfven vid det i Bologna. Öfverallt blef han mycket bemärkt för sin tidigt förvärfvade lärdom och sin lysande intelligens. Därefter infördes han af sin fader i hoflifvet, och liksom denne framlefde han sedan sina dagar som hofman. Efter en kortare vistelse vid hofven i Urbino och Mantua kom han 1565 till Ferrara, där han ända till 1586 räknade sig ega ett hem hos hertig Alfons af Este, vid hvars hof han befordrades till historiograf. Såväl hertigen själf som hans båda systrar, Lucrezia och Leonora, visade honom mycken vänlighet och funno, att glansen af deras lysande hof höjdes af den unge behagfulle skalden, som redan då räknades bland Italiens främsta. Det bör äfven erkännas, att hoflifvet passade väl för den unge T., som enligt sin egen bekännelse tyckte bäst om att utan bindande arbete ha fullt upp af lifvets goda, att smickras och uppmärksammas af sin omgifning och att allmänt hyllas som en af sin tids mest framstående skalder. Så länge han var ung, gick allt väl för honom, men med åren tilltog i styrka ett sjukligt drag i hans karaktär. Ehuru liflig och känslofull, var han stor egoist, och hans egen person blef alltmera medelpunkten för hans tankar. Denna riktning urartade först till retlig misstänksamhet och öfvergick slutligen till fullständig sinnessjukdom. Efter ett starkt utbrott af retlighet, under hvilket han med knif anföll en betjänt, blef han 1577 instängd för någon tid, men återfick snart sin frihet, hvarefter han flydde till sin syster i Sorrento, men därifrån snart nog återvände till Ferrara. 1579 blef det dock allt tydligare, att hans sinnessjukdom tagit en sådan form, att han icke utan fara för sig själf och andra kunde lämnas i frihet, hvarför han i Ferrara insattes på Sant' Anna, ett slags fängelse, som äfven användes till hospital. Ehuru man där snart lämnade honom rätt stor frihet, så att han kunde både mottaga och aflägga besök och i öfrigt behandlades väl, tyckes likväl det instängda lifvet ha menligt inverkat på hans lynne, ty hans mjältsjuka tilltog, och han trodde sig ständigt förföljd och utsatt för mordattentat. Genom denna själssjukdom försvagades visserligen hans diktargåfva, men den beröfvade honom dock aldrig förmågan att i tal och skrift uttrycka sig redigt och klartänkt, hvarför det syntes många osannolikt, att det verkligen kunde behöfvas att i ett dårhus hålla instängd en person, som fortfarande visade prof på hög intellektuell begåfning. Detta bidrog att ge näring åt ett rykte, att T. tagits i fängsligt förvar till straff för sin kärlek till prinsessan Leonora. Ryktet om ett kärleksförhållande till henne, hvilket man länge trott vara den egentliga orsaken till hans lidanden, synes mindre framkalladt af det verkliga förhållandet än af begäret att ge en romantisk tolkning åt en populär diktares tragiska lefnadsöde. Man har intet skäl att antaga, att prinsessan Leonora på något sätt utmärkt T. framför de andre, mera framstående hofmännen; och om T. i någon mån svärmat för henne, var denna kärlekslåga ej starkare än den, af hvilken han efter hvartannat upptändes för än den ena, än den andra af Ferraras hofdamer. Det låg ej i skaldens lynne att djupt gripas af kärlekens känsla: han var därtill alltför mycket upptagen af tanken på sig själf och af sina litterära intressen. 1586 återfick han sin frihet. Han lämnade då för alltid Ferrara och förde sedan ett kringirrande lif, ständigt plågad af sjukdom och af en inre oro, som dref honom från den ena orten till den andra. Mot slutet af sin lefnad, sedan hans krafter blifvit ytterligt försvagade, fann han i Rom en fristad i klostret San Onofrio, där han efter långsam afmattning dog, kort innan han skulle mottaga den af honom en tid ifrigt efterlängtade utmärkelsen att som Italiens erkändt främste samtida skald med en lagerkrans högtidligen krönas på Capitolium, en hedersbevisning, som ej utdelats, sedan Petrarca 1341 mottog densamma. 
Inom den italienska diktkonstens historia intar T. en mycket framstående plats, och af alla Italiens skalder är han den, som århundraden igenom bäst bevarat den stora allmänhetens kärlek och beundran. I själsbegåfningens kraft och ursprunglighet var han dock underlägsen ej blott Dante, utan äfven t. ex. Petrarca och Leopardi. Han egde stor bildbarhet och inom vissa gränser liflig fantasi, men han saknade de starka andarnas själfständiga originalitet. Tidigt vande han sig 
page_number=275, index= - Tasso, Torquato  - Tassoni, Alessandro 
att i sin diktkonst följa den klassiska antikens stora mönster, och han studerade äfven grundligt Aristoteles' poetik och andra arbeten af denna art. Bättre än sina föregångare inom den romantisk-episka skaldekonsten fick han därför blicken öppen för behofvet af att väl planlägga sitt verk, och han bildar därigenom en reaktion mot den själfsvåldiga frihet, som i detta hänseende utmärker den första renässansens skalder på hjältediktens område. Han skiljer sig från dem äfven genom större religiositet, hvarigenom hans dikt fick en mera sedlig hållning. Då nu därtill kommer, att i hans fantasi ett högstämdt erotiskt, något sentimentalt element var starkt utveckladt och att hans stil var vårdad och färgrik, kan man lätt förstå, att han fort blef ungdomens och kvinnornas mest omtyckte diktare. — Redan vid mycket unga år började han med framgång utöfva diktkonsten. Under sin studenttid i Padua författade han och utgaf 1562 sin första hjältedikt, <i>Rinaldo,</i> som utgör en fri bearbetning af en äfven i Italien känd och omtyckt fornfransk chanson de geste, "Renaut de Montauban". Under fortsatta studier i poetik förberedde han sedan omsorgsfullt sitt hufvudverk, <i>Gerusalemme liberata.</i> Han afsåg att med denna dikt (i 20 sånger på ottava rima) åstadkomma ett i alla hänseenden fulländadt epos, som för hela den bildade kristna allmänheten finge samma betydelse, som Homeros' Iliad hade för det antika Grekland. I detta syfte valde han till ämne en poetisk skildring af det första korståget, hvars verkliga historia han i dess hufvuddrag bemödade sig att följa. För att öka dess poetiska innehåll riktade han sin dikt med en mängd fingerade episoder, i hvilka kärleken intar främsta platsen och där han, för att öka effekten, ofta skred in på det öfvernaturligas område. Genom dem rubbade han visserligen enheten i plan och handling och gjorde sig själf i någon mån skyldig till ett fel, som han klandrat hos sina föregångare, men då han ej på annat sätt kunde afvinna sitt ämne ett nog rikt poetiskt innehåll, får man ej klandra, att han tillgrep denna utväg. Också är det utan tvifvel i dessa episoder, som dikten har sitt största poetiska värde, och det är äfven dessa, som ännu i dag mest läsas och beundras. Enär Gottfrid af Bouillon är diktens hufvudperson, var det T:s afsikt att benämna sitt verk "Goffredo", och utan hans vetskap publicerades det i Venezia 1580 efter en ofullständig afskrift under denna titel, som ändrades till "Gerusalemme liberata" i de af honom erkända upplagorna. Redan 1575 var arbetet färdigt i koncept, men skalden uppsköt dess utgifvande, emedan han dessförinnan önskade inhämta litterära auktoriteters utlåtande därom. Sedan emellertid dikten kommit till offentlighet, måste han göra sitt bästa för att däraf så fort som möjligt anskaffa en upplaga, som han själf kunde erkänna. Mot slutet af sin lefnad företog han sig att alldeles omarbeta dikten, därtill föranledd dels af andras kritik, dels af egen insikt därom, att den i sin första redaktion ej fått den fasta form, som kräfves för ett verkligt konstverk, hvartill kom, att den äfven från religiös synpunkt kunde ge anledning till klander. Denna senare redaktion, <i>Gerusalemme conquistata,</i> är visserligen ett framsteg från teknikens synpunkt, men uthärdar ej i öfrigt jämförelse med dikten, sådan den första gången flöt fram ur T:s penna, medan han ännu var ung och hans själskraft obruten. Den utkom 1593, men rönte föga bifall. — På den dramatiska diktkonstens område frambragte T. jämte herdedramat <i>Aminta</i> (1573), som sedan blef ett mönster för den pastorala dikten inom alla länder, äfven tragedien <i>Torrismondo</i> (1587), hvartill han hämtat grundtemat ur Sofokles' "Oidipus" och som för oss nordbor har det särskilda intresset, att scenen är förlagd till Skandinavien och hufvudpersonerna äro svenska och norska furstar. Bland hans öfriga dikter böra framhållas hans lyriska stycken, sonetter, canzoner, dialoger m. m. Af dem äro de flesta tillfällighetsdikter och böra som sådana bedömas. Som prosatör skattades T. högt af sina samtida, och hans bref utmärkas för god stil och äro ofta af stort intresse. Han skref äfven uppsatser i estetiska frågor, oftast framkallade af begär att utreda eller försvara sin uppfattning af den episka diktkonsten. — T. har äfven på den svenska poesien utöfvat ett beaktansvärdt inflytande, och många försök ha på olika tider blifvit gjorda att till svenska öfverflytta de mest ansedda bland hans dikter. "Det befriade Jerusalem" har delvis öfversatts till svensk vers af bl. a. J. G. Oxenstierna, P. D. A. Atterbom och K. V. Böttiger, och K. A. Kullberg gaf 1860 en fullständig öfversättning däraf på originalets versmått. En äldre svensk öfv. af den stora dikten finnes dessutom af A. F. Skjöldebrand (1825; med originalets jambiska åttaradiga stanser, men utan rim). G. Ingelgren har återgett en episod ur "Aminta". En fullständig öfversättning af detta herdedrama finnes af J. L. Eurenius (1874). T. har behandlats af Goethe i dramat "Torquato Tasso" (1790; öfv. bl. a. af Oskar II, 1861). 1 o. 2. P. A. G. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tassoni</b> [-så̄ni], Alessandro, italiensk skald och kritiker, f. 1565 i Modena, d. där 1635, var sekreterare hos kardinal Ascanio Colonna 1597—1608 samt trädde 1613 i tjänst hos hertigen af Savojen och 1632 hos hertig Frans I af Este. I <i>Pensieri diversi</i> (1601) riktade T. kätterska angrepp på Homeros' och Aristoteles' auktoritet samt bemödade sig (långt före Perrault) att uppvisa sin samtids öfverlägsenhet öfver de gamle både i konstnärliga och vetenskapliga idrotter. Hans <i>Considerazioni sopra le rime del Petrarca</i> (1609) utgör den första och icke minst skarpa protesten mot det öfverdrifna hyllandet af Petrarca. Mot spanjorernas öfvervälde uti Italien riktade T. de häftiga uppropen <i>Filippiche</i> (1615) och <i>Manifesto,</i> som ådrogo honom mycket obehag. Hans rykte stöder sig egentligen på den komiska hjältedikten <i>La secchia rapita</i> (i 12 sånger, 1614, tr. första gången 1622, många senare uppl.), i 
page_number=276, index= - Tassoni, Alessandro  - Tassplog  - Tassy, J. H. S. V. Garcin de  - Tastatur  - Taste  - Tastu, Sabine Casimire Amable  - Tasurt  - Tat  - Tata  - Tatajubaträ  - Tatarer 
hvilken ett bortröfvadt ämbar ger upphof till en af medeltidsfejderna mellan Bologna och Modena. Skalden låter där på ett parodierande sätt upphöjdt episka toner utmynna i låg burlesk samt satiriserar lyckligt sina medbröders svassande bildspråk och mytologiska bråte. Denna dikt, som till formen eger klassiska förtjänster, grundlade en ny art af poesi och efterbildades i flera länder. T:s <i>Rime</i> utgåfvos 1880, hans dialoger <i>Difesa di Alessandro Macedone</i> (2 bd) 1904, hvarjämte Rossi utger hans bref (1901 ff.). Se arbeten om T. af Rossi (1904) och Santi (1906 ff.). 
<b>Tassplog,</b> <i>landtbr.</i> Se Plog, sp. 1079, med fig. å sp. 1077. 
<b>Tassy</b> [tasī], J. H. S. V. Garcin de. Se Garcin de Tassy. 
<b>Tastatur</b> (ty., af <i>taste,</i> tangent). Se Tangent 2. 
<b>Taste,</b> ty., <i>mus.</i>, tangent (se d. o. 2 och Pedal). 
<b>Tastu</b> [tasty'], Sabine Casimire Amable, fransk författarinna, f. 1798 i Metz, d. 1885 i Paris, visade redan vid unga år stor fallenhet för diktkonsten och hade väckt uppmärksamhet genom åtskilliga mindre skaldestycken, då hon 1816 gifte sig (hon hette i sig själf Voïart) och bosatte sig i södra Frankrike. Därifrån flyttade hon 1825 med sin familj till Paris samt utgaf sina poetiska verk: <i>Premières poésies</i> (1826), <i>Chroniques de France</i> (1829) och <i>Poésies nouvelles</i> (1835). Dessa samlingar innehålla en del värdefulla dikter, men de flesta förråda den dystra sinnesstämning, under hvilka de blifvit skrifna. Ekonomiska bekymmer hade nämligen under tiden träffat författarinnan. Dessa tvungo henne att öfverge skaldekonsten och egna sig åt en mera vinstgifvande författarverksamhet, såsom åt öfversättningar och författandet af historiska noveller och berättelser, sagor och andra böcker för ungdom. J. M—r. 
<b>Tasurt,</b> hamn. Se Mogador. 
<b>Tat.</b> Se Iraner. 
<b>Tata,</b> ungersk köping. Se Totis. 
<b>Tatajubaträ,</b> <i>bot.</i> Se Caryocaraceæ. 
<b>Tatarer</b> (oriktigt tartarer), benämning på en mängd folkstammar i Europa och Asien, tillhörande de turko-tatariska folken (se d. o.). Kinesiska annaler omnämna redan under 400-talet några i Mandschuriet och Mongoliet boende stammar med namnet <i>Ta-ta.</i> I de fornturkiska runinskrifterna i norra Central-Asien kallas mongolerna <i>tatar,</i> och med samma namn betecknade mongolerna själfva en af sina historiskt viktigaste stammar. Då mongolerna sedermera öfversvämmade Europa, blef namnet bekant äfven där och kom nu att i allmänhet beteckna alla turko-tatariska folk n. om Svarta och Kaspiska hafven. Formen <i>tartarer</i> uppkom enligt sägnen genom en från Ludvig IX i Frankrike härrörande anslutning till det underjordiska Tartaros (se d. o.). Som tatarer betecknas f. n. i allmänhet följande turko-tatariska folkstammar: 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tatariska folkdräkter i guv. Kazan.</tr></table> A) I Europeiska Ryssland: Kazan-tatarerna l. Volga-tatarerna, framför allt i guv. Kazan (se fig.), men också i stort antal i guv. Nizjnij-Novgorod, Simbirsk, Samara, Saratov, Astrahan, Pensa, Vjatka, Perm, Orenburg och Ufa. En del af dessa plägar afskiljas som en särskild stam med namnet mischärer (se d. o.) l. mesjtjerjaker. Några tatariska enklaver finnas t. o. m. så långt i v. som i guv. Rjazan (Kasimovska tatarerna) och i Litauen, de sistnämnde utgörande afkomlingar af forna tatariska liftrupper och till en del omvända till judendomen. Äfven på Krim bor en mängd tatarer, delvis kallade nogaier (se d. o.). De judiske karaiterna (se d. o.) på Krim tala likaledes tatariska. Tatarernas antal i Europeiska Ryssland uppgafs 1897 till 1,953,155 pers., i de polska guv. till 4,336 pers. 
B) I Kaukasus bodde s. å. 1,509,785 tatarer, till största delen tillhörande de s. k. Aserbeidjanska tatarerna; dessutom 64,048 nogaier, 27,222 karatsjaier, 83,408 kumyker och 29,902 karapapaker. 
C) I Sibirien räknades s. å. 210,154 tatarer, mest i västra Sibirien, där de språkligt sönderfalla i Irtysj-tatarer och barabin(ts)er, de förre mellan Tobol och Irtysj, de senare på Barabastäppen mellan Irtysj och Ob. S. ö. härom på stäpperna omkring Abakan och Jys bo till ett antal af omkr. 15,000 de s. k. Abakan-tatarerna (katsjintser, sagaier, koibaler, kysyler, beltirer m. fl.). Slutligen finner man i Altai omkr. 35,000 Altai-tatarer l. altajer (kumandiner, Lebed-tatarer, jisj-kisji, schor, s. k. Altai-kalmucker och teleuter l. telenget). 
D) I Central-Asien räknades s. å. 60,197 tatarer af olika stammar. 
De allra fleste tatarer äro muhammedaner. Schamanismen lefver ännu kvar i Altai. Kristendomen har vunnit terräng bland dem endast på några punkter i Volgadalen och bland en del Abakan-tatarer. De fleste tatarer äro numera jordbrukare, blott en del nogaier nomader och vissa Altai-stammar till större eller mindre del kringströfvande jägare. Kazan-tatarernas kultur står högt, och som handlande o. s. v. äro de spridda öfver 
page_number=277, index= - Tatarer  - Tatariet  - Tatarinova, Jekaterina Filippovna  - Tatariska hästen  - Tatariska språk  - Tatar-Kuldsja  - Tatarpasset  - Tatar-Pazardzik  - Tatarsk  - Tatarstaden  - Tatarsundet  - Tate, sir Henry  - Tate gallery  - Tatianos 
hela Ryssland. Om tatarernas språk se Turko-tatariska språk. Jfr pl. "Asiatiska folk" till art. Asien. K. B. W. 
<b>Tatariet</b> (om härledningen se Tatarer, sp. 515) kallades under medeltiden i allmänhet mellersta Asien, emedan man sammanfattade de därifrån mot v. framstormande horderna under det gemensamma namnet tatarer. Senare skilde man mellan Lilla l. Europeiska T. och Stora l. Asiatiska T., hvarvid man under det förra namnet förstod de delar af ryska riket, hvilka fordom utgjorde kanaten Krim, Astrahan och Kazan (se Gyllene horden), men särskildt Krim och trakterna kring nedre Dnjepr och Don. Asiatiska T., omfattande området mellan Kaspiska hafvet, Sibirien, öknen Gobi, Afganistan och Persien, kallades sedan 1200-talet äfven Djagatai efter Djingis-kans son och var genom Pamir-platån deladt i västra och östra Djagatai. Det förekommer nu i geografiska arbeten vanligen under det allmänna etnografiska namnet Turkestan, som likaledes genom Pamir-platån delas i Östra Turkestan och Västra Turkestan, det senare vanligen kalladt endast Turkestan. Men därjämte äro från äldre tider äfven namnen Kinesiska l. Höga T. (för den östra) och Fria T. (för den västra delen) stundom i bruk, ehuru befolkningen ingalunda utgöres uteslutande af tatarer. 
<b>Tatarinova,</b> Jekaterina Filippovna, född Buxthœvden, rysk sekterist, f. 1783, d. 1856, öfvergick efter sin makes död från lutherska läran till den ortodoxa och bildade 1817 i Petersburg en sekt, "det andliga samfundet", som bland sina anhängare räknade medlemmar af den ryska högadeln, däribland kultusministern furst Golitsyn. Samfundet hyllade skoptsernas och chlysternas religiösa läror, men tyckes ha hållit sig alldeles fritt från deras osedliga utsväfningar. Andaktsstunderna upptogos af bön och sång, slutande med "profetiskt tungomålstalande". De hemliga sammankomsterna höllos i Michajlovska palatset, tills detta 1822 förvandlades till ingenjörsskola, då sekten flyttade till närheten af Moskva. 1837 blef kolonien stängd af regeringen, och T. inspärrades i ett nunnekloster, då hon icke ville återtaga sina irrläror. Först 1848 fick hon tillstånd att bosätta sig i Moskva. — Hennes svåger, Valerian Aleksejevitj Tatarinov, f. 1816, d. 1871, hvilken ock en tid tillhörde samfundet, var på 1850—60-talen en af Rysslands främsta finansiella statsmän. A—d J. 
<b>Tatariska hästen</b> är en sammanfattande benämning för de mera primitiva hästraserna från vissa delar af Asien, särskildt Central-Asien och stäpp-trakterna i västra Asien och angränsande delar af Europeiska Ryssland. De äro i allmänhet ganska små (1,30—1,40 m. öfver manken), men förekomma f. ö. i något olika typer, beroende på uppblandning i mer eller mindre grad med andra raser, särskildt den orientaliska. I sin mera ursprungliga form kännetecknas tatariska hästen af en tämligen stor, djup och bred bål och låga, men torra och starka ben; hufvudet är något tungt med rak profil och små korta öron, halsen tämligen bred med kort nacke och något konkav mankam (hjorthals); ryggen är stark, oftast något uppåtböjd i ländtrakten (karprygg), och korset tämligen kort, något stupande och kantigt; färgen är vanligen grå, brun eller black och hårbeklädnaden tämligen lång och tät med yfvig man och svans. De tatariska hästarna äro kraftiga och härdiga djur, snabba och uthålliga med lifligt, energiskt temperament. Hos många asiatiska folkslag hålles nästen i halftamt tillstånd i stora hjordar (tabuner), och de unga hästarna infångas vid omkr. 3 års ålder och tämjas; hästen är hos dessa folkslag liksom renen hos lapparna att betrakta som deras förnämsta husdjur, och hästkött och sto-mjölk utgöra deras viktigaste födoämnen. Tatariska hästen är sedan äldsta tider känd äfven i Europa, dit den redan under folkvandringarna infördes af hunnerna, och spår af densamma återfinnes därför i många europeiska raser, såsom den ryska kosackhästen och vissa raser i Balkanstaterna och Ungern, och den finska hästen äfvensom den i vårt land urspr. inhemska äro otvifvelaktigt nära besläktade med den tatariska. E. T. N. 
<b>Tatariska språk.</b> Se Turko-tatariska språk. 
<b>Tatar-Kuldsja.</b> Se Kuldsja 3. 
<b>Tatarpasset</b> (ung. <i>Tatárhágo</i>) leder från Gyergyó-Ditro i siebenbürgska komitatet Csik förbi Putna laka till Tölgyespasset. 
<b>Tatar-Pazardžik</b> (nu endast Pazardžik), stad i Bulgarien (Öst-Rumelien), länet Plovdio (Filippopel), på en bördig slätt vid Maritza och järnvägen Belgrad—Sofia—Konstantinopel. 18,098 inv. (1910), mest bulgarer jämte ett par tusen spanska judar. Sitt äldre namn har staden, emedan den anlades (på 1400-talet) af tatarer, som sultan Muhammed ditflyttade från Mindre Asien. I omgifningen odlas mycket ris och hirs samt tobak. 
<b>Tatarsk,</b> ort i ryska guv. Mohilev, på gränsen till guv. Smolensk, n. ö. om staden Mohilev. 
<b>Tatarstaden</b> i Peking (se d. o.). 
<b>Tatarsundet</b> l. Nevelskij-sundet, södra och bredaste delen af sundet mellan Sachalin och Sibiriska kustprovinsen, hvilket jämte sin nordliga smalare del förenar Japanska hafvet med Ochotska hafvet. 
<b>Tate</b> [te͡i't], sir Henry, engelsk donator, f. 1819 i Lancashire, d. 1899, affärsman i London, skänkte stora summor till kulturella och filantropiska ändamål. Sin samling af moderna engelska målningar (65 n:r) skänkte han till staten jämte 80,000 pd st. till en byggnad för densamma. "National gallery of british art", vanligen kalladt Tate gallery, öppnades 1897 och står under samma ledning som National gallery. Moderna engelska konstverk från statens andra samlingar ha öfverflyttats dit. Jfr London, sp. 1059. G—g N. 
<b>Tate gallery</b> [te͡i't gä'ləri]. Se Tate, sir Henry. 
<b>Tatianos,</b> gnostiker och kristen apologet, bördig från Syrien eller Assyrien och lärjunge till Justinus Martyr, lefde i senare hälften af 100-talet. Han bildade en enkratitisk sekt (se Enkratiter) och sökte sammansmälta kristendomen med Filons läror. Han är bekant för sitt häftiga angrepp emot den grekiska bildningen, hvilken han frånkände allt högre värde. Han skref bl. a. en evangelieharmoni (se d. o. och Fornhögtyska, sp. 860), den första i sitt slag, en sofistisk apologi (<i>oratio ad græcos;</i> utg. af Schwartz, 1888). 
page_number=278, index= - Tatios, Achilleus  - Tatistjev  - Tatistjev, Vasilij Nikititj  - Tatistjev, Sergjej Spiridonovitj  - Tatius, Titus  - Tatius, Achilles  - Tatler, The  - Tatoi  - Ta-tou  - Tatra  - Tatra-Füred  - Ta-tsien-lu (Ta-tsien-do)  - Ta-tsing 
<b>Tatios,</b> Achilleus. Se Achilleus Tatios. 
<b>Tatistjev,</b> rysk adelssläkt med gamla anor. 1. Vasilij Nikititj T., historiker, statsman, f. 1686, d. 1750, deltog i Narvas eröfring (1704), i slaget vid Poltava och fälttåget vid Prut (1711). Efter två utländska studieresor blef han president i bergs- och manufakturkollegiet och fick af Peter I i uppdrag att utarbeta en geografi och kartläggning af Ryssland. För detta syfte gjorde han studieresor ända till Sibirien och samlade mycket material. I Sverige vistades han dec. 1724—april 1726 i diplomatiskt uppdrag samt för att studera bergshandteringen. Han utnämndes sedan till öfverdomare i myntverket, men afsattes af kejsarinnan Annas allsmäktige minister Biron efter anklagelse för falhet. Han återvände därpå till Sibirien, där han nitiskt verkade för industriens höjande, upptog grufvor och anlade fabriker. På befallning af Biron ledde han en militärisk expedition till Orenburg 1737 för att kufva basjkirerna. På grund af ny anklagelse för falhet inspärrades han 1740 i Peter-Paulsfästningen, där han författade sitt kulturhistoriskt märkliga testamente, <i>Duchovnja,</i> till sin son. Sedan Biron störtats, återfick han friheten och utnämndes till ståthållare i Tsaritsyn, men drog sig 1745 tillbaka till sin landtegendom vid Moskva. I sin historiska uppfattning hyllade han de utilitaristiska doktrinerna. Hans historiska arbeten, som först under Katarina II blefvo kända, utmärkas för kritisk samvetsgrannhet rörande källorna, men blefvo ej systematiskt genomförda. Hans <i>Istorija rossijskaja</i> (5 dlr, utg. 1768—1848) sträcker sig till furst Vasilij III:s död (1426), ehuru förarbeten gjordes ända fram till 1500-talet. — 2. Sergjej Spiridonovitj T., rysk publicist, historiker, f. 1846, d. 1906, deltog i rysk-turkiska kriget 1877—78 och tjänstgjorde i utrikesministeriet. Bland hans historiska arbeten märkas <i>Vnjesjnaja politika imperatora Nikolaja I:ago</i> (1887), <i>Imperator Nikolaj I i inostrannye dvory</i> (Kejsar N. och de utländska hofven; 1888), <i>Iz prosjlago russkoj diplomatiki</i> (1890), <i>Alexandre I et Napoleon d'après leur correspondance inédite 1801—12</i> (1891) samt den utförliga lefnadsteckningen af Alexander II i "Russkij bibliografitjeskij slovar" (1897). 1—2. A—d J. 
<b>Tatius,</b> Titus, var enligt fornsägnen sabinernas konung, samtidig med Romulus. Efter romarnas kvinnorof i sabinerlandet anföll han Rom med krig, men detta bilades genom ett fördrag, i kraft hvaraf T. och hans folk (<i>tities</i>) flyttade till Rom, där han regerade gemensamt med Romulus. R. Tdh.* 
<b>Tatius,</b> Achilles. Se Achilleus Tatios. 
<b>Tatler,</b> The [thə tä'tlə], tidskrift, som utgafs i London 1709—11 af R. Steele (se d. o.). 
<b>Tatoi</b> (grek. <i>Tatoion</i>), by i Grekland omkr. 12 km. n. om Aten, med den kungliga familjens anspråkslösa lustslott, Nya och Gamla T., på sluttningen af Pentelikon, märkliga företrädesvis för vackra parker och trädgårdar samt skuggiga ekskogar. Det ena slottet förstördes vid en skogseld sommaren 1916. 
<b>Ta-tou.</b> Se Peking, sp. 349. 
<b>Tátra.</b> 1. (Höga Tátra) Högsta partiet i Karpatiska bergssystemet, sträcker sig mellan floderna Waag, Arva, Dunajec och Poprád och bildar en skarpt begränsad och isolerad grupp, som på en omkr. 800 m. ö. h. belägen högslätt likt en jättelik mur och nästan utan förberg uppstiger till mer än 2,600 m. höjd. Denna mot s. och ö. föga förgrenade, 15—25 km. breda granitmassa, hvars hufvudkam, omkr. 60 km. lång i ö. och v., fyller de ungerska komitaten Liptó och Szepes och med lägre afsatser i n. äfven sträcker sig in i Galizien, består af många kala, branta bergjättar med skarpa spetsar och djupt nedskurna dalar, vildromantiska raviner och ett stort antal (det uppges 112) bergssjöar (på folkspråket kallade "hafsögon", ty <i>meeraugen</i>). De högsta topparna äro Franz-Josephspitze (förr kallad Gerlsdorfer spitze, ung. Gerlachfalvi csúcs, 2,663 m.), Lomnitzer spitze (Lomniczi csúcs, 2,634 m.), Eistaler spitze (Jégvolgyi csúcs, 2.629 m.), Tatraspitze l. Visoka (2,555 m.), Hundsdorferspitze (Hunfalvy csúcs, 2,556 m.), Kesmark (2,539 m.), Schlagendorf l. Szalóki csúcs (2,453 m.), Meeraugenspitze (Tengerszem csúcs, 2,508 m.) samt Kriván (2,439 m.). De förnämsta dalarna, hvilka ligga på en höjd af 800—1,000 m. och uppvisa de vildaste scener, äro Javorina och Kotlinadalen, den senare med stalaktitgrottan Bela, och Bielkadalen. De största af de merendels djupa bergssjöarna äro Csorba (se fig.), i södra delen af gruppen, 20 har, Grosser Fischsee, i Bielkadalen, 34 har, den största af de fem polska sjöarna i Rozlokadalen. Glaciärer och större snöfält saknas. Mycket besökta sommarvistelseorter äro Tátra-Füred (ty. <i>Schmeks,</i> se d. o.) samt omgifningarna kring sjön Csorba, "T:s pärla". — 2. (Låga Tátra). Se Karpaterna, sp. 1146. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Bergssjön Csorba i Tátra.</tr></table> 
<b>Tátra-Füred.</b> Se Schmeks. 
<b>Ta-tsien-lu</b> (Ta-tsien-do), stad i kinesiska prov. Sz'-tschwan, vid Ta-tsien-ho i Jang-tse-kiangs bäcken, på mer än 2,500 m. höjd. Omkr. 12,000 inv., inberäknadt 4—5 tusen munkar 1. lamapräster (enl. Bonvalot och Rockhill). Staden är hufvudsätet för transitohandeln mellan västra Kina och Tibet och mötesplats för flera vägar från Jünnan, Sz'-tschwan, Kivei-tscheu och Kan-su samt har stor omsättning af ull, rabarber och i synnerhet mysk, hvilka varor kineserna tillbyta sig mot ädelstenar, te och siden och expediera till kinesiska hamnstäder. I traktens floder erhålles guld genom vaskning. 
<b>Ta-tsing.</b> 1. Se Mandschu.  -  
page_number=279, index= - Ta-tsing  - Ta-tsing-kwo  - Tattare  - Tattegrain, Francis  - Tattenbach, Christian von  - Tattersall  - Tatti, Jacopo  - Tattingmaskiner  - Tattnall, Josiah  - Tatu  - Tatua  - Tatuering 
 
2. Mandschudynastien i Kina, 1644—1912 (se Kina, sp. 61 ff.). 
<b>Ta-tsing-kwo.</b> Se Kina, sp. 26. 
<b>Tattare.</b> Se Zigenare. 
<b>Tattegrain</b> [tattgrä̃'], Francis, fransk målare, f. 24 okt. 1852 i Péronne, d. 5 jan. 1915 i Arras, debuterade 1875 som etsare, utställde från 1879 motiv ur sjömans- och fiskarlifvet vid nordkusten: <i>Återkomst från fisket</i> (1880), <i>Våra män äro förlorade</i> (1882), <i>Sörjande</i> (1883) m. fl. samt målade äfven historiska ämnen: <i>Ludvig XI:s intåg i Paris</i> (i Hôtel de ville), <i>S:t Quentins intagande 1557</i> (1899, fick hedersmedalj på salongen). T. är representerad i Luxembourgmuseet. G—g N. 
<b>Tattenbach,</b> Christian von, tysk diplomat, f. 16 jan. 1846 i Landshut, d. 9 febr. 1909 i Madrid, var anställd först inom Bajerns, därpå inom Elsass-Lothringens förvaltning, fick 1878 en post i tyska utrikesministeriet, tjänstgjorde som legationssekreterare och ambassadråd och utsågs 1890 till tysk resident i Tanger. Där verkade han till 1896 framgångsrikt för att skapa tyskt ekonomiskt inflytande i Marokko och afslöt bl. a. det första tysk-marokkanska handelsfördraget. Han var sedermera tyskt sändebud i Bern, Peking och, från 1900, i Lissabon samt företrädde 1905—06 som andre befullmäktigad vid Radowitz' sida Tyskland på konferensen i Algeciras, där han med mycken energi och sakkunskap förfäktade de tyska intressena. Äfven som ambassadör i Madrid, från 1908, fortfor han att bekämpa Frankrikes på fullständig "penetration" af sultanatet inriktade Marokkopolitik. V. S—g. 
<b>Tattersall</b> [tä'təså̄l l. tä'təsəl], eng., eg. ett af Richard Tattersall 1795 i London (se d. o., sp. 1063) öppnadt etablissemang för hästars försäljning, sedermera namn på liknande anstalter i en mängd andra större städer, såsom Paris, Berlin, New York o. s. v. En i dec. 1898 i Stockholm öppnad "tattersall" var af kort varaktighet. Tattersall i London utgör en centralpunkt för hela Englands kapplöpningsvärld, som där samlas icke blott för de stora hästauktionernas skull, utan äfven för att afsluta och reglera vadhållningen vid kapplöpningar. B. C—m. 
<b>Tatti,</b> Jacopo. Se Sansovino, J. 
<b>Tattingmaskiner,</b> <i>text.</i> Se Stickning, sp. 1336. 
<b>Tattnall</b> [tä'tnəl], Josiah, nordamerikansk sjöofficer, f. 9 nov. 1795 nära Savannah i Georgia, d. 14 juni 1871 i Savannah, inträdde 1812 i marinens tjänst, utmärkte sig under kriget mot Mexico och var 1857 stationerad i kinesiska farvatten, när en engelsk eskader opererade mot Peiho-forten. T., hvars flaggskepp kort förut hjälpts af grund af ett engelskt fartyg, visade sin tacksamhet genom att på engelsk sida deltaga i striden och försvarade sedan sitt neutralitetsbrott mod den snart ryktbar vordna sentensen "blod är tjockare än vatten". Vid nordamerikanska inbördeskrigets utbrott 1861 blef T. befälhafvare öfver Georgias flotta och öfvertog året därpå efter den i striden med "Monitor" sårade F. Buchanan befälet på "Merrimac", som han emellertid kort därpå sänkte, för att den ej skulle falla i fiendens händer. Han ställdes inför krigsrätt för denna åtgärd, hvilken krigsrätten emellertid fann tillräckligt motiverad. Efter krigets slut emigrerade T. till Nova Scotia, men återvände 1870 och var till sin död hamninspektör i Savannah. Jfr biografi af Ch. C. Jones (1878). V. S—g. 
<b>Tatu,</b> <i>zool.</i> Se Bältdjur, sp. 842. 
<b>Tatua,</b> <i>zool.</i> Se Getingar, sp. 1085. 
<b>Tatuering</b> (af det på Tahiti brukliga ordet <i>tatau</i>), namn på tre väsentligen olika företeelser, dels målning af kroppen, dels instickning medelst nål af vissa figurer i huden, dels skarifikation af huden. Målning af kroppen förekommer hos vissa indianstammar, hos negrer, en del Söderhafsbor m. fl. och är den enklaste och kanske äldsta arten af smycke. Den afser dock ej alltid att vara en prydnad, utan tjänar ofta nog till igenkänningstecken för olika stammar och familjer, rangmärken, förbundstecken o. s. v. Ofta används den för att beteckna släktens eller stammens totem (se d. o.). Då danser, i synnerhet danser förbundna med vissa ceremonier, skola utföras, bruka många naturfolk måla panna, näsa, kinder, haka, ja hela kroppen, och denna målningstatuering sker ofta nog ur kultiska synpunkter. Vid det öfver hela jorden spridda bruket att i huden insticka figurer, oftast i blått, rödt eller gult, utstickas medelst nål konturer och ytor af den önskade figuren på huden, och i de små blödande såren ingnides fint kolpulver (krut, tusch) för blå färg, cinnober för röd färg o. s. v., i allmänhet pulverformiga, i blodet olösliga färger. De svarta eller färgade kornen inläkas i huden och ge sedan bilden dess färg. Ofta uppstå, särskildt på de i rödt eller gult färgade ställena, vulstiga, starkt upphöjda ärrbildningar, s. k. keloider. Bilderna låta sig ej annat än operativt borttagas, men undergå ibland i följd af kroppens med åren växlande form betydande deformeringar. De olika folkslagen insticka helt olika bilder och bildsystem. Hos vissa indianstammar, i Japan och flerstädes finnas från djurvärlden hämtade motiv (jfr fig. 1 i art. Lao), hos mikronesierna förekomma enkla geometriska motiv, streck-, sicksack- och rutornament, hos maorierna de ryktbara spiralornamenten, som kunna täcka hela kroppen (se fig. 4 i art. Nya Zeeland och jfr fig. 9 å pl. II till art. Oceanien). Syftemålet har utan tvifvel varit lika växlande som vid målningstatueringen. Som ett tredje slag af tatuering kan anses den öfver hela jorden spridda, men kanske förnämligast inom de svarta folkslagen förekommande ärrtatueringen. Genom skarifikation (se d. o.) i huden och genom öppethållande af såren så länge som möjligt alstras tjocka, valkiga, starkt keloidvandlade ärr. Skarifikationerna anbringas i form af raka parallellstreck, ibland omväxlande med korta ända till punktformiga dylika. De anbringas hufvudsakligast på bålen, armarna och låren, men äfven i ansiktet anträffas de ej sällan. Det förefaller, som om ärrtatueringen oftast stode i kärlekslifvets tjänst; med säkerhet är detta fallet t. ex. inom Polynesien. I Europa förekomma ännu i våra dagar samtliga former af tatuering, ehuru ej alltid i genast igenkännlig form. Bruket af smink (utanför teatern) bör väl nämligen jämställas med de primitiva folkens målningstatuering, så mycket mer 
page_number=280, index= - Tatuering  - Tau  - Tauarik  - Taubadell  - Taubaté  - Taube  - Taube,Gustaf adam 
som det används i ett af de för målningstatueringen vanligaste syftena, att förhöja den egna skönheten. Tatuering genom instickning är ytterligt vanlig inom vissa lägre samhällsklasser, men alldeles särskildt bland sjömän, prostituerade och förbrytare. När den tyske studenten så länge som möjligt håller öppet såret efter det vid mensuren erhållna sabelhugget, tills där bildas ett synnerligen tjockt och vulstigt ärr, som i vårt tycke alldeles vanställer hans ansikte, så kommer väl detta ärrtatueringen bra nog nära. Se G. von Dübens föredrag om tatuering i tidskr. "Ymer" (1886). G. B—n. 
<b>Tau,</b> norskt industrisamhälle. Se Strand, sp. 275. 
<b>Tauarik.</b> Se I-mosjar. 
<b>Taubadell.</b> Se Taupadell. 
<b>Taubaté,</b> stad i brasilianska staten São Paulo, 140 km. n. ö. om São Paulo, vid foten af Serra da Mantiqueira. Omkr. 15,000 inv. Kaffeodling. Biskopssäte (sedan 1908). 
<b>Taube</b> [tåb], svenska adliga ätter, som anses härstamma från en tysk släkt (i äldre handlingar benämnd äfven Tuve), som redan under 1300-talet blef bofast i Estland och därifrån spred sig till Polen, Tyskland, Danmark, Sverige och, sedan början af 1700-talet, till Ryssland samt i dessa länder intagit en hög social ställning. De flesta svenska adliga ätterna T. härstamma från landtrådet Ludvig T. (d. på 1620-talet) till Maydel och Machters (bägge i Jördens socken, Estland). Hans äldre son, Berndt T., öfverste för adelns rusttjänst i Estland, blef 1652 <i>friherre</i> med <i>Karlö</i> (se d. o.) som friherreskap. Hans ätt är utgången i Sverige, men kvarlefver i Estland (introducerad på dess riddarhus 1752). Ludvigs yngre son, öfverstelöjtnanten Evert T., fick genom gifte Odenkat (i Rappels socken); hans son öfversten och landtrådet Evert T. (d. före 1672) introducerades som svensk adelsman 1668; hans äldste son, amiralen Fredrik Evert T. (d. 1703), fick 1792 friherrlig värdighet, och hans barn introducerades 1719 (<i>friherrliga ätten T. till Odenkat</i>). Hans äldste son, Evert Didrik T. (se Taube 3), blef 1734 grefve, och dennes ätt introducerades 1802 (<i>grefliga ätten T. n:r 112</i>). — Utan bevisad härstamning från den 1668 adlade Evert T. har en gren af estländska släkten T. sedan 1746 haft säte och stämma på Riddarhuset under hans adliga ätts nummer (<i>adliga ätten T. n:r 734</i>). Dess stamfader är i själfva verket öfversten för Viborgs läns kavalleriregemente Berndt T. "von der Issen" (d. före 1676); en gren af denna adliga ätt immatrikulerades 1818 på finska riddarhuset. — En medlem af släkten T., Johan T., erhöll af polske konungen 1572 godset Sesswegen i Livland och friherrlig värdighet; hans sonsons son, generalmajoren Georg Johan T. (d. 1726), introducerades 1680 på svenska riddarhuset (<i>friherrliga ätten T. till Sesswegen, n:r 78,</i> utdöd 1786). — Antagligen till samma gren af släkten som Georg Johan T. hörde generallöjtnanten (1668) och generalguvernören i Ingermanland (1673) Jakob Johan T. (f. 5 nov. 1624, d. 25 febr. 1695), som 1675 erhöll friherrlig värdighet (<i>friherrliga ätten T. till Kudding,</i> gods nära Dorpat) och hvars son Gustaf Adam T. (se T. 1) 1719 upphöjdes i grefligt stånd (<i>grefliga ätten T. n:r 62</i>). — 1917 bildades "Svenska släktföreningen Taube". Se Ad. Taube, "Släkten Taube" (1913). 
A. <i>Grefliga ätten T. n:r 62</i> (se släktöfversikten): 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1. Gustaf Adam T., grefve, krigare, riksråd, f. 1 dec. 1673, d. 14 okt. 1732 i Stockholm, deltog från 1693 i Pfalziska kriget som frivillig i de mot Frankrike förbundna makternas armé samt blef vid sin hemkomst 1700 generaladjutant vid kavalleriet i Livland och 1703 öfverste för ett eget värfvadt dragonregemente. Han tillfångatogs efter slaget vid Poltava 1709, lösgafs kort därpå samt utnämndes 1710 till generalmajor och utmärkte sig i slaget vid Hälsingborg s. å. T. var 1710—12 interimschef för Östgöta kavalleri samt blef generallöjtnant 1711, erhöll af rådet 7 maj 1712 högsta befälet i Finland efter Nieroths död, men måste enligt konungens förordnande 19 juli s. å. öfverlämna det åt Lybecker (se d. o. 1); efter dennes hemkallande återfick han det visserligen 1713, men synes ej ha kommit att taga någon befattning därmed (jfr Armfelt 1). T. var också befälhafvare i Pommern 1712 och guvernör i Wismar 1713. S. å. uppdrogs åt honom kommandot öfver den i Roslagen samlade armén, hvilket han innehade, äfven sedan han i nov. 1714 förordnats och 1716 utnämnts till öfverståthållare i Stockholm. S. å. blef han general. T. var ifrig anhängare af prinsessan Ulrika Eleonora och hennes gemål, prins Fredrik af Hessen, och det blef därför af största betydelse för tronföljdsfrågan efter Karl XII:s död, att han förde ett så högt armébefäl och beklädde öfverståthållarplatsen. Till följd däraf var nämligen hufvudstaden vid dödsbudets ankomst dit i prinsessans våld, och detta synes ha väsentligen bidragit till, att rådet 6 dec. 1718 lät förmå sig att erkänna henne som drottning. Också belönade hon T. i dec. 1718 (troligen den 30, ehuru fullmakten antedaterats till den 7) med riksråds-, 1719 med grefve- och fältmarskalksvärdighet samt med generalguvernörskapet i Estland. (Sistnämnda ämbete kunde han dock till följd af den ryska eröfringen aldrig tillträda.) Däremot nedlade han 1719 befälet i Roslagen och bär därför ej ansvaret för de dåliga anstalterna mot ryssarnas härjningar där. Äfven på den yttre politiken omedelbart efter Karl XII:s död utöfvade T. inflytande. Liksom drottningen och arfprinsen hoppades han, att Sveriges anslutning till England-Hannover skulle leda till ett stort västerländskt förbund, hvarigenom Rysslands nya öfvermakt skulle kunna stäckas, och han var en af underhandlarna såväl vid fredsslutet med Hannover (1719), hvarigenom första steget togs till detta systems genomförande, som vid den häraf följande freden med Preussen (1720). Genom hans 
page_number=281, index= - Taube,Gustaf adam  - Taube, Karl Oskar  - Taube, Evert Didrik  - Taube, Didrik Henrik  - Taube, Hedvig Ulrika  - Taube, Katarina Charlotta  - Taube, Arvid Fredrik  - Taube, Emma Matilda Elisabet 
utsago, att konung Georg förklarat, att Ryssland aldrig skulle få behålla något i Östersjön, vanns svenska rådets bifall till den förra traktaten. Vid riksdagen 1720 verkade T. ifrigt för Fredriks konungaval, och det var han, som i rådet frambar Brenners angifvelse mot G. Cronhielm (se denne), hvartill Brenner enligt sitt eget — naturligtvis ej bevisande — påstående tubbats af T. Under holsteinska partiets anfall mot konung Fredrik förblef T. denne trogen  och understödde sedermera Arvid Horn i partiets störtande. 
2. Karl Oskar T., den föregåendes sonsons sonsonsson, järnvägs-, kommunal- och riksdagsman, f. 22 april 1843 i Höreda, Jönköpings län, d. 12 sept. 1914 i Stockholm, var 1863—74 underlöjtnant och löjtnant vid Svea lifgarde och avancerade i armén till major (1893), men egnade sig sedan 1873 åt statens järnvägstrafik och var slutligen (1897—1906) distriktschef i 1:a distriktet. Han representerade 1899—1911 Norrbottens län i Första kammaren, var led. af civilkommissionen (sedan 1908), tillhörde 1891—1911 Stockholms stadsfullmäktige och var 1893—1904 led. af drätselnämnden. T. åtnjöt stort anseende bland järnvägsmännen. — Hans hustru Amanda T., född Nerman,  f. 25 juni 1841 i Stockholm, gift med T. 1875, var dessförinnan skådespelerska och tillhörde 1858—61 Mindre teatern (under Stjernström), 1861—63 Svenska teatern i Helsingfors, studerade ett år i Paris och var 1864—75 anställd vid K. teatrarna i Stockholm. Hon utförde där med mycken intelligens sådana roller som <i>Tusnelda</i> i "Släktingar", <i>Emma</i> i "Hertig Job", <i>Klara</i> i "Egmont"  och <i>Donna Clara</i> i  "Stolthet mot stolthet" samt öfversatte åtskilliga pjäser för teatern. 
B. <i>Grefliga ätten T. n:r 112</i> (se släktöfversikten): 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 3. Evert Didrik T., friherre till Odenkat, grefve, sjömilitär, riksråd, f. 13 dec. 1681, d. 30  okt. 1751 i  Stockholm, blef 1700 underlöjtnant vid amiralitetet, deltog under det då utbrutna kriget i flera sjöexpeditioner samt avancerade därunder 1712 till schoutbynacht, 1715 till vice amiral och 1719 till amiral. T. gjorde sig allmänt hatad och föraktad genom att draga fördel af sin äldsta dotters, Hedvig Ulrikas, brottsliga förhållande till konung Fredrik I (se Hessenstein 1). Sedan han 1731 blifvit president i Amiralitetskollegium, utnämndes han 1734 med förbigående af den berömde sjöhjälten G. von Psilander till riksråd och blef s. å. grefve. T. hörde till Arvid Horns parti och höll sålunda på England, men icke dess mindre skref engelska sändebudet Finch till sin regering, att "sedan han sålt sin dotter, säljer han till den mestbjudande alla tjänster, på hvilkas tillsättande han genom konungens svaghet för henne  kan utöfva inflytande". Då hattarna vid 1738—39 års  riksdag störtade Horns anhängare i rådet, angreps T. ej blott för sin ämbetsmannaverksamhet, utan ock för dotterns förhållande, i det den ifrige hatten Sten Coyet inlämnade ett memorial därom i Stora sekreta deputationen. Hattarna, hvilkas chefer förut gynnat hans dotters förbindelse med konungen för att vinna denne mot Horn, synas dock egentligen blott ha haft för afsikt att medelst T:s sak utöfva tryck på konungen, ty ehuru genom de ofrälse ledamöternas vota Stora sekreta deputationen beslöt T:s afsättning, blef detta ej meddeladt ständerna. Han inbegreps ej heller i Sekreta utskottets beslut om de öfriga mössrådens licentierande, och sedan konungen vid tillsättandet af dessas efterträdare rättat sig efter hattarnas vilja, fick T. afsked "på egen begäran" och med större pension än de öfriga afskedade riksråden. Efter olyckorna i ryska kriget beslöto ständerna 4 maj 1743, att T. skulle få befälet öfver flottan, men innan han hann fram, hade denna redan lämnat den finska skärgården, och strax därpå afslöts freden i Åbo. Efter den ofvannämnda dotterns död beslöto ständerna 14 dec. 1747, att han skulle tillkallas i rådet, när angelägna sjöärenden där förekommo. 
4. Didrik Henrik T., grefve, den föregåendes son, sjömilitär, ämbetsman, f. 24 sept. 1711, d. 17 febr. 1781, ingick 1724 som volontär vid amiralitetet samt avancerade till schoutbynacht och vice amiral (1747). Han var 1763—72 landshöfding i Göteborgs och Bohus län. 
5. Hedvig Ulrika T., den föregåendes syster, konung Fredrik I:s älskarinna. Se Hessenstein 1. 
6. Katarina Charlotta T., den föregåendes syster. Se De la Gardie 13. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 7. Arvid Fredrik T., grefve, ättling i 5:e led  af T. 3, diplomat, utrikesminister, f. 19 jan. 1853  på Lindormsnäs, Uppsala län, d. 14 okt. 1916 i Alingsås, student i Uppsala 1871, tjänade 1874—81 som underlöjtnant och löjtnant vid Lifgardet till häst samt aflade under tiden kansliexamen (1877) och hade (sedan 1879) anställning som attaché. 1884 blef han andre sekreterare i Utrikesdepartementet, där han, efter tjänstgöring som legationssekreterare i Petersburg och London, avancerade till chef för politiska afdelningen (1892) och kabinettssekreterare (1895). Han utnämndes 1900 till envoyé i Berlin och kallades i april 1909 att efterträda B. Trolle som utrikesminister i Lindmans andra ministär. Jämte ministärens öfriga medlemmar afgick han 7 okt. 1911 och var sedan till sin död åter envoyé i Berlin. 
8. Emma Matilda Elisabet T., född Grabow, svägerska till T. 7, sångerska, f. 23 maj 1852 i Stockholm, kom vid tretton års ålder in i elevskolan vid K. teatern, utbildades senare 
page_number=282, index= - Taube, Emma Matilda Elisabet  - Taube, Vilhelm Ludvig  - Taube, Evert Vilhelm  - Taube, Karl Evert 
af Fredrika Stenhammar samt debuterade i maj 1870 med stor framgång som <i>Bertha</i> i "Nürnbergerdockan". Efter att ha uppträdt äfven som <i>Pamina</i> i "Trollflöjten", <i>Anna</i> i "Friskytten" och <i>Fiamma</i> i "Hin ondes lärospån" begaf hon sig 1872 till Paris, där hon under fru Viardot-Garcias ledning gjorde så stora framsteg, att hon vann erkännande af celebriteter sådana som Gounod och Thomas samt 1876 erhöll anställning på tre år vid Stora operan i Paris. Emellertid tillköpte sig chefen för italienska operan i Petersburg rättighet att kontrahera med henne, och hon antog hans anbud, men hindrades af sjukdom att uppträda. Sedan har hon vistats i Stockholm, där hon tid efter annan sjungit dels på konserter, dels 1877—86 — dock utan fast anställning — på K. operan, såsom bl. a. <i>Julia</i> i "Romeo och Julia" (hennes yppersta roll), <i>Mignon, Violetta</i> i "Den vilseförda", <i>Aida, Ingeborg</i> i "Den bergtagna", <i>Cherubin</i> i "Figaros bröllop", <i>Judinnan, Leonora</i> i "Trubaduren", <i>Elsa</i> i "Lohengrin" samt <i>Neaga.</i> Hon blef 1886 gift med nuv. öfversten grefve Karl Evert Taube (f. 1854), utnämndes s. å. till hofsångerska och vardt 1895 led. af Mus. akad. — Matilda T. utmärkte sig för stark känsloglöd i affektfulla partier äfvensom för en betydande teknisk utbildning, i nyfranskt snitt, af den höga, skära och på samma gång tämligen mörkfärgade sopranrösten, som särskildt kännetecknats genom den intensivt jublande, hänförda klang den förmått utveckla i höjdtonerna. För hennes inspirerade sång glömde man hvad som delvis kunde brista i dramatisk karakteriserings- och skiftningsförmåga. 
C. <i>Friherrliga ätten T. till Odenkat</i> (se släktöfversikten): 
9. Vilhelm Ludvig T., friherre, broder till T. 3, riksråd, f. 10 juli 1690 i Örebro, d. 8 aug. 1750. T. inträdde 1706 i krigstjänst och blef som löjtnant vid Östgöta kavalleri fången vid Perevolotjna, men lyckades 1715 rymma öfver Archangel och befordrades efter hand af Karl XII till öfverstelöjtnant. Efter freden gick han för en tid i holsteinsk tjänst. 1729 blef han öfverste för Upplands regemente, 1741 landshöfding i Blekinge samt 1746 riksråd. Sedan 1747 var han därjämte öfverste  marskalk. T. räknades till mösspartiet — han var svåger till det licentierade riksrådet Gustaf Bonde —, men han var icke någon partiman och åtnjöt aktning äfven af motståndarna. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 10. Evert Vilhelm T., friherre, den föregåendes brorson, militär, hofman, diplomat, f. 8 sept. 1737, d. 15 aug. 1799 i Karlsbad under en badresa, blef, då Lätta dragonerna 1770 uppsattes af J. M. Sprengtporten, genom denne, hvars förtroende han vunnit under Pommerska kriget, befordrad från löjtnant vid Spensiska värfvade infanteriregementet till kapten vid Lätta dragonerna. Hans lycka grundlades genom den roll dessa spelade i 1772 års revolution. Efter denna förlades nämligen en afdelning af dem till Stockholm, med rätt att räknas till konungens hus- och liftrupper, och däri blef T. major. Sålunda fäst vid hufvudstaden, blef han s. å. äfven kammarherre hos Gustaf III, hvars gunst han i hög grad förvärfvade. 1775 utnämndes han till chef för Lätta dragonerna, till en början med öfverstelöjtnants titel, men från 1777 med titel af öfverste. 1782 blef han generalmajor och 1783 öfverstekammarjunkare. Gustaf III tillämnade honom ambassadörsplatsen i Frankrike, som emellertid gafs åt E. M. Staël v. Holstein (se d. o. 5), men T. fick följa honom på hans stora utländska resa 1783—84. Under de svåra brytningarna 1788—89 förblef han i olikhet med de fleste af konungens förnäma umgängesvänner denne trogen och steg därför ytterligare i hans förtroende. En blessyr, som han erhöll under fälttåget 1789, nödgade honom att s. å. besöka baden i Aachen, och denna resa förde honom in på den diplomatiska banan. Han sände nämligen därunder konungen underrättelser om den franska revolutionen och blef nu — jämte A. von Fersen d. y. — Gustaf III:s förnämste medhjälpare i hans mot denna omstörtning riktade politik. 1790 utnämnd till generallöjtnant, fick T. 1791 deltaga i Gustaf III:s besök i Aachen i sammanhang med franska konungaparets flyktförsök, i hvars planläggning T. haft verksam del. Efter denna färd stod T. så högt i konungens ynnest, att han t. o. m. ansågs vara en farlig rival för G. M. Armfelt, hvilken ej gillade de franska krigsplanerna. T. fick plats som ledare af utrikesärendena i den tillförordnade regering, som Gustaf III tillsatte på sin dödsbädd och hvars medlemmar enligt ett tillägg till hans testamente skulle bli ständiga rådgifvare åt hans sons förmyndare, hertig Karl. Utrikesministerplatsen behöll T. till en början under förmyndartiden, ehuru hertigen lät annullera tillägget, men 26 juni 1792 afsade han sig ej blott den, utan ock sina militära befattningar, enligt hertigens gemål af bekvämlighetsskäl, men säkerligen också emedan hertigen ej ville fullfölja Gustaf III:s franska politik. Under Gustaf IV Adolfs egen regering kom T. åter högt i gunst, sändes 1797 till Baden för att åt konungen anhålla om prinsessan Fredrikas hand och föreställde vid vigseln konungens person. Om hans förhållande till grefvinnan Piper se Piper 3. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 11. Karl Evert T., friherre, den föregåendes halfbroder, ordensbiskop, f. 26 dec. 1746 på Trossnäs, Nors socken, Värmland, d. 28 maj 1785 i Stockholm, studerade med framgång i Uppsala och anställdes efter en utländsk resa 1766 som hofjunkare hos dåv. kronprinsen (sedermera konung Gustaf III) samt ingick i Kungl. kansliet. Han blef 1773 fänrik vid Närkes och 
page_number=283, index= - Taube, Karl Evert  - Taube, Karl Evert Bernhard  - Taube, Otto Fredrik  - Tauber  - Tauberbischofsheim  - Taubert, Karl Gottfried Wilhelm  - Taubila (Touvila)  - Taucha  - Tauchnitz, Karl Christoph Traugott 
Värmlands regemente, 17/5 adjutant vid von Blixenska regementet i Stralsund och 1776 löjtnant vid Dalregementet, men tog 1779 afsked från krigstjänsten för att bli präst. Detta steg behagade i hög grad Gustaf III, hvilken önskade att liksom de franske konungarna erhålla hofpräster af hög börd, och T. blef också redan 1780, innan han prästvigts, utnämnd till kungl. hofpredikant och efter sin prästvigning s. å. 24 okt. befordrad till öfverhofpredikant och konungens biktfader. Följande år erhöll han Lofö pastorat samt utnämndes till pastor primarius i Stockholm, och 1783 skapade konungen för hans räkning ordensbiskopsämbetet, hvarmed förenades en viss uppsikt öfver hospital och barnhus. Under Gustaf III:s besök i Rom 1784 ditkallades T., enligt hvad ryktet ville veta, för att hjälpa konungen att åstadkomma en liturgi à la Johan III, men i verkligheten blott för att påskdagen ge konungen nattvarden i det lutherska kapell, som påfven till tack för den i Sverige åt katoliker beviljade religionsfriheten låtit Gustaf III inrätta åt sig i själfva Rom. Återkommen hem, fick T. utbyta Lofö mot Bromma pastorat. 
12. Karl Evert Bernhard T., friherre, brorsons sonson till T. 10, arkivman, urkundsutgifvare, f. 4 mars 1834 på Lidhem, Väckelsångs socken, Kronobergs län, d. 10 nov. 1917 i Växjö, blef student i Uppsala 1852, aflade kansliexamen 1857 och ingick 1858 som e. o. amanuens i Riksarkivet, där han avancerade till arkivarie 1884 och hvarifrån han tog afsked 1899. T. utgaf förtjänstfullt "Ridderskapets och adelns riksdagsprotokoll" för tiden 1645—50 (5 dlr, 1871—86) samt uppgjorde förteckningar öfver större delen af i Riksarkivet förvarade ministeriella handlingar (tr. i "Meddelanden från Sv. riksarkivet", I—III) och (tills. med S. Bergh) dess samling af originaltraktater (ibid. IV, 1891—96). Därjämte publicerade han "Svenska beskickningars berättelser om främmande makter år 1793" (1. Preussen. 2. Polen, 1893) och "Berättelse om Nordamerikas förenta stater 1784 af frih. S. G. Hermelin" (1894). T. invaldes 1893 i Vitt. hist. o. ant. akad., men tog aldrig inträde. 
D. <i>Adliga ätten T. n:r 734</i> (se släktöfversikten): 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 13. Otto Fredrik T., militär, statsråd, f. 27 dec. 1832 i Norrköping, d. 11 jan. 1906, ingick 1851 som underlöjtnant vid Andra lifgrenadjärregementet, där han 1872 blef öfverstelöjtnant. Sedan 1858 var han därjämte anställd vid Generalstaben, hvarest han 1875 utnämndes till öfverstelöjtnant. 1879 befordrad till öfverste i armén, kallades T. 1880, efter J. H. Rosensvärd, till statsråd och chef för Landtförsvarsdepartementet, men lämnade redan 1882 denna plats åt K. A. Ryding. Under tiden (1881) hade T. blifvit öfverste och chef för Bohus läns regemente. 1882 transporterades han i samma egenskap till Västgöta-Dals regemente samt utnämndes 1888 till generalmajor och 1890 till chef för Femte fördelningen och generalbefälhafvare i Femte militärdistriktet. 1897 blef han generallöjtnant i armén och erhöll 1899 afsked. Som ordf. eller led. deltog han i ett flertal militära kommittéers arbeten. 1898—1902 var han militär led. af Högsta domstolen. T. invaldes 1869 till led. af Krigsvet.-akad. T. var en kunskapsrik, rättänkande och human militär. Under sin statsrådstid genomförde han bl. a. den icke oviktiga reformen, att ingen af manskapet fick af öfverordnad tilltalas med "du". Han gjorde sig äfven bemärkt som militärskriftställare, särskildt genom den förträffliga afh. <i>Några ord om officerskåren</i> (i Krigsvet. akad:s handlingar 1898, öfv. till fr.). 1, 3 o. 10—11. S. B. 8. A. L. (E. F—t.) 9. (L. S.) 13. H. J—dt. 
<b>Tauber,</b> biflod fr. v. till Main, uppstår i württembergska Jagst-kretsen på Frankenhöhe, går ett kort stycke genom bajerska Mittelfranken, skär sedan nordligaste delarna af Württemberg och Baden samt faller ut i Main vid Wertheim. Floden har en längd af 120 km., är icke segelbar och flyter genom en mycket bördig, vinproducerande dal, Taubergrund. 
<b>Tauberbischofsheim</b> [-hajm], stad i Baden, landeskommissariat Mannheim, vid Tauber, 18 km. från dess utlopp i Main. 3,606 inv. (1910). Gymnasium, landtmannaskola. 24 juli 1866 tillkämpade preussiska Mainarmén sig öfvergången öfver Tauberfloden efter heta strider, vid T. med württembergska divisionen och vid den 5 km. nordligare belägna byn Werbach med badensiska divisionen. C. O. N.* 
<b>Taubert,</b> Karl Gottfried Wilhelm, tysk tonsättare, f. 1811 i Berlin, d. där 1891, elev af L. Berger och B. Klein, blef 1831 ledare af hofkonserterna i Berlin, var kapellmästare vid operan 1842—69 samt dirigent för symfonisoaréerna och blef 1875 president i den musikaliska sektionen af konstakademiens senat. T. var mycket produktiv. Hans bästa kompositioner äro hans barnsånger (13 samlingar, 1843—78) äfvensom musiken till Euripides' "Medea" och Shaksperes "Stormen". Hans 6 operor, bland hvilka <i>Macbeth</i> (1857) är den bästa, gjorde mindre lycka, liksom ock hans orkester- och kammarmusikverk.  A. L.* 
<b>Taubila</b> (Touvila), donationsgods i Pyhäjärvi socken, Viborgs län, Finland, donerades 1734 åt grefve P. Soltykov, öfverläts af dennes dotter 1774 åt frih. J. Freedericksz, i hvars ätts besittning godset förblef till 1918, då det genom köp öfvergick från förre hofministern frih. W. Freedericksz till handlanden Karl Fazer. T. är bekant för de tvistigheter, som under senare hälften af 1700-talet yppade sig mellan godsegaren och landbönderna ang. de senares skattskyldighet och som 1801 slutade med, att de af den förre påyrkade skatterna fastställdes af domstol ("Taubila kontraktet"). O. B—n. 
<b>Taucha,</b> stad i Sachsen, kreishauptmannschaft Leipzig,  vid järnvägen Leipzig—Elenburg. 5,376 inv. (1910). 
<b>Tauchnitz</b>. 1. Karl Christoph Traugott T., tysk bokförläggare, f. 1761, d. 1836, 
page_number=284, index= - Tauchnitz, Karl Christoph Traugott  - Tauchnitz, Karl Christian Philipp  - Tauchnitz, Christian Bernhard von  - Tauchnitz, Christian Karl Bernhard von  - Tauentzien, Bogislaw Friedrich Emanuel  - Tauren  - Tauferdalen  - Ta-ui  - Taulanttier  - Taulas  - Tauler (Taulerus), Johann 
uppsatte 1796—1800 i Leipzig ett boktryckeri, en förlagsbokhandel och ett stilgjuteri, utgaf företrädesvis grekiska och latinska författare samt införde i Tyskland förbättrade antikvatyper och stereotypien, hvilken han äfven lyckades tillgodogöra för nottryck. — 2. Karl Christian Philipp T., den föregåendes son, f. 1798, d. 1884, fortsatte sin faders förlagsrörelse till 1865 (då den öfvergick till O. Holtze). T. skänkte anonymt större summor till upprättande af sjukhus m. m. och testamenterade sin kvarlåtenskap (öfver 4 mill. mark) till staden Leipzig, för allmännyttiga och välgörande ändamål. — 3. Christian Bernhard von T., friherre, den föregåendes kusin, bokförläggare, f. 1816, <table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> d. 1895, öppnade 1837 i Leipzig under firma Bernhard Tauchnitz en förlags- och boktryckerirörelse. Hans 1841 påbörjade förlagsserie "Collection of british authors", vanligen kallad "Tauchnitz edition", hvilken nu (1918) vuxit till omkr. 5,000 bd, utgör en för icke-engelska länder afsedd, god och billig samling af mestadels ny engelsk och nordamerikansk skönlitteratur på originalspråket. Förlaget omfattade äfven en mängd vetenskapliga verk, särskildt juridik, lexikografi, matematik och bibelupplagor. T. upphöjdes 1860 i ärftligt friherrligt stånd och utnämndes 1877 till lifstidsmedlem af Sachsens Första kammare. Han var storbritannisk generalkonsul för Sachsen. — 4. Christian Karl Bernhard von T., den föregåendes son, f. 1841, har fortsatt och ytterligare utvidgat firmans rörelse. 
<b>Tauentzien</b> [-tsīn], Bogislaw Friedrich Emanuel, sedan 1814 med binamnet von Wittenberg, grefve (sedan 1792), preussisk militär, f. 1760, d. 1824, anförde förtrupper vid Jena (1806) och blef fången vid Prenzlau (s. å.). Som befälhafvare för Nordarméns IV:e kår (1813) deltog han med utmärkelse i slagen vid Grossbeeren och Dennewitz samt intog Wittenberg m. fl. orter. 
<b>Tauern</b>. 1. Hohe T., högbergsgrupp tillhörande Öst-Alpernas gnejsalper (se Alperna, sp. 698), bildar östra fortsättningen af Zillertalalperna och sträcker sig från Brenner till Murs källa samt begränsas i n. af Salzachdalen och i s. af Draudalen, Toblacherfeld och Rienzdalen med en längd af 134 km. och en bredd af 45 km. I vidsträcktare mening räknas äfven Zillertalalperna till T. Med få undantag höra T. till urformationen: gnejs i den centrala dalen, skiffer i n. och s. Från hufvudkedjan, som bildar gräns mellan Salzburg i n., Kärnten och Tyrolen i s., och inberäknadt nordliga förgreningar mot Salzachdalen förgrena sig de egentliga Hohe T., i s. flera själfständiga grupper genom Draus sidodalar. De egentliga T. bestå af en skarp, långt upp i snöregionen nående hufvudkam med en medeltal 2,600 m., rik glaciärbildning, branta dalgångar, många vattenfall och måleriska sjöar. På grund af sina härliga, i nyare tid lätt tillgängliga naturscenerier höra de till de mest besökta alpområdena. De särskilda grupperna äro från v. till ö.: Venediggruppen (3,660 m.; se Grossvenediger), Glocknergruppen (3,798 m.; se Grossglockner), Goldberggruppen (Hochnarr, 3,258 m.) och Ankogelgruppen (3,355 m.). De södra grupperna Pfundersberget (3,135 m.), Rieserferngruppen (3,440 m.), Villgratt- l. Defereggerberget (Weiss-spitze 2,962 m.), Rothgruppen (s. om Venezia), 3,496 m., Schobergruppen (s. om Glockner), 3,250 m., samt Sadnig-Kreuzeckgruppen (Polenik, 2,780 m.). — 2. Niedere T., en nordöstlig fortsättning af T. 1, sträcka sig från Murtörl i v. till Palten- och Liesingdalarna i ö. mellan Enns dal i n. och Murs i s. samt tillhöra med sin västra del Salzburg, med sin östra Steiermark. Bergskedjan är betydligt lägre än den förra, saknar snöfält och glaciärer och har ej heller dennas skarpa kammar, men består liksom den af gnejs och glimmerskiffer. De högsta topparna äro Hochgolling (2,863 m.) och Hohe Wildstelle (2,746 m.). 
<b>Tauferdalen</b> (ty. <i>Tauferer tal</i>), nordlig sidodal till Pusterdalen i Tyrolen, 50 km. lång, sträcker sig från Birnlücke (2,672 m.) mot s. v. och s. till Bruneck (826 m.). Hufvudort är byn Sand (855 m.), som ock benämnes efter det ofvanför belägna slottet Taufers (954 m.), som är en mycket besökt turiststation och sommarvistelseort. Från Bruneck går en lokalbana dit. Dalens öfre delar kallas ock Ahrental till S:t Peter (1,365 m.) och Prettau till byn Prettau l. S:t Valentin (1,476 m.). Dalen begränsas i n. af Zillertalalperna, i ö. af Venediger, Roth- och Riesenferngruppen af Hohe Tauern samt i v. af Pfundersbergen. 
<b>Ta-ui,</b> ett fornegypternas namn på Egypten. 
<b>Taulantier</b> (grek. <i>Taulantioi</i>), illyriskt folk i trakten af Epidamnos, kämpade mot Alexander den store, kommo sedermera under de illyriske konungarna samt slutligen under romarna. J. C. 
<b>Taulas,</b> <i>arkeol.</i> Se Menorca. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Joh. Tauler. Efter bild påhans grafvård i Strassburg.</tr></table> <b>Tauler</b> (Taulerus), Johann, tysk predikant och mystiker, f. inemot 1300 i Strassburg, d. där 1361, inträdde i dominikanorden, kom för studier till Köln och blef Eckharts lärjunge. I dennes anda verkade han hela sitt lif i sin fädernestad, utom ett uppehåll i Basel 1338—48, om hvilken tid man känner föga. Den af Eckhart utbildade dominikanska klosterpredikan, där de mystiska tankarna kunde användas till uppbyggelse, utan att behöfva förytligas som i folkpredikan, bragtes till sin höjd af T. Han har ställts bredvid Berthold som uttrycket för den tyska predikans 
page_number=285, index= - Tauler (Taulerus), Johann  - Taumatrop  - Taumaturg  - Taunton  - Taunton, lord  - Taunus  - Taupadell (Taubadell), Georg Christoff von 
högsta blomstring under medeltiden. Hans predikningar äro måhända de enda äkta skrifterna bland de många, som bevarats under hans namn. Hufvudtanken i dem var den Eckhartska, att Gud måste födas i själen. Men T. afprutade på mästarens panteistiska hänsynslöshet. Att bli ett med Gud betydde icke att uppgå i det konturlösa varat, utan att vilja blott Guds lof och ära. Hos T. blef det mindre kvietistisk mystik, mera Kristus- och viljemystik med kvietistiska inslag. Så kunde han böja den panteistiska mystiken tillbaka till samverkan med den kyrkliga fromhetspraxis, anpassa den efter det kyrkliga språkbruket och därigenom bereda den större möjlighet till utbredning. Ehuru medeltida katolsk i sin totaluppfattning, anslår T. stundom nästan evangeliska toner. Luther, som 1515—16 lärde känna honom, uppskattade honom högst af all medeltida litteratur och fick af hans mystik hjälp att förstå sin egen inre upplefvelse. Så blef han ock mycket läst i den protestantiska världen. Äfven språkets fantasi och bildrikedom ha påverkat Luther och många. T:s predikningar trycktes 1498 (flera uppl., de senaste 1872; svensk öfv. af J. H. Ekendal 1843; 2:a uppl. 1844). Jfr K. Schmidt, "Johannes T. von Strassburg" (1841), F. Böhringer, "Die deutschen mystiker" (1855), A. Hauck, "Kirchengeschichte Deutschlands", V: l (1911), G. Siedel, "Die mystik T:s" (s. å.), F. Vetter, "Die predigten T:s" (i "Deutsche texte des mittelalters", XI), W. Lehmann, "T:s predigten", och E. Lehmann, "Mystik i hedendom och kristendom" (1915). Hj. H—t. 
<b>Taumatrop</b> [-trå̄p; af grek. <i>thauma,</i> underverk, konststycke, och <i>trepein,</i> vrida, vända], <i>fys.</i> Gör man i kanten på en hvit, cirkelrund pappskifva af 5—7 cm. diameter två diametralt mot hvarandra stående hål och fäster korta trådar i dessa, så kan man medelst trådarna hastigt vrida skifvan, hvarvid dess sidor omväxlande vändas mot ögat. Ritar man på den ena sidan ett svart, bredt streck och på den andra ett däremot vinkelrätt dylikt, så ser man vid skifvans hastiga kringvändning ett kors, alldenstund intrycket i ögat af det ena strecket ej hinner slockna, innan det andra blir synligt. Målar man på den ena sidan en fågel och på den andra en bur, synes vid skifvans hastiga kringvändning fågeln i buren. Dylika apparater kallas taumatroper. De grunda sig, liksom <i>anortoskopet, fantaskopet</i> l. fenakistoskopet och <i>stroboskopet,</i> på ljusintryckets varaktighet. Jfr Öga. A. Bi—n.* 
<b>Taumaturg</b> (af grek. <i>thauma,</i> underverk, konststycke, och <i>ergon,</i> gärning), undergörare. 
<b>Taunton</b> [tā'ntn l. tå̄'ntn]. 1. Stad i engelska grefsk. Somerset, vid T.- och Bridgewater-kanalen och den segelbara floden Tone. 22,561 inv. (1911). Det är en vacker och välbyggd stad med ett från den sachsiska tiden härstammande slott, nu grefskapets arkeologiska och naturalhistoriska museum. Tillverkning af handskar samt järn- och linnevaror. Staden var fordom ryktbar för sina ylle- och sidenmanufakturer, men de förra ha fullständigt försvunnit och de senare betydligt minskats. T. är en mycket gammal stad, och en mängd romerska mynt har där anträffats. Västsachsiska konungar residerade där ofta. I T. lät hertigen af Monmouth utropa sig till konung (20  juni 1685), till följd hvaraf stadens invånare  sedermera grymt straffades. — 2. Stad i  nordamerikanska staten Massachusetts, vid den dit för  oceanfartyg segelbara floden T., som 25 km.  längre ned faller ut i Narragansettviken. 34,259 inv.  (1910). Statens dårvårdsanstalt. Liflig industri,  särskildt i järn och pläterade arbeten. Staden  anlades 1638 och har många minnen från  kolonialtiden. 
<b>Taunton</b> [tā′ntn l. tå̄′ntn], lord.  Se Labouchere 1. 
<b>Taunus</b>, en till rhenska skifferbergen hörande  skogig bergstrakt i Tyskland, preussiska reg.-omr.  Wiesbaden, mellan Main, Rhen och Lahn, sträcker  sig i sydvästlig riktning från Nauheim i Oberhessen  till Rhen, där den mellan Bingen och Lahnstein  stupar brant ned i floddalen. Bergets föga slutna  hufvudkam har en medelhöjd af 480 m.; högsta  punkten (880 m.) når Grosser Feldberg vid Königstein.  Dess hufvudmassa består af försteningsfri  lerskiffer, här och där öfvergående i talkskiffer  och på höjderna öfverlagrad af kvartsit, som  bildar den egentliga kammen. Därjämte förekomma  gångar af basalt, i synnerhet n. ö. om Wiesbaden,  med olika slags mineralkällor, af hvilka 40 äro  bekanta, bland dem flera med europeiskt rykte,  såsom Wiesbaden, Schlangenbad, Selters,  Homburg, Soden och Ems. T. är fattigt på nyttiga  mineral, endast trakterna vid Lahn innehålla  järnmalm och brunsten. Skogarna bestå mest af  bok och, högre upp, tall. Öfverallt, där det är  möjligt, är bergstrakten väl odlad och har på  södra sidan vingårdar och fruktträdsplanteringar  af alla slag, där t. o. m. mandelträdens frukt  mognar. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taupadell</b> (Taubadell), Georg Christoff  von, tysk krigare, d. 1647, tjänade 1625—28 i  Danmark under Bernhard af Weimar och blef  1628 öfverstelöjtnant i svensk tjänst; i febr. 1631 öfvergick han med 4 af honom värfvade  kompanier dragoner från Preussen till Tyskland, hvarest han s. å. blef öfverste för  ett kavalleriregemente. I juli 1632 råkade han falla i Wallensteins händer, men denne  frigaf honom omedelbart för att genom honom söka inleda förhandlingar med Gustaf II  Adolf. I de följande striderna omkring lägret vid  Nürnberg deltog han med utmärkelse, och i sept.  1632 vann han ytterligare berömmelse genom den  käckhet, hvarmed han afvisade Wallensteins försök  att bemäktiga sig det åt honom anförtrodda  Koburg. Till belöning utnämndes han till generalmajor  och kommendant i Erfurt. 1633 nämnes han  i samband med åtskilliga djärfva skärmytslingar  liksom äfven under de operationer, som i nov.  ledde till Regensburgs eröfring af hertig Bernhard,  1634 förlorade han genom ett skottsår ena  armen; sedan han återvändt i fält, blef han efter  
page_number=286, index= - Taupadell (Taubadell), Georg Christoff von  - Taupo  - Taurellus, Nicolaus  - Taurerna  - Tauri  - Taurien  - Taurii ludi  - Taurin  - Taurinerna  - Tauris  - Tauriska bergen  - Tauriska halfön  - Tauriska palatset  - Tauriskerna  - Tauriskos  - Taurobolium 
nederlaget vid Nördlingen kommendant på Schorndorf i Württemberg, men förmådde ej försvara detta. Under hertig Bernhards följande fälttåg möter T:s namn ofta, särskildt 1638, då han bl. a. anförde högra flygeln i de båda slagen vid Rheinfelden och väsentligt bidrog till hertigens seger i det senare af dessa; vid Wittenweyer åter vågade han sig för långt fram under förföljandet af den slagna fienden och råkade i fångenskap. Utväxlad 1640, deltog han i den f. d. weimarska arméns fälttåg i Frankrikes sold. 1643 var han ännu i aktiv tjänst, men vid denna tid insjuknade han, begärde i april 1645 afsked och drog sig tillbaka till sitt gods Blatzheim i trakten af Basel. B. B—s. 
<b>Taupo,</b> kommun på Nya Zeelands nordö, vid floden Waikatos utlopp i nordöstra delen af öns största sjö, Tauposjön, ett instörtningsbäcken (626, enligt andra 775, kvkm., 366 m. ö. h.), och s. v. om geysirdistriktet. T. besökes mycket för de vackra scenerierna och de utomordentliga vulkaniska företeelserna (jämte geysirkällor fumaroler, solfatarer, slamvulkaner m. m.) i omgifningen. 
<b>Taurellus,</b> Nicolaus, tysk filosof, f. 1547, d. 1606 som professor i medicin i Altorf, intog en oppositionell ställning till den i konkordieformeln fastställda ortodoxien och till den af Aristoteles påverkade skolastiken, som han ansåg mera hednisk än kristen. T. arbetade på att skapa en filosofi, som skulle stå i samklang med hans af stark mystik färgade kristendomsuppfattning. Hans viktigaste arbete är <i>Philosophiæ triumphus</i> (1573). Biogr. af F. X. Schmidt, "N. T." (2:a uppl. 1864). 
<b>Taurerna</b> (grek. <i>Ταῦροι,</i> lat. <i>Tauri</i>), de forna skytiske invånarna på Tauriska Chersonesos (se Chersonesus), nu Krim, voro ett krigiskt och rofgirigt, delvis nomadiserande folk med råa och vilda seder. De dyrkade en jungfrulig gudinna, åt hvilken de offrade krigsfångar och skeppsbrutna främlingar. Af grekerna betraktades denna tauriska gudinna som en särskild typ af den grekiska Artemis, åt hvilken de gåfvo tillnamnet Tauropolos ("den i Taurien boende"). Det är till dessa förhållanden, som Euripides anknutit händelserna i sitt drama "Ifigeneia i taurernas land". A. M. A.* 
<b>Tauri.</b> Se Taurerna. 
<b>Taurien,</b> guvernement i södra Ryssland, Ukraina, omfattar halfön Krim och en del af fastlandet, mellan nedre Dnjepr samt Svarta hafvets och Azovska sjöns kuster, samt gränsar i n. till guv. Cherson och Jekaterinoslav. 63,450 kvkm., af hvilka 25,140 kvkm. komma på Krim (se d. o.). Fastlandsdelen består af en vågig stäpp af "svart jord" (Nogaiska stäppen), endast på några ställen bestående af salthaltig lera, såsom vid Sivasj-viken ("ruttna sjön"), eller af sand, vid Dnjeprs nedre lopp. Den vattnas af Dnjepr, som flyter längs nordvästra gränsen, och af två mindre floder, Molotjnaja och Berda. En mängd små sjöar och dammar förekommer i n., särskildt i sandstäpperna vid Dnjepr, där salt produceras. Skog saknas, med undantag af planteringar i mennoniternas kolonier. Jordbruk och boskapsskötsel (mest fårafvel) äro hufvudnäringar. Hvete är hufvudsäden. Industrien är obetydlig, men exporthandeln med spannmål, salt, fisk, ull och talg är mycket liflig. Handelns hufvudcentra äro Kachovka vid Dnjepr, Berdjansk vid Azovska sjön samt sjöhamnarna Eupatoria, Sevastopol, Sudak och Feodosia. Befolkningen, hvars antal uppgår till omkr. 2 mill. pers., består till större delen af lill- och storryssar och tatarer (omkr. 100,000) samt f. ö. af armenier, judar, zigenare, greker och andra européer, i synnerhet tyskar (1897 78,300), i det sedan längre tid tillbaka nybyggare från Tyskland och Schweiz (mennoniter från Preussen) af ryska regeringen inbjudits såväl till Krim som till fastlandsdelen och där anlagt kolonier, de största i kretsen Berdjansk, kring Molotjnaja. Guv. indelas i 8 kretsar. Hufvudstad Simferopol. 
<b>Taurii ludi</b> kallades spel, som af Tarquinius Superbus firades i Rom som offer åt underjordens gudar. Äfven 186 f. Kr. firades de två dagar på Circus Flaminius. Närmare om dem känner man ej. 
<b>Taurin</b> (af grek. <i>tauros,</i> tjur), <i>kem.</i>, Aminoetylsulfonsyra, CH2 (NH2)·CH2 (SO2OH), en aminosyra (se d. o.), som i förening med kolalsyra utgör den i galla förekommande taurokolsyran (se Galla, sp. 604). Taurinet, som lätt kan framställas ur nötkreaturens galla genom kokning med saltsyra, bildar stora, färglösa, glänsande, prismatiska kristaller, som äro lösliga i 15—16 delar vatten af vanlig temperatur, men nästan olösliga i sprit. Vid kokning med stark alkalilut spaltas taurinet i ättiksyra och svafvelsyrlighet. K. A. V—g. 
<b>Taurinerna</b> (lat. <i>taurini</i>) voro sannolikt en keltisk folkstam med blandning af ligurer. De voro bosatta vid Po och Dora Riparia. Hufvudstad var <i>Taurasia,</i> sedan <i>Augusta Taurinorum</i> (det nuv. Turin). R. Tdh.* 
<b>Tauris.</b> Se Krim. 
<b>Tauriska bergen.</b> Se Krim, sp. 1318. 
<b>Tauriska halfön.</b> Se Chersonesus och Krim. 
<b>Tauriska palatset</b> i Petersburg byggdes 1783 af I. E. Starov och skänktes af Katarina II till grefve Potemkin, "Tauriern". Efter hans död blef slottet kejserlig egendom. Vid den ryska dumans bildande var det säte för det ryska parlamentet (se fig. 11 å pl. II till art. Petersburg). Där sammanträdde 18 jan. 1917 den konstituerande församlingen, som dagen därpå drefs ut af matroser. I febr. 1918 beslöt folkkommissariernas råd, att Rysslands arbetarråds centrala exekutivkommitté skulle disponera öfver palatset. A—d J 
<b>Tauriskerna</b> (lat. <i>taurisci</i>), forntida keltisk folkstam i Östalperna. Se Galler, sp. 623. 
<b>Tauriskos,</b> namn på flera forngrekiska konstnärer; mest berömd af dem är T. från Tralleis (Tralles), som med sin broder Apollonios utförde "Farnesiske tjuren" (se Farnesiska konstverk, sp. 1403). Han skall äfven ha utfört Eroshermer. Måhända var han också målare. 
<b>Taurobolium</b> (grek., "tjuroffer"), en renande ceremoni, i förbindelse med vissa österländska kulter, t. ex. dem, som egnades "den stora moderns" (se Cybele) och Attis' (se d. o.). Ceremonien öfverfördes till Italien, där det första kända offer af detta slag egde rum i Puteoli 134 
page_number=287, index= - Taurobolium  - Tauroggen  - Taurokolsyra  - Tauromenion  - Tauropolos  - Taurus  - Taurus  - Taus  - Tausanovic, Kosta  - Tausch, Ignaz Friedrich  - Tauschirarbete  - Tausen, Hans 
e. Kr. till ära för Venus Urania. Tjuroffret, oftast förenadt med offret af en gumse (<i>criobolium</i>), spred sig öfver Rom och hela västra delen af romerska riket. Det fordrade ganska stor apparat. Prudentius beskrifver i "Peri stefanon", huru den stora moderns präst, klädd i uppskörtad toga, med gyllne krona och hufvudbindlar (<i>vittæ</i>), tar plats i en grop under ett trägolf med små hål; på golfvet slaktas en tjur, smyckad med blomstergirlander och med förgyllda horn. Offerdjurets blod dröp ned genom hålen; prästen lät det falla på sitt ansikte, sin tunga och gom och steg sedan upp renad och välsignad och med makt att öfverflytta välsignelsen på den, som han önskade. I den kristna tidens 2:a och 3:e årh. företogos dessa högtidliga offer oftast för kejsarens, rikets eller kommunens välfärd vanligen 24 mars, en af dagarna i festen till Cybeles (den stora moderns) och Attis' ära. Senare, i de båda följande årh., användes offret vanligen till individens rening från synden, och den, som anställt offret, var "pånyttfödd till evig tid" (<i>renatus in æternum</i>) eller åtminstone för tjugu år, sålunda en tydlig motbild (dock ej härmning) till det kristna dopet. De kristne hatade bittert denna kult och gladdes helt säkert, när den första Peterskyrkan byggdes på platsen för Neros cirkus, i närheten af det förnämsta af tauroboliefälten i och vid Rom. Litt. bl. a.: Cumont, "Le taurobole et le culte de Bellone" (i "Revue d'histoire", 1901), och Hepding, "Attis, seine mythen und sein kult" (1903). J. C. 
<b>Tauroggen</b> [-rå'ggen], lit. <i>Tauragiai,</i> köping i ryska guv. Kovno, vid Memels biflod Jura, 7 km. från preussiska gränsen. Omkr. 5.000 inv. Där undertecknade 21 juni 1807 kejsar Alexander öfverenskommelsen om den vapenhvila, som föregick freden i Tilsit, och i närheten, vid en kvarn i byn Poscherun, slöt 30 dec. 1812 preussiske generalen Yorck med ryske generalen Diebitj vapenstillestånds- och neutralitetskonvention, vanligen kallad konventionen i T. Under Världskriget 1914 besattes T. af tyskarna i slutet af sept., men måste kort därpå åter utrymmas, hvarefter det befästes af ryssarna. 29 mars 1915 återtogs det emellertid med storm af tyskarna. (L. W:son M.) 
<b>Taurokolsyra</b> [-kå̄l-]. Se Galla. 
<b>Tauromenion.</b> Se Taormina. 
<b>Tauropolos.</b> Se <b>Taurerna</b>. 
<b>Taurus,</b> <i>astron.</i>, latinska namnet på stjärnbilden Oxen (se d. o.). 
<b>Taurus</b> (grek. <i>Ταῦϱος,</i> aram. <i>Tur,</i> högfjäll, alp), Mindre Asiens betydligaste bergskedja, stryker i en utsträckning af mer än 700 km. utan afbrott längs detta lands södra kust, mot hvilken den på många ställen utsänder förgreningar, som tvärbrant stupa mot hafvet, medan den på andra lämnar plats för mer eller mindre breda strandslätter af alluvial bildning. Dess norra sluttningar sammanhänga med Mindre Asiens inre bergsbyggnad eller afplatta sig småningom till den högslätt, som upptar halföns mellersta del. Taurusberget bildar sålunda en sammanhängande barriär mellan Medelhafvet och det inre landet, och en följd däraf är, att ingen enda betydande flod utfaller på Mindre Asiens södra kust. Den ytterst invecklade beskaffenheten af Mindre Asiens bergsbyggnad gör det svårt att med noggrannhet bestämma, hvar T. bör anses ha sin början och sitt slut. Vanligen anses det räcka från Mindre Asiens sydvästra hörn, där de forna landskapen Karien och Lycien stötte tillsamman, till östra delen af Cilicien vid gränsen mot Syrien, där det utsänder två hufvudgrenar, Alma dag (fordom Amanos) mot s. och Antitaurus mot n. Längre mot ö. sammanhänger T. med Armeniens och Persiens alptrakter. T. består till stor del af kalksten, tillhörande samma formation som hufvudmassan af Apenninerna och de grekiska bergen. Berget är mestadels skogbevuxet med undantag af de högsta, ständigt eller nästan ständigt snötäckta topparna. Om dessas höjd öfver hafvet äro uppgifterna tämligen sväfvande. Säkert är dock, att i östra Cilicien finnas toppar af ända till 3,500 m. och att västerut, där berget i det hela är lägre, många toppar nå en höjd af 2,000—3,000 m. Bland de pass, som förmedla beröringen mellan de n. och s. om T. belägna trakterna, ligger det förnämsta, Gylek Boghaz (fordom Ciliciska portarna), i Cilicien, endast 1,000 m. ö. h. Det har i alla tider utgjort den stora karavan- och militärvägen mellan Mindre Asien och Syrien. Det åtskiljer T:s båda högsta åsar, Bulghar dag i v. och Ala dag i ö. Denna senare kedja genombrytes längre österut af den norrifrån kommande Seihuns (fordom Saros') floddal, och vid dess östra ända, på västra sidan om Amanosberget, söker sig den från n. ö. kommande floden Djihan (fordom Pyramos) en väg till hafvet. Jfr fig. i art. Tarsos. A. M. A. 
<b>Taus,</b> stad. Se Domažlice. 
<b>Taušanović</b> [tauʃa'nåvitj], Kosta, serbisk statsman, f. 1851, d. 1902, deltog i turkiska kriget 1876—77, invaldes 1881 i riksdagen, men blef för högförräderi dömd till 8 års fängelse. Benådad 1885, utsågs han 1888 till riksdagens president och blef efter Milans abdikering (1889) först jordbruks-, sedan inrikesminister. 1892 dömdes han till 3 års fängelse, men flydde till Österrike och återkom först 1896 till Belgrad. 1899 dömdes han för deltagande i Knezeviés attentat åter till (9 års) fängelse samt anklagades för finansiella oegentligheter, men benådades af konung Alexander. Om det serbiska jordbrukets höjande lade han sig vinn. A—d J. 
<b>Tausch,</b> Ignaz Friedrich, österrikisk botanist, f. 1785, d. 8 sept. 1848 i Prag, blef 1816 lärare i botanik vid grefve von Canal de Malabaillas berömda botaniska trädgård i Prag, som han beskref i arbetet <i>Hortus Canalius</i> (1823), och är känd för sina sorgfälliga undersökningar af Böhmens flora, hvaröfver han utgaf en förteckning, <i>Herbarium floræ bohemicæ</i> (1831). C. Lmn. 
<b>Tauschirarbete</b> (ty. <i>tauschierarbeit,</i> af it. <i>tausia,</i> damaskeradt arbete), inkrustering af guld- eller silfverornament i en annan metall (järn, stål, brons m. m.). Jfr Damaskera och Inkrustera. 
<b>Tausen,</b> Hans, dansk reformator, f. af bondsläkt 1494 vid Kjerteminde på Fyn, d. 11 nov. 1561 i Ribe, blef 1515 munk i Antvorskovs kloster och sändes 1516 till Rostock för att studera, blef 1519 magister och vistades kanske en kort tid i Köln, där han lärde känna några af Luthers 
page_number=288, index= - Tausen, Hans  - Tausendschaft  - Tausig, Karl  - Taussig, Francis William  - Tautacism  - Tautai (Taotai) 
skrifter. 1521 blef han "læsemester" vid Köpenhamns universitet; men kort efter Kristian II:s flykt från Danmark i april 1523 for han till Wittenberg, där han var Luthers lärjunge och h. o. h. slöt sig till reformationen. Efter sin hemkomst 1524 väckte han anstöt hos sina klosterbröder i Antvorskov genom sin predikan och sändes därför till ett annat johannitkloster, i Viborg. Där vann han många anhängare bland stadens invånare, och då priorn förbjöd honom att vidare uppträda, lade han af sin munkdräkt och slog sig ned i staden, där hans ofta under bar himmel hållna predikningar samlade stora skaror af åhörare. I okt. 1526 utfärdade Fredrik I ett skyddsbref för T. och utnämnde honom till sin kaplan, ehuru han tills vidare skulle stanna i Viborg, som genom hans verksamhet snart blef alldeles lutherskt. Då biskop Jörgen Friis med maktspråk sökte hejda T:s framfart, gjorde borgarna så kraftigt motstånd, att biskopen fann rådligast att lämna staden och draga sig tillbaka till borgen Hald. T. invigde flera andra präster i ämbetet, utgaf sina första stridsskrifter mot katolska prästerskapet 1528 och ingick dessutom själf äktenskap. Sommaren 1529 kallades han af konungen till Köpenhamn för att där upptaga arbetet. Han ordnade där strax gudstjänsten på lutherskt vis med mässa och psalmsång på modersmålet, hvarmed han börjat redan i Viborg, och vann äfven i hufvudstaden stor anslutning. På herredagen i Köpenhamn 1530 var T. den förnämste talaren på lutherska sidan, medan Povl Helgesen var biskoparnas sakförare. I själfva verket afgingo T. och hans medhjälpare med segern, i det att de fingo full lärofrihet, och kort därpå riktade T. ett häftigt angrepp på den papistiska mässan och P. Helgesen. Att T. genom allt detta skulle ådraga sig papisternas hat, var naturligt, och så snart Fredrik I aflidit 1533, anklagades han inför riksrådet af biskop Rönnov och de andre prelaterna för kätteri, äfven denna gång med Povl Helgesen som deras sakförare. Man förbjöd T. att predika och skrifva, och själf förvisades han från Själland; men stadens borgare intogo en så hotande hållning, att T. själf måste skydda Rönnov på hans väg till biskopsgården. Då träffades en öfverenskommelse, att T. skulle få stanna i Köpenhamn mot det att han lofvade visa biskopen lydnad och mildra sin predikan. S. å. gaf han luft åt sina känslor i den egendomliga allegoriska dikten <i>Lögn og sandhed.</i> Under belägringen 1535—36 stannade T. kvar i Köpenhamn, och detta var möjligtvis orsaken till, att han, som varit reformationens djärfvaste stridsman, ej 1537 blef en af de förste lutherske biskoparna. Dock verkade han utom i sitt prästerliga kall äfven som lärare för studenterna vid universitetet i hebreiska och sedan 1538 för prästerna i Roskilde med omnejd. Först 1542 valdes han af prästerna till biskop i Ribe och styrde stiftet till sin död med samma djärfhet, som han förut ådagalagt, särskildt mot adelns härsklystnad och giriga åtrå efter de forna kyrkogodsen. Redan 1535 hade T. utgett öfv. "De fem Mose-böger". 1539 följde <i>Vor Herres Jesu Christi hellige passionshistorie</i> och en fullständig <i>Postil,</i> ett af de viktigaste danska språkliga minnesmärkena från den tiden. 1544 utgaf han äfven en dansk psalmbok, som nu gått förlorad, medan en senare uppl. af 1553 är bekant; däremot blef hans bibelöfv. aldrig tryckt. Ett urval af hans postilla utgafs af L. Helweg 1850 och hans <i>Smaaskrifter</i> af H. F. Rördam 1870. Minnesstenar ha rests öfver honom i Viborg (1836), vid Antvorskov (1891) och i Birkende (1894), hans födelsebygd. E. Ebg. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Tausendschaft</b> (ty., "tusendeområde"), ett af vissa forskare supponeradt forngermanskt förvaltningsområde. Se Gau, sp. 807. 
<b>Tausig,</b> Karl, tysk pianist, f. 1841 i Warschau, d. 1871 i Leipzig, son till en framstående pianist Aloys T., var under sin korta lefnad erkänd som den förnämste af Liszts elever och arfvingen till hans virtuoskonst. "Den ofelbare med stålfingrar" kallades han af Liszt, och såväl genom sin ofantliga och ofelbara teknik som genom sitt sant konstnärliga föredrag slog han sin samtid med häpnad. Som komponist framträdde han mest med transkriptioner och arrangemang, bl. a. af Wagners "Meistersinger". Han utgaf ock värdefulla fingersättningsupplagor af Bach, Clementi m. fl. Hans <i>Technische studien</i> utgåfvos efter hans död af Ehrlich. T. gjorde många konsertresor och uppehöll sig 1859—60 i Dresden, 1862 i Wien, 1866 i Stockholm o. s. v. 1866 inrättade han i Berlin en högskola för pianospel. Jfr Weitzmann_, "Der letzte der virtuosen" (1868). A. L.* 
<b>Taussig,</b> Francis William, amerikansk nationalekonom, f. 28 dec. 1859 i S:t Louis, blef 1886 e. o. professor och 1892 professor (sedan 1901 Henry Lee-professor) i nationalekonomi vid Harvard-universitetet (se d. o.) och är sedan 1897 hufvudredaktör för "Quarterly journal of economics". 1903—05 var han ordf. i American economic association. T. har utgett <i>The tariff history of the united states</i> (1890; 6:e uppl. 1910), <i>The silver situation in the United states</i> (1890; 3:e uppl. 1896), <i>Wages and capital</i> (1896), <i>Principles of economics</i> (2 bd, 1911; 2:a uppl. 1915), en mycket användbar lärobok, <i>Some aspects of the tariff questions</i> (1915) och <i>Inventors and moneymakers</i> (s. å.). I allmänhet slutande sig till gränsnytteteoretikerna, följer T. i kapitalräntefrågan Böhm von Bawerk; han har utvecklat en arbetslöneteori, som i väsentlig mån upptar den klassiska lönefondstanken, sammanknippad med den s k. agio- eller tidsteorien inom kapitalränteläran (se Ränta). E. H. T. 
<b>Tautacism</b> (af grek. <i>tautá,</i> detsamma), en ful ljudlikhet mellan närstående ord eller stafvelser, t. ex. i den från "Fliegende blätter" härstammande anekdoten om den tyske vigselförrättaren, som utlåter sig: "du der du die da und du die du den da zu Ehegatten nehmst" eller den svenska satsen: "knappen kan knappt knäppas, knotar Knut". 
<b>Tautai</b> (Taotai) kallas i Kina chefen för en 
page_number=289, index= - Tautai (Taotai)  - Tautenhayn, Joseph  - Tautogram  - Tautokron  - Tautologi  - Tautomeri  - Tautra  - Tava-ajk  - Tawaf  - Tavaj  - Tavannes, Gaspard de Saulx de  - Tawarik  - Tavarisj  - Tawast, Magnus II Olai 
större underafdelning (<i>tau</i>) af en provins; han har rang som mandarin af 3:e kl. 
<b>Tautenhayn,</b> Joseph, österrikisk gravör, f. 1837 i Wien, studerade där och på resor, blef 1873 kejserlig mynt- och medaljgravör och därefter professor och föreståndare för en mästarateljé vid konstakademien i Wien. T. har utfört en mängd medaljer för kejsarhuset, öfver världsutställningen 1873 m. fl. samt en stor relief <i>Strid mellan cantaurer och lapiter.</i> G—g N. 
<b>Tautogram</b> (af grek. <i>to auto,</i> samma, och <i>gramma,</i> bokstaf), dikt, i hvilken antingen alla ord eller alla versrader börja med samma bokstaf. 
<b>Tautokron</b> [-krå̄n; af grek. <i>to auto,</i> samma, och <i>chronos,</i> tid). 1. <i>Astron.</i> Med tautokrona företeelser förstår man sådana företeelser på himmelen, hvilka från alla orter på jorden, där de öfver hufvud taget kunna ses, iakttagas i samma ögonblick, t. ex. sådana förmörkelser (månförmörkelser och förmörkelser af Juppiters månar), som, i olikhet med t. ex. solförmörkelserna, äro till hela sitt förlopp oberoende af iakttagarens plats på jorden. Äfven sådana (periodiska) rörelser, hvilkas olika skeden draga lika lång tid (t. ex. de små svängningarna hos en pendel), sägas vara tautokrona. Jfr Isokron. — 2. <i>Mek.</i> En kurva säges vara tautokron, då den har den egenskapen, att, hvar helst på densamma en materiell punkt börjar sin rörelse, denna punkt behöfver lika lång tid att uppnå en gifven punkt på kurvan under inverkan af bestämda krafter. Huygens, som först sysselsatt sig med problemet rörande sådana kurvor, visade, att cykloiden (se d. o.) är tautokron (l. isokron), om den materiella punkten är underkastad endast tyngdkraftens inflytande. 1. K. B. (B—d.) 2. G. R. D. 
<b>Tautologi</b> (af grek. <i>tautologia</i>), (onödig) upprepning af hvad som redan sagts, ehuru med andra ord. Liktydigt med tautologi begagnas dittologi (se d. o.). Om tautologien som språklig och stilistisk företeelse se A. Noreen, "Spridda studier", I (2:a uppl. 1912). Se Pleonasm. Adj. Tautologisk [-lå̄g-]. 
<b>Tautomeri</b> (af grek. <i>to auto,</i> samma, och <i>meros,</i> del), <i>kem.</i>, detsamma som desmotropi (se d. o. samt Pseudosyror). Litt.: Kap. 19 i Hjelt, "Geschichte der organischen chemie" (1916). 
<b>Tautra</b> l. Tutteröen, norsk låg, flack, välodlad och bördig ö (2 kvkm.) i inre delen af Trondhjemsfjorden. 83 inv. (1910). Ruiner efter ett 1207 anlagdt cistercienskloster. Under reformationen indraget till kronan, 1664 såldt till enskilda. K. V. H. 
<b>Tava-ajk.</b> Se Mytologi, sp. 173. 
<b>Tawaf.</b> Se Kaba, sp. 510. 
<b>Tavaj.</b> Se Mytologi, sp. 173. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tavannes</b> [-va'n], Gaspard de Saulx de, fransk marskalk, f. 1509, d. 1573, var vid hugenottkrigens utbrott ståthållare i Bourgogne, där han energiskt verkade i katolicismens intresse. Segrarna öfver hugenotterna vid Jarnac och Moncontour (1569) voro egentligen T:s verk, ehuru befälet öfver den katolska armén formellt fördes af hans lärjunge i krigskonsten hertigen af Anjou (sedermera Henrik III). Som dennes rådgifvare var han efter freden i Saint-Germain en af de drifvande krafterna i oppositionen mot Coligny och ledde i denna egenskap förberedelserna till Bartolomei-natten. 1570 hade han blifvit marskalk af Frankrike. De "Mémoires de G. de Saulx", som utkommo i Lyon 1657, äro författade af T:s son Jean (f. 1555, d. 1629), en trogen anhängare af ligan, som efter Henrik IV:s tronbestigning gick miste om den marskalksvärdighet han gjorde anspråk på. Också Gaspards äldste son, Guillaume (f. 1553, d. 1637, ståthållare i Bourgogne), författade memoarer; de utgöra en värdefull källa för Frankrikes historia 1560—96. N. H—tz. 
<b>Tawarik.</b> Se Hamitiska språk, sp. 1231. 
<b>Tavarisj,</b> oriktig form för <i>tovarisj</i> (se d. o.). 
<b>Tawast.</b> 1. Magnus II Olai T., biskop, f. 1357 på fädernegården Alasjoki i Virmo socken, Egentliga Finland, d. 9 mars 1452 vid Nådendal, tillhörde en af Finlands förnämsta adliga ätter, vann 1398 i Prag magistergraden, var en tid konung Eriks af Pommern kansler samt återvände därefter till Finland, där han blef ärkedjäkne och 1412 valdes till biskop. I Rom invigdes han i sitt kall. Den finska biskopskrönikan framhåller i lofprisande ordalag hans förtjänster. Han verkade nitiskt för att öka prakten vid gudstjänsten i Åbo domkyrka. Han inrättade 1421 Helga lekamens kor, som af honom frikostigt försågs med dyrbarheter, prydnader och anslag, och förenade därmed ett prebende. Flera andra altaren, kor och brödraskap samt prebenden instiftades på hans initiativ och med bidrag af honom. Han skänkte domkyrkan dyrbara altarkläden, silfverkärl och böcker samt utverkade ett påfligt bref om indulgens för dem, som gåfvo understöd åt ynglingar, hvilka emottogo undervisning i stiftets skolor. Han företog vidsträckta visitationsresor i stiftet. Den förnämsta frukten af hans verksamhet var dock grundläggningen af birgittinklostret i Nådendal. På hans förslag beslöt herredagen i Södertälje 1438, att klostret skulle inrättas, och i alla åtgärder för beslutets verkställande tog han verksam del. Han lät på sin bekostnad uppföra klostrets sakristia och högkor samt skänkte flera gods till detsamma. Bland hans åtgärder till finska kyrkans fromma må slutligen nämnas, att han af munkarna i Padis kloster i Estland återköpte patronatsrätten till Borgå, Sibbo och Perno socknar, hvilken de erhållit af konung Magnus Eriksson. — I sin tids politiska händelser spelade T. icke någon betydande roll, ehuru han omtalas som deltagare i flera herredagar och rådsmöten. Sitt inflytande använde han vid särskilda tillfällen till Finlands bästa. Så utverkade han finska lagsagans delning, 1435, i två lagsagor, genomdref 1436 en skattelindring till förmån för Finlands invånare och bidrog 1438 till att stilla en bonderesning, som utbrutit i norra Satakunta. Genom denna sin verksamhet, genom att noggrant iakttaga katolicismens fromma bruk, genom gifmildhet mot de 
page_number=290, index= - Tawast, Magnus II Olai  - Tawast, Johan Henrik  - Tavastborg  - Tavastehus  - Tavastehus 
fattige samt genom en vallfart, som han företog till Jerusalem, vann han ett rykte, som sträckte sig t. o. m. till utlandet. Nedböjd af ålder, afsade han sig 1450 biskopsämbetet och lefde därefter i sin boning invid Nådendals kloster. Jfr Olaus Magni, biskop. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Johan Henrik T., grefve, den föregåendes broders ättling i 10:e led, militär, diplomat, f. 31 juli 1763 antagligen på Halola gård, Kuopio socken, Finland, d. barnlös 11 juli 1841 i Stockholm, utnämndes 1779 till fänrik vid Savolaks' regemente, studerade 1779—81 vid en läroanstalt i Strassburg, först på G. M. Sprengtportens, sedermera på Gustaf III:s bekostnad, och antogs under tiden till underlöjtnant vid Royal suédois. 1782 blef han page hos Gustaf III samt utnämndes 1786 till löjtnant och 1787 till kapten vid Nylands regemente. Under kriget 1788—90, då han tjänade under G. M. Armfelts befäl dels i Finland, dels vid Dalfrikåren i Värmland, lade han vid flera tillfällen mod och själsnärvaro i dagen, t. ex. vid svenskarnas eröfring af ryssarnas ställning vid Pardakoski och Kärnakoski (15 april 1790), med anledning hvaraf han utnämndes till öfverstelöjtnant vid Dalregementets vargering. Oberättigadt tillade han sig däremot, på G. Jägerhorns bekostnad, förtjänsten af, att ryssarna tillbakakastades vid sina försök att öfverrumpla svenskarna vid Parda- och Kärnakoski (30 april s. å.). Efter Armfelts nederlag och blessyr vid Savitaipale (4 juni s. å.) förordnades T. att föra befälet öfver brigaden till den nye chefen Wredes ankomst. 1791 förflyttades han som öfverstelöjtnant till Jämtlands regemente, hvars chef han blef 1802, och utnämndes 1804 till chef för Kalmar regemente. Pommerska kriget 1805—07 bevistade T. dels som brigadchef, dels som befälhafvande generaladjutant. Då fransmännen i april 1807 drefvos ur Pommern, förde T. befäl öfver den högra kolonnen, som i denna affär spelade en mindre aktiv roll än den af Armfelt kommenderade vänstra. T. hugnades emellertid med riddargrad af Svärdsordens stora kors. Under 1808—09 års krig med Danmark förde T. först en brigad af södra armén; sedermera, 2 maj 1809, blef han befälhafvare öfver nämnda armé och afslöt i denna egenskap det stillestånd med danske generalen von Bülow, som varade till fredsslutet s. å. T., som 29 juni 1809 utnämnts till generalmajor och 1812 till kronprinsens adjutant, affärdades i april s. å. öfver Ryssland till Konstantinopel, dit han anlände 23 juni, för att dels påskynda afslutandet af de rysk-turkiska fredsunderhandlingarna i Bukarest, dels indraga Turkiet i en mot Frankrike riktad allians med Sverige, England och Ryssland. Vid hans ankomst till Konstantinopel var freden ratificerad så när som på ett par punkter, om hvilka de respektive makterna dock snart kommo öfverens utan T:s mediation, som f. ö. aldrig officiellt erkändes af Porten. Hans arbete för en allians hade alldeles ingen framgång, hvilket dock ej berodde på bristande nit från hans sida. I jan. 1813 lämnade T. Konstantinopel, utnämndes i april till generallöjtnant och var under fälttåget i Tyskland s. å. souschef vid nordarméns generalstab. 17 dec. 1813, några dagar efter den med Danmark afslutade vapenhvilan, afsändes han af kronprinsen till Köpenhamn för att med danska regeringen öfverenskomma om grundvalarna för freden. Han sändes äfven att utväxla ratifikationerna af freden i Kiel (14 jan. 1814) och stannade sedermera till slutet af 1819 som envoyé vid hofvet i Köpenhamn. Under tiden, 1816, lämnade han chefskapet för Kalmar regemente och befordrades till inspektör vid 3:e infanteriinspektionen. 1824 blef han general af infanteriet. 1829 utnämndes han till En af rikets herrar. T. erhöll 1802 friherrlig och 1818 greflig värdighet. — T. var led. af Svenska krigsmannasällskapet (nuv. Krigsvet. akad.) från dess stiftelse och af Landtbruksakad. (1837). Militärisk duglighet, omfattande kunskaper, vunna bl. a. genom flera utländska resor, samt färdighet i språk förklara hans glänsande befordringar, men till dem bidrog väl äfven hans anställning vid hofvet, där han utnämndes 1787 till kammarjunkare, 1798 till kammarherre och 1818 till öfverstekammarjunkare. 1. M. G. S.  2. J. Th. W. 
<b>Tavastborg.</b> Se Tavastehus slott. 
<b>Tavastehus,</b> landskommun i Tavastehus län, Finland, Janakkala domsaga, Hauho härad, är förenad med T. stadsförsamling till ett pastorat. Areal 97 kvkm. 2,249 inv. (1916), finsktalande. O. B—n. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Tavastehus' vapen.</tr></table> <b>Tavastehus</b> (fi. <i>Hämeenlinna</i>), stad vid Vanajavesi sjö i Tavastehus län, Finland. Areal 128 har (1916), hvaraf 81 har äro indelade till stadsplan; dessutom eger staden jord om 1,173 har i angränsande socknar. 6,448 inv.(1916), hvaraf 2,9 proc. svensktalande. De för kommunal inkomstskatt taxerade inkomsterna uppgingo 1916 till 5,9 mill. mark; per 100 mark taxerad inkomst uppbars (1917) 5 mark. Stadens utgifter stego 1916 till 450,000 mark; dess skulder belöpte sig till 1,6 mill. mark. Antalet personer, som 1914 underhöllos och understöddes af den kommunala fattigvården, var 188, d. v. s. 2,8 proc. af stadens hela befolkning; kostnaderna för fattigvården stego 1915 till 30,459 mark (4 mark 67 penni per inv.). T. har ej större betydelse som handels- eller industristad; i dess 33 industriella arbetsställen med ett tillverkningsvärde af 3,5 mill. mark sysselsattes 452 arbetare 1915. — T. är ändpunkten för Finlands äldsta järnvägslinje, Helsingfors—T. (1862), sedermera (1876) fortsatt till Tammerfors. Ångbåtar förmedla trafiken med den välodlade bygden kring sjöarna i n. v. 
page_number=291, index= - Tavastehus  - Tavastehus kontrakt  - Tavastehus län 
Kommunalt vattenledningsverk; elektrisk belysning, hvartill enskildt bolag levererar ström. — En privat 8-klassig svensk samskola m. fl. elementarläroverk; folkskolorna besöktes 1916 af 583 elever, och kostnaderna för folkskoleväsendet uppgingo till 51,760 mark. — I T. finnas 3 boktryckerier, och där utges 3 (finska) tidningar 3 ggr i veckan och 4 månads- och veckotidskrifter. I ecklesiastikt hänseende utgöra T. stads- och landsförsamlingar med Vånå landsförsamling ett till Borgå stift hörande imperiellt och konsistoriellt pastorat af 3:e kl.; om sistnämnda församlings utbrytning till själfständigt pastorat har dock redan fattats beslut. Stadens vapen (se fig. 1) utgöres af en sköld af silfverfält, bjälkvis öfverlagd med en blå ström, öfver hvilken står en röd borg med två torn och vall med skyttegluggar, samt därofvan en gyllene sol. — Invid staden ligger Tavastehus slott (se d. o.). 4 km. åt n. ligger den stora egendomen Karlberg (egare öfverste H. Standertskjöld) med ståtlig park om 74 har; till denna hör bl. a. Aulango natursköna ås, från hvars utsiktstorn storartad utsikt öfver sjöar och odlingar erbjuder sig. — T. erhöll stadsrättigheter 1638 af Per Brahe och uppfördes strax s. om slottet; Gustaf III befallde dock 1777, att staden skulle flyttas till sin nuv. plats s. om slottet, där bättre utrymme stod till buds. En stor eldsvåda förstörde 1831 tre fjärdedelar af staden, som sedermera ombyggdes efter ny och utvidgad plan. Under huliganupproret i Finland 1918 brände rysk soldatesk och "rödgardister" stationshuset och ett antal byggnader midt emot detta samt telefoncentralen; regeringstrupper ("de hvite") intogo staden 30 jan., men måste snart åter utrymma den, hvarefter T. starkt befästes af rödgardisterna. 26 april intogs T. af Finlands tyska hjälptrupper under general von der Goltz, och 2 maj gåfvo sig efter 5 dagars strid mellan T. och Lahti 20,000 "röda" åt tyska trupper. O. B—n. L. W:son M. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan af Tavastehus. <i>1.</i> Lutherskkyrka. — <i>2.</i> Grekisk-katolsk kyrka. — <i>3.</i> Rådhus. —<i>4.</i> Länsstyrelsens hus. — <i>5.</i> Postkontor. — <i>6.</i> Telegrafstation.— <i>7.</i> Lyceum. — <i>8.</i> Svensk samskola. — <i>9.</i> Länslasarett. — <i>10.</i> Stadshotell. — <i>11.</i> Kaserner.— <i>12.</i> Järnvägsstation. — <i>13.</i> Stortorget. — <i>14.</i> Salutorget. —<i>15.</i> Begrafningsplats. — <i>16.</i> Tavastehus slott.</tr></table> 
<b>Tavastehus kontrakt,</b> i Borgå stift, Finland, omfattar Pälkäne, Sääksmäki, Kalvola, Hattula, Rengo, Hauho, Janakkala samt Tavastehus och Vånå moderkyrko- äfvensom Tyrvändö och Luopiois kapellförsamlingar. Areal 2,799 kvkm. 56,770 inv. (1917). A. G. F. 
<b>Tavastehus län</b> (fi. <i>Hämeen lääni</i>), Finland, gränsar i n. till Vasa län, i v. och s. v. till Åbo och Björneborgs län, i s. till Nylands län och i ö. till S:t Michels län. Länet omfattar en del af landskapet Satakunta (länets nordvästra del) och största delen af Tavastland. Areal 20,928 kvkm., hvaraf 16,7 proc. sjöar. Folkmängden uppgick vid utgången af 1916 till 360,226 personer (178,710 mankön och 181,516 kvinnkön) och utgjorde 10,8 proc. af landets hela folkmängd. Af befolkningen bodde 58,737 (16,3 proc.) i städerna. Folktätheten var 20,4 på kvkm. 1910 voro 4,356 personer (1,2 proc.) svensktalande. Folkökningen uppgick till 7,9 pro mille. — Af länets hela areal utgjorde (1910) 14,2 proc. odlad jord, 2,8 proc. naturlig äng och 83,0 proc. skogs- och impedimentsmarker. Hemmanens sammanlagda mantal var (1916) 2,421,39, hvaraf 2,046,54 skatte, 146,48 krono och 228,37 frälse. Antalet brukningsdelar var (1910) 20,091, hvaraf 7,597 på egen och 12,494 på arrendejord; af brukningsdelarna hade 7,906 (28,2 proc.) mindre åkerareal än 0,5 har och 180 (0,9 proc.) större åkerareal än 100 har. Totala åkerarealen var för brukningsdelar på egen jord 182,107 har och för brukningsdelar på arrendejord 64,690 har. Torpens antal uppgick (1912) till 7,350 och landbolägenheternas till 180; dessutom innehades 15,301 backstuguområden på arrende, hvaraf 2,300 (15,0 proc.) voro belägna inom täta bosättningsgrupper. Af torpen hade 27,5 proc. en areal understigande 3 har, 46,0 proc. en areal om 3—10 har, 23,4 proc. en areal om 10—25 har och 3,2 proc. en areal öfverstigande 25 har; af backstuguområdena hade 55,7 proc. en areal om 0,05—0,5 har. Till torpen och landbolägenheterna hörde 40,555 har åker och 15,977 har äng, d. v. s. inalles 56,532 har odlad jord; i medeltal per torp och landbolägenhet kommo 7,5 har odlad jord. Legoafgifterna stego till 1,9 mill. mark, d. v. s. till 250 mark per torp och landbolägenhet. — Af jordbruksprodukter skördades (1915) 8,184 hl. hvete, 532,135 hl. råg, 115,463 hl. korn, 1,230,951 hl. hafre, 23,499 hl. blandsäd, 22,111 hl. ärter och bönor, 750,551 hl. potatis, 626,669 hl. rotfrukter af andra slag samt obetydligt bohvete. Hela skörden uppgick, beräknadt i råghektoliter, till 1,673,175 hl. (medeltalet 1906—10 var 1,502,054 hl.). Härutöfver skördades 2,846 deciton lin och hampa samt 2,251,563 deciton hö. — Antalet hästar öfver 3 år utgjorde (sept. 1915) 33,290 och antalet nötkreatur öfver 2 år 124,393. I länet funnos (1915) 57 mejerier, af hvilka 30 andels- (kooperativa) mejerier, som tillverkade 1,139,007 kg. smör och 216,525 kg. ost. — Inom länet arbeta 3 landtbrukssällskap, och där ligga Mustiala landtmannainstitut, Stjärnsunds trädgårdsinstitut, 4 landtmannaskolor, 1 trädgårdsskola, 3 trädgårds- och hushållsskolor, 1 hofbeslagsskola och 4 kreatursskötarskolor. — De industriella arbetsställenas 
page_number=292, index= - Tavastehus län  - Tavastehus slott 
antal 1915 var 672 med 20,079 arbetare och ett tillverkningsvärde af 135,8 mill. mark. Häraf kommo på bomullsfabrikerna 19,5 mill. mark, på pappersbruken 18,9 mill. mark, på läder- och skotillverkningen 18,0 mill. mark, på metallindustrien 12,7 mill. mark, på yllefabrikerna 9,6 mill. mark, på landets enda linnespinneri i Tammerfors 9,4 mill. mark, på sågverken 8,9 mill. mark och på cellulosafabrikerna 6,0 mill. mark. — Genom länet äro delar af järnvägslinjerna Helsingfors—Petersburg, Riihimäki—Vasa, Åbo—Toijala, Tammerfors—Björneborg, Lovisa—Vesijärvi och Hyvinkää—Högfors dragna; h. o. h. inom länet falla lokalbanorna Riihimäki—Loppi och Forssa—Humppila. Sjöfarten på insjöarna underlättas af Vesijärvi, Kalkkis, Valkiakoski, Lempäälä och Murole kanaler. — Antalet postanstalter var 296. I 7 sparbanker i städerna och 44 på landsbygden voro 1916 på 18,752 motböcker insatta j; 22,6 mill. mark. — I städerna funnos 157 folkskolklasser (6 svenska) med 5,512 elever (134 svenska); undervisningen meddelades af 57 lärare och 121 lärarinnor; utgifterna uppgingo till 0,6 mill. mark. På landsbygden åter arbetade (1916) 410 folkskolor (hvaraf 1 svensk), med 20,485 elever; antalet lärare var 440 och antalet lärarinnor 450; utgifterna stego till 1,7 mill. mark. 4 folkhögskolor verkade på landsbygden. Elementarläroverken voro (1916) 15, nämligen 3 8-klassiga gosslyceer, 7 8- eller 9-klassiga samskolor (2 svenska), 3 5-klassiga flickskolor och 2 5-klassiga samskolor. — Antalet personer understödda och underhållna af den kommunala fattigvården uppgick (1914) till 11,779 (3,3 proc. af länets hela folkmängd); kostnaderna för fattigvården stego till 1,0 mill. mark (2 mark 80 penni för inv.). — Residensstad är Tavastehus; dessutom ligga inom länet städerna Tammerfors och Lahti; af öfriga handels- och industricentra märkas Forssa, Tervakoski, Nokia och Valkiakoski fabrikssamhällen, Riihimäki och Toijala stationssamhällen samt Jämsä stora kyrkoby. Administrativt är länet deladt i 6 härad, tills. utgörande 28 länsmansdistrikt. I judiciellt hänseende lyder länet under Åbo hofrätt och är fördeladt i 7 domsagor med 23 tingslag; i städerna finnas 3 rådstufvurätter. I ecklesiastikt hänseende hör länet till Borgå stift och är fördeladt på 3 stads- och 51 landsförsamlingar; utöfver dessa finnas 3 icke-lutherska församlingar. — För val af landtdagsmän är länet deladt i 2 valkretsar; vid 1916 års val funnos 283 röstningsområden med 163,972 röstberättigade personer (78,859 mankön och 85,113 kvinnkön). — Länet bildade fordom med Nylands län ett län: Nylands och Tavastehus län (sedan 1775; tidigare Nylands och Tavastlands), men afskildes därifrån 1831, då en del af länet samtidigt lades till S:t Michels nybildade län. Se vidare Tavastland. O. B—n. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tavastehus slott mot slutet af 1650-talet, efterSueciæ-verket.</tr></table> <b>Tavastehus slott</b> (fi. <i>Hämeenlinna</i>), äfven kalladt Tavastborg, någon gång Kronoborg, ett fäste i Finland, Tavastland, vid hvilket staden Tavastehus uppvuxit, ligger på en kulle vid sydvästra stranden af Vanajavesi sjö, af hvars vågor det fordomtima äfven synes ha varit kringsvalladt. Det ursprungliga slottet hade kvadratisk grundplan och höjde sig med slutna flyglar på en vall af löst hopade stenblock kring en trång borggård. De råa, utomordentligt tjocka och fasta gråstensmurarna, sammanfogade med cement af murbruk, resa sig numera blott till andra våningens halfva höjd. Åtskilliga spår synas likväl vittna om, att desamma icke undergått någon genomgripande ombyggnad efter uppförandet. Själfva slottskärnan hvilar på klippgrund och har vid olika tidpunkter, särskildt under 1500-talet, blifvit utvidgad genom tillbyggnader af ringmurar och rundlar, af hvilka dock numera blott en fullständig rundel förutom åtskilliga rester i renoveradt skick återstå. Sedan det iståndsatts 1561, fick det efter 1577, då det nödtorftigt reparerades, förfalla under återstoden 
page_number=293, index= - Tavastehus slott  - Tavaster  - Tavastkyrö  - Tavastland 
af Johan III:s och under Sigismunds regering, och 1599 åstadkom utom dess en krutexplosion mycken förödelse. Först 1606—09 iståndsattes T. åter, men underhölls sedan dåligt ända till 1656, då det ånyo sattes i tämligen godt skick. 1659 nedbrann det emellertid till stor del, hvarefter några reparationsarbeten visserligen utfördes under 1660-talet; men 1713 var det dock förfallet och "till defension obeqvämt", hvarför det utrymdes af svenskarna. Sedan utplundrades det af ryssarna. Först 1734 började det gamla af tenaljverk omgifna slottet än en gång repareras, och 1742 utfördes en provisorisk befästning åt sjösidan, men det oaktadt uppgafs T. 26 aug. s. å. åt ryssarna. 1756 bestämdes, att T. skulle iståndsättas "mot surprise" och till skydd för proviant- och ammunitionsupplag, och då skulle staden samtidigt flyttas utom fästningens kanonhåll. 1799 hade T. kommit i tämligen godt försvarsstånd, men 6 mars 1808 utrymdes det utan strid af svenskarna under Klingspor samt besattes kort därefter af ryssarna. Sedan 1830-talet har slottet tjänstgjort som korrektions- och fängelseinrättning. 
Birger jarl grundlade efter tavasternas besegrande 1249 en borg bland dem. Enligt en tradition skall den ha uppförts i Hypiövuori i Hauho socken, enligt en annan i Hakoisten linna, äfven kalladt "Gamla Tavastehus" i Janakkala socken af nuv. Tavastehus län. Säkert är, att slottets läge nu icke är detsamma som i första tiden. Slottet omtalas i handlingarna första gången 1308, i sammanhang med, att hertigarna Erik och Valdemar förlänas med Finland. 1315 tillföll det jämte Åbo slott hertig Valdemar ensam, och 1340 öfverläts det jämte Åbo och Viborgs slott samt Finlands hela förvaltning för en tid åt Daniel Nilsson. 1371 blef Bo Jonsson herre till T., hvilket först efter hans död afträddes till drottning Margaretas ombud 1389. Bland slottets höfvitsmän under den närmast följande tiden må nämnas Nils Tawast (1396—1421) och Olof Tawast (1440—55). 1457 förlänades det till Erik Axelsson Tott, som kort före sin död (1481) öfverlämnade det jämte sina öfriga slott i Finland åt sina bröder, Ivar och Lars, af hvilka den förre 1483, efter Lars' död, öfverlämnade slottet till riksföreståndaren Sten Sture d. ä. Som höfvitsman på slottet nämnes därefter någon tid Knut Posse. Från 1497 hade den afsatte riksföreståndaren Sten Sture slottet jämte hela Finland i förläning och efter honom hans gemål Ingeborg Tott, som bebodde det till sin död (1507). Därefter var Åke Göransson Tott höfvitsman på T., tills han där afrättades på Kristian II:s befallning 1520 och Sten Sture d. y:s änka, Kristina Gyllenstierna, emottog slottet i förläning. 1522 erhöll Sören Norby Tavastehus slott och län jämte en stor del af det öfriga Finland som förläning, men måste redan 1523 öfverlämna det åt Gustaf Vasas trupper, hvarefter slott och län förvaltades af konungens befallningsmän. Se Julius Ailio, "Hämeenlinnan kaupungin historia. I. Hämeen linnan esi- ja rakennushistoria" (Tavastehus stads historia. I. Tavastehus slotts för- och byggnadshistoria, 1917). A. G. F.  L. W:son M. 
<b>Tavaster,</b> invånare i Tavastland (se d. o.). 
<b>Tavastkyrö</b> (fi. <i>Hämeenkyrö</i>), urspr. endast Kyrö, socken i Åbo och Björneborgs län, Ikalis domsaga och härad, bildar med Viljakkala kapell ett konsistoriellt pastorat af 1:a kl., Åbo ärkestift, Tyrvis kontrakt. Areal 487 kvkm. 8,750 inv. (1916), finsktalande. I socknen ligger Kyröskoski pappersbruk (egare Hammarén & c:o) vid den likabenämnda forsen. O. B—n. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tavastlands vapen.</tr></table> <b>Tavastland</b> (fi. <i>Häme, Hämeenmaa</i>), finskt inlandslandskap, som numera har blott historisk betydelse, gränsar i n. och n. v. till Österbotten, i v. till Satakunta, i s. v. till Egentliga Finland, i s. till Nyland och i ö. till Savolaks. T. var tidigare betydligt större, men har reducerats genom gränsregleringar bl. a. 1415, 1733, 1736 och 1749. Det nuv. T. ligger mellan 60° 30′ och 63° 35′ n. br. Västligaste hörnet ligger under 23° 7′ och östligaste under 25° 9′ fr. Greenw. T:s bredd växlar mellan 70 och 210 km., dess största längd från n. till s. är omkr. 330 km. Areal 30,172 kvkm. 382,636 inv. (1903). — T. hör i sin helhet till den infinska s. k. Sjöplatån, som fått sitt namn på grund af sin stora sjörikedom ("de tusen sjöars land" i egentlig mening); det sluttar i stort sedt från n. mot s. Den absoluta medelhöjden är omkr. 150 m.; enstaka berg höja sig öfver 200 m., medan låglandet i s. har en medelhöjd af 100 m. ö. h. Berggrunden består förnämligast af arkeiska bergarter. Graniterna lämna på flera ställen godt material till byggnadsarbeten. Mellan Tammerfors-trakten och Päijänne sträcker sig ett bälte af bottniska skiffrar; i Längelmäki och Kalvola socknar finnes godt material till brynstenar; kalksten finnes i Heinola och Iitis; Tiivismaa består af kvartsit. Många sjöars botten betäckas af afsevärda mängder sjömalm. De många rullstensåsarna lämna mångenstädes ett ypperligt vägbyggnadsmaterial. Torfmossarna äro icke så vida som i några andra finska landskap, men innehålla värdefull mylla samt godt material till bränntorf och för torfströfabrikationen. Lera finnes hufvudsakligen vid sjöstränderna. Backarna ha ett mäktigt hölje af morängrus. T. indelas i tre naturliga landskap: Nord-Tavastland, Päijänne-dalen och Syd-Tavastland. Nord-Tavastland, som ofta går under namnet Keski Suomi ("Mellanfinland" l. "Hjärtat af Finland"), är en högländ, backig, mycket sjörik trakt med enstaka berghymplar, som merendels ha branta sluttningar och från hvilkas krön man har god utsikt öfver omnejden (Laajavuori nära Jyväskylä, Lissonmäki vid Keitele sjö). Dess viktigaste vattendrag höra till de tre sjöräckorna eller "stråtarna": Saarijärvi (med bl. a. sjöarna Kyyjärvi, Pääjärvi och Saarijärvi), Viitasaari (med den 680 kvkm. vida och 30 m. djupa sjön Keitele) samt Rautalampi, som börjar inom Savolaks och inom T:s område har bl. a. sjöarna Konnevesi, Kynsivesi och Lievestuore. Dessa tre "stråtar" förenas i sjön Saravesi, ur hvilken vattnet genom forsarna Kuhankoski och Haapakoski samt genom Leppävesi 
page_number=294, index= - Tavastland  - Tavastlandsrasen  - Tavaststerna, Karl August 
sjö rinner till Päijänne. Många af sjöarna sträcka sig från n. v. till s. ö., en för trakten karakteristisk riktning, i hvilken således också bergryggarna gå. Klimatets skärpa modereras i följd af de många stora sjöarna. Frosten är dock tämligen vanlig på försommaren. De fordom hela trakten dominerande skogarna äro numera starkt glesnade, på sina ställen sköflade, hvarigenom regimen i vattendragen blifvit ojämnare. Tilltagande försumpning är märkbar i synnerhet på höglandet. Under medeltiden var Nord-Tavastland ännu en enda ödemark ("eremarcker"), men koloniserades småningom från Syd-Tavastland. — Päijännedalen (omkring sjön Päijänne; se d. o.) har en starkt sönderbruten terräng. Sjöbäckenet utgöres af en räcka kombinerade sänkningsgrafvar i den fasta berggrunden, hvilka ha sin hufvudriktning i n. v.—s. ö. De långa vikarna fortsättas in mot fastlandet af dalar och de bergiga halföarna af höjdryggar. Från de flerstädes öfver 200 m. höga bergen är utsikt öfver odlade dalar och skogbärande eller ödsliga, delvis kalhuggna höjder (Tamminmäki mellan sjöarna Puulavesi och Päijänne, Tiivismaa nära staden Lahtis, mycket besökt af turister såsom södra Finlands högsta berg, 223 m., med vidsträckt utsikt). Päijännedalen begränsas i s. af de båda parallellt gående stora ändmoränerna Salpausselkä. Mellan dem ligger Vesijärvi sjö, som genom en kanal står i förbindelse med Päijänne. Stora moar och hedar funnos. Odlingarna förekomma i dalar och på smärre lerslätter. Här och där har man äfven odlat morängrus eller mosand. — Syd-Tavastland (Tavastehustrakten) är ansenligt flackare än öfriga delar af T. Trakten har postglacialt varit öfversvämmad af hafsvikar, i hvilka mäktiga lerlager afsatt sig. I synnerhet kring de vida sjöarna finnes mycket odlad bygd, och här är tavasternas rätta urhem. Gamla strandlinjer beteckna flerstädes hafvets forna läge. Bergshöjderna äro icke så dominerande som i Nord-Tavastland. I deras ställe finnas flera kraftigt modellerade rullstensåsar, som utgöra områdets största prydnader (Hattelmalaåsen). En del af Kumo älfs källstråtar tillhör området: Hauho-, Vånå- och delvis Längelmäkistråten, med en serie vackra sjöar (Längelmävesi, Mallasvesi), hvilka dock blott delvis tillhöra T. Klimatet är jämförelsevis mildt och läget skyddadt. Den sydvästra delen har man velat afskilja som ett särskildt geografiskt landskap, kalladt Tammela-höglandet, emedan naturen där är kargare, marken mer kuperad och hela trakten fattigare. Vid Syd-Tavastlands många forsar ha några af Finlands viktigaste industriella inrättningar uppstått. Växtvärlden visar där en betydligt sydligare karaktär än i Nord-Tavastland. Så t. ex. förekomma lönn, lind, alm och apel ännu i det förra området, men icke i det senare. — De stora rofdjuren äro nästan utrotade. Älgar finnas rikligt i många trakter. Skogarna äro rika på skogsfågel, sjöarna på änder. Räfvar och harar äro mycket allmänna. Förr fanns malen i några af Syd-Tavastlands sjöar, men är nu försvunnen. Siklöja, nors och braxen förekomma ännu ymnigt i flera sjöar. Kräftan är allmän. — Odlingarna befinna sig företrädesvis i dalgångarna. I vissa trakter har man baserat sig på odling af lin och hampa (Längelmäki-, Padasjoki-, Asikkola- och Lämpis-trakterna); ärter, bönor och hafre odlas rätt mycket. Odlingarna utgöra 6 proc. af hela arealen. 1901 funnos 89 mejerier, som producerade 1,46 mill. kg. smör och 258,951 kg. ost. De industriella inrättningarna voro s. å. 980. Hemslöjden har på senare tider försummats. Samfärdseln underlättas af bl. a. Vääksy kanal mellan Vesijärvi och Päijänne, Kalkis-, Lembois- och Valkiakoski-kanaler vid liknämnda strömmar och forsar. Landets äldsta järnvägslinje sträcker sig från Tavastehus söderut. — Syd-Tavastland var befolkadt i senare delen af stenåldern, omkr. 3,000 f. Kr. Stenåldersfynden hänvisa på beröring med den skandinaviska kulturen. Äfven i Nord-Tavastlands nordligaste del fanns stenåldersbosättning; denna påverkades österifrån. Under järnåldern var bosättningen tämligen tät i Syd-Tavastland (flera fornborgar). De äldsta historiska underrättelserna om T. beröra tavasternas strider med novgoroderna. I början af 1200-talet började den kristna läran utbreda sig i T. Efter Birger jarls korståg till T. 1249 byggdes Tavastehus. I slutet af 1500- och under 1600-talet var adelns makt mycket stor i T. Under klubbekriget besegrades de tavastländske bönderna 1597 i Padasjoki. — T. är fördeladt på sex län: Tavastehus (T:s sydvästra del) och Vasa (norra delen), till hvilka län hufvudmassan hör, samt Nylands, Viborgs, S:t Michels och Kuopio län. (Största delen af T. hör till Borgå stift, mindre delar till Nyslotts och Kuopio stift.) Invånarna äro till öfvervägande del tavaster. De äro mera högresta än öfriga finska stammar, brakycefala (60 proc. blå- eller gråögda och ljushåriga). Språket är det finska skriftspråket. I uttalet använder tavasten blott vokalljud; särskildt framstår det breda ä-ljudet. — Landskapets städer äro Tavastehus, Lahtis, Heinola och Jyväskylä; dess viktigaste fabriks- och kommunikationscentra Forssa, Tervakoski, Äänekoski, Jämsä, Kuusankoski, Kymmene, Valkiakoski, Riihimäki, Kouvola och Toijala. Folkbildningen står jämförelsevis högt. 5 folkhögskolor finnas, lärdomsskolor i alla städer samt på 7 andra ställen. Landskapets vapen (se fig.) är en springande lo i rödt fält, med tre sexuddiga silfverstjärnor öfver sig och fyra silfverrosor under sig; skölden krönes med hertiglig krona. J. E. R. 
<b>Tavastlandsrasen.</b> Se Finsk nötboskap. 
<b>Tavaststjerna,</b> Karl August, finländsk skald och författare, f. 13 maj 1860 på Annila gård nära S:t Michel, d. 20 mars 1898 i Björneborg, gick i skola i S:t Michel, ämnade bli arkitekt och genomgick 1878—83 Polytekniska institutet i Helsingfors. S. å. afreste han till Paris för att fortsätta sina arkitekturstudier. Han hade redan tidigt börjat skrifva vers, och under Helsingforstiden hade han väsentligen umgåtts med litterärt intresserade studenter, bland hvilka Hjalmar Neiglick (se d. o.) särskildt är nämnvärd. Till julen 1883 utgaf han ett urval af sina ungdomsdikter under titeln <i>För morgonbris</i> (ny uppl. 1884). Genom sin melodiska form och sitt spirituella innehåll, men framför allt såsom någonting nytt och modernt i den finländska svenska lyriken väckte denna ungdomsfriska samling ett berättigadt uppseende. Hans läromästare voro bl. a. Heine och 
page_number=295, index= - Tavaststerna, Karl August 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> Snoilsky, och icke minst epokgörande vardt samlingen genom sina genrebilder i den sistnämndes stil. Med de impulser, som han erhöll i Paris, beslöt T. att fortgå på den litterära banan, och frukterna af hans utländska vistelse visade sig inom kort i en liflig alstring. 1885 utkom <i>Nya vers,</i> innehållande tre längre diktcykler af intensivare känsla, men mindre sofrade i komposition och form än den första diktsamlingen; s. å. uppförde Svenska teatern i Helsingfors T:s enaktare <i>När frun emanciperar sig,</i> och 1886 offentliggjorde han sin första prosaberättelse, <i>Barndomsvänner,</i> hvari han skildrar interiörer och minnen från sin egen ungdomstid med frisk omedelbarhet och lyrisk stämningsfullhet i framställningen. Boken gjorde epok i Finlands svenska vitterhet som den första själfsedda realistiska teckningen ur nutidslifvet i författarens hemland. Under vintern 1886—87 vistades han dels i Stockholm, dels i Köpenhamn, där han kom i beröring med målsmännen för den nya riktningen i litteraturen, bl. a. med bröderna Brandes. Under sådana påverkningar grep han sig an med nya arbeten. 1887 utkom <i>En inföding</i> (två berättelser, titelnovellen och "Fostermor och fosterson"), följd 1888 af novellsamlingen <i>I förbindelser,</i> båda uppvisande afgjorda framsteg i teknik och karaktärsteckning. Efter förnyade resor gaf han 1890 på tre områden bevis på sin alstringskraft och sin omfattning: <i>Affärer,</i> det första moderna skådespelet i Finland, med språkfrågan till ämne, <i>Dikter i väntan,</i> med ypperliga lyriska stycken, och den visserligen ojämna, men stämningsstarka skiss-samlingen <i>Marin och genre.</i> 1891, då han gifte sig med den svenska skådespelerskan Gabriella Kindstrand, utgaf han dels <i>Fyra dramatiska småstycken,</i> dels den stora prosaskildringen <i>Hårda tider</i> (2:a uppl. 1915), som har till hufvudmotiv nödåret 1867, en betydande bok, som emellertid vardt föremål för en fördomsfull och kitslig kritik — i regel var kritiken i Finland ogen och föga förstående i förhållande till T., som allvarligt skadades af dess ovilliga hållning. En novellsamling, <i>Unga år,</i> följde våren 1892. En treårig utrikesvistelse (Schweiz, Italien, Tyskland, Sverige) medförde flera smärre och större verk. <i>Korta bref från en lång bröllopsresa</i> (1893, urspr. tryckt i en finländsk, en svensk, en norsk och en dansk tidning) var en jämförelsevis svag, kåserande skildring, <i>I förbund med döden</i> (s. å.) däremot en af sällsynt stämningsstyrka buren, subjektiv själsstudie, i hvilken T:s splittrade och sönderslitna känslo- och tankelif fick en djup tolkning. S. å. gafs i Helsingfors ett modernt skådespel. <i>Heder och ära</i> (otryckt), som emellertid föll igenom. <i>Kapten Tärnberg m. fl. berättelser</i> (1894) innehåller flera af T:s mest karakteristiska berättelser med träffande psykologi. <i>Kvinnoregemente</i> (2 bd, s. å.) är en bred, lugnt och vederhäftigt utförd roman från samtidslifvet på Finlands landsbygd, med skillnaden mellan bonde- och herremannaklass som hufvudmotiv. Under pseudonymen Paul Dubois utgaf T. 1895 <i>Finska vikens hemlighet,</i> en romantisering i Jules Vernes stil af en sjöolycka, där han suggestivt skildrade en döendes stämningar. På hösten s. å. återvände T. till Finland, där han tagit plats som redaktör af tidningen "Hangö"; i dess spalter publicerade han den s. å. i bokform utgifna <i>Korta bref från hemmets lugna härd.</i> Redan på nyåret 1896 flyttade han till Björneborg som redaktör af stadens svenska tidning. Där skref han <i>En patriot utan fosterland</i> (2 uppl. s. å.), en till kompositionen icke lyckad, men i karaktärsteckning och skildringar intressant roman från 1850- och 1860-talets Finland. <i>Dikter</i> (s. å.) är en djup och betydande samling, med trots och tungsinne som bärande stämningar. En briljant skildring af hans egen barndom, <i>Lille Karl</i> (1897), och det egendomliga eposet <i>Laureatus,</i> en subjektiv, delvis tröttande, delvis gripande känslolifshistoria om ett olyckligt skaldeöde som Wecksells eller Kivis, hvartill fogats ett knippe fristående dikter af stor lyrisk fägring, voro hans sista arbeten. Han bortrycktes af lunginflammation några dagar efter Z. Topelius' bortgång. — T. är den mest betydande af Finlands svenska författare under 1800-talets sista tredjedel. Historiskt sedt hade han framför allt nydanarens betydelse, han var den förste representanten för den moderna tidsskildringen på prosa, han bröt med efterklangen efter Runeberg och Topelius inom lyriken, och han gaf viktiga bidrag till en ny dramatik. Hans modernitet låg framför allt på iakttagelsens område och i lynnets prägling. Med sin tvifvelsjuka och sin känslighet var han den största tänkbara motsats mot de tidigare skaldelynnena; hans lefnads oro och växlingar, icke minst de ständiga resorna, gjorde olikheten ännu mera påfallande genom ämnesvalets nya karaktär. I hans alstring, som var synnerligen rik och visade stor intrycksförmåga, härska en genomgående subjektivitet och lyrisk impressionism, som lefvandegöra och fängsla. Han var improvisator; inspirationen var stark, och uttrycket lydde hans syften tvångsfritt och snabbt, men den genomtänkta kompositionen, det granskande omdömet, förmågan af själfkorrektion tröto honom i hög grad. Det brast honom sinne för de konstnärliga krafven, ansatserna lofvade i regel mera, än det hela höll. Sitt högsta nådde han därför i smärre ting: dikter, småberättelser och enstaka partier — landskapsskildringar, stämningar — i de större verken. Hans ensidighet och delvis fragmentariska begåfning möttes ej heller af gynnsamma omständigheter; hemlandet och dess kritik voro oskäligt gnatiga, karga och afmuntrande. Hans lefnad förbittrades också af enskilda missräkningar och svårigheter; de ekonomiska förhållandena voro städse vanskliga, och en tilltagande döfhet gjorde honom fruktansvärdt ensam. Våghalsig idrottsmänniska och friluftsälskare, var han samtidigt ömtålig, misstänksam och retlig. Lidelsefullt älskande lifvets glädje och skönhet, kände han sig bittert sviken och förnekad af hvad lifvet gaf. — Efter T:s bortgång utgåfvos efterlämnade dikter och berättelser i <i>Efter kvällsbrisen</i> 
page_number=296, index= - Tavaststerna, Karl August  - Tavcar, Ivan  - Tavda  - Tavel  - Tavern  - Tavernicus  - Tavernier, Jean Baptiste  - Tawilah  - Tavira  - Tavisalmi  - Tavistock  - Tavistock, markis af  - Taviuni  - Tavolara (Bucina)  - Tavoliere di Puglia  - Tavoy  - Tax  - Taxa  - Taxaceae 
(1899); <i>Dikter i urval utkommo</i> 1905. Han öfversatte en hel del finska arbeten, Wildenbruchs "Häxans sång" (1898) m. m. Se uppsatser af Ellen Key (i "Tankebilder") och Selma Lagerlöf (i "Troll och människor", 1915) samt V. Söderhjelm, "K. A. T." (1900; 2:a uppl. 1913). R—n B. 
<b>Tavčar</b> [-tʃar], Ivan, slovensk politiker och författare, f. 1851, öppnade 1884 i Laibach en advokatbyrå, som fick nationell betydelse genom användning af slovenska språket vid rättegångsförhandlingar. T:s populära arbete <i>Slovenski pravnik</i> (Den slovenske juristen; 1883, 1888) fick ofantlig spridning. För att motverka det tysk-klerikala inflytandet, sedan Jakob Missia 1884 blifvit biskop i Laibach, bildade T. det nationella frisinnade partiet och medarbetade flitigt i dagbladet "Slovenski narod". Som romanförfattare och novellist i folklig, delvis humoristisk stil har T. varit mycket verksam. Han invaldes 1889 i Krains landtdag och 1899 i österrikiska riksrådet. A—d J. 
<b>Tavda,</b> biflod fr. v. till Tobol i ryska guv. Tobolsk, västra Sibirien, bildas af källfloderna Sosva och Losva och har med den sistnämnda en längd af omkr. 1,040 km. 
<b>Tavel.</b> Se Tafel. 
<b>Tavern</b> (af lat. <i>taberna,</i> se d. o.), förr benämning på gästgifvargård (se d. o.), krog, värdshus. — Tavernare, innehafvare af en tavern, källarmästare. Jfr Skylt, sp. 1264. 
<b>Tavernicus</b> (eg. <i>Tavernicorum regalium magister</i>), titel på en ungersk riksämbetsman, som till 1348 var uppsyningsman öfver en del af de till den kungliga skattkammaren anslagna städerna och innehade den fjärde af de ungerska riksbaronvärdigheterna. Senare fick han andra befogenheter. J. C. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tavernier</b> [-niē], Jean Baptiste, fransk resande, f. 1605 i Paris, d. 1689 i Moskva, genomresta Europas flesta länder och företog 1631—68 sex resor till södra Asien (mest i Persien och Indien), företrädesvis i egenskap af handlande med juveler och andra dyrbarheter, samt förvärfvade därunder noggrann kännedom om handelsvägarna i Orienten och stiftade bekantskap med de störste österländske potentaterna. Hans reseberättelser <i>Nouvelle relation de l'intérieur du sérail du Grand Seigneur</i> (1675), <i>Les six voyages de J. B. T.</i> (2 bd, 1676) och <i>Recueil de plusieurs relations</i> (1679; många uppl. och öfv.) redigerades af S. Chappuzeau och La Chapelle. 
<b>Tawilah,</b> ö. Se Kischm. 
<b>Tavira,</b> stad i portugisiska distriktet Faro (Algarve), vid floden Seca (Asseca), som 2 km. nedanför faller ut i Cádiz-bukten. Hamnen vid flodmynningen är delvis spärrad af en sandbank. 11,665 inv. (1911). Sardin- och tonfiskfångst. Det är en gammal morisk stad, morernas sista besittning i Portugal (1242), och under medeltiden och senare ett mycket blomstrande samhälle, men förföll genom pesten 1645, som skall ha bortryckt 40,000 pers., och jordbäfningen 1755. 
<b>Tavisalmi,</b> förr socken i Finland, bildades på 1540-talet af ödemarksområdena i norra Savolaks, dit utflyttningar från södra delen af landskapet samtidigt anordnades på Gustaf Vasas befallning. Socknen fick sitt namn efter en till medelpunkt för nyodlingsarbetet anlagd kungsgård. Efter kyrkan på Kuopionniemi fick socknen sedermera äfven namnet <i>Kuopionniemi,</i> Kuopio. Den omfattade urspr. hela norra Savolaks i det närmaste ända ned till nuv. S:t Michels läns nordgräns. Det forna sockenområdet är i våra dagar utskiftadt på ett stort antal socknar. A. G. F. 
<b>Tavistock</b> [tä'viståk], stad i engelska grefsk. Devon, vid Tavy, en å, som faller ut i Tamers æstuarium, 25 km. n. om Plymouth. 4,392 inv. (1911). I trakten finnas grufvor, innehållande koppar-, mangan-, bly-, silfver- och tennmalmer. Betydande handel med slaktboskap och spannmål. Staden uppstod omkring det 961 anlagda ståtliga S:t Marys och Rumons kloster, hvilket förstördes af danskarna 997, men återuppbyggdes och hvars munkar ända till reformationen upprätthöllo en skola för angelsachsisk litteratur. En del af klostret står ännu kvar och används för ett offentligt bibliotek. Åt Sir Francis Drake, som var född i T., restes 1883 en kolossalstaty i staden. 
<b>Tavistock</b> [tä'viståk], markis af. Se Russell. 
<b>Taviuni,</b> ö. Se Fidjiöarna, sp. 163. 
<b>Tavolara</b> (Bucina), en af Bucinariska öarna (se d. o.) på Sardiniens nordöstra kust, 7 km. lång, högst 1,5 km. bred, 6,12 kvkm., utgör en kalkstensklippa (ända till 555 m. hög) och ger näring åt vilda getter. Omkr. 150 inv., som företrädesvis lefva af fiske och bilda ett slags fristat, hvars själfständighet 1891 erkändes af Italien mot skyldighet att sköta fyren på öns nordöstra ända. I forntiden lämnade ön purpursnäckor och kallades <i>Buccina</i> l. <i>Bucciana.</i> 
<b>Tavoliere di Puglia</b> [pōlja]. Se Italien, sp. 1026. 
<b>Tavoy</b> [tāvå͡i']. 1. Distrikt i Nedre Burma, divisionen Tenasserim, mellan Siamviken och Bengaliska viken. 13,727 kvkm. 135,293 inv. (1911). Det är på tre sidor omgifvet af berg, på den östra af Bilauktaung, som med höjder af upp till 1,500 m. och täta skogar bildar en nästan ogenomtränglig barriär mellan brittiska och siamesiska området. Hufvudfloder äro Tenasserim och Tavoy. Skogar uppta 9/10 af distriktet. Hufvudsädet är ris. — 2. Hufvudstad i nämnda distrikt. 25,074 inv. (1911). 
<b>Tax</b> l. Taxhund (ty <i>dachshund,</i> af <i>dachs,</i> gräfsvin). Se Hunden, sp. 1311 samt fig. 2 o. 3 å pl. I. 
<b>Taxa</b> (mlat., af lat. <i>taxare,</i> uppskatta), viss föreskrifven afgiftsberäkning; af laglig myndighet åsätt, bestämdt pris på vissa saluartiklar och prestationer (jfr Järnvägstaxa); själfva prisstadgan. Om prästernas taxa se Taxen. 
<b>Taxaceæ,</b> <i>bot.</i>, växtfamilj af klassen <i>Coniferæ.</i> Kottebildningen är ofullkomlig. Honblomman består oftast af endast några få fruktblad, fröna äro bär- eller stenfruktartade. Hanblommorna ha 
page_number=297, index= - Taxaceae  - Taxales  - Taxameter  - Taxebyrå  - Taxen  - Taxera  - Taxeringskalender  - Taxeringskommitté  - Taxeringslängd  - Taxeringslängd 
2—6 ståndare. Bladen äro strödda, vanligen barrlika. De omkr. 70 hithörande träden och buskarna äro ständigt gröna och lefva i tempererade och subtropiska trakter. Familjen indelas i 3 underfam.: <i>Podocarpoideæ, Phyllocladoideæ</i> och <i>Taxoideæ.</i> Till den sistnämnda hör <i>Taxus</i> (se Idegran), den enda hos oss förekommande arten. Af några författare betraktas familjen som en särskild ordning, <i>Taxales.</i> G. L—m. 
<b>Taxales,</b> <i>bot.</i> Se Taxaceæ. 
<b>Taxameter</b> (af <i>taxa,</i> se d. o., och grek. <i>metron,</i> mått), en apparat (införd i Stockholm 1897) för kontroll vid åkning i åkardroskor. Den anger i en summa hvad den åkande skall betala dels efter väglängd, som tillryggalagts, dels efter den tid, som åkdonet stått till väntning. Apparaten erhåller sin drifkraft i förra fallet från hjulen, i det senare från ett i densamma befintligt urverk. Stundom kallas själfva den med sådan apparat försedda droskan eller droskbilen taxameter. 
<b>Taxebyrå,</b> <i>förv.</i> Se Järnvägsstyrelsen. 
<b>Taxen</b> l. Prästernas taxa, <i>kam.</i>, en i äldre tid prästerskapet i rikets gamla provinser pålagd årlig skatt till staten, rörande hvars tillkomst tillförlitliga underrättelser saknas. Den omtalas redan under de första åren af Gustaf I:s regering som ersättning för befrielse från borgläger eller inkvartering och upptogs från 1550-talet i jordeböckerna bland ord. räntan. Taxen fixerades genom resol. på prästerskapets besvär 28 juli 1634 i penningvärde, men har utgått på olika sätt i penningar eller i persedlar, hvilka senare löstes efter visst pris, stundom efter årliga markegången. Taxen utgjordes för alla pastorat på landet utom prebenden, dock ej i Jämtlands och Västernorrlands län samt vissa delar af Örebro och Gäfleborgs län; den motsvarades i Skåne af prästekallsskatten, i Blekinge och Halland af kungsskatten samt på Gottland och i Bohuslän af silfverskatten och kontributionen. I likhet med öfriga prästutlagor blef taxen jämlikt k. kung. 5 juni 1885 och lagen 2 dec. 1892 i samband med grundskatterna afskrifven och upphörde alltså med 1904 års ingång. A. W. D. 
<b>Taxera,</b> åsätta taxa (se d. o.), fastställa pris; värdera, uppskatta; belägga med afgift, åsätta bevillning, beskatta. Se Bevillningstaxering. 
<b>Taxeringskalender,</b> ett slags i Sverige på enskild väg utg. årlig uppslagsbok, som med ledning af de officiella taxeringslängderna meddelar alfabetiskt (efter tillnamnen) uppställda siffror för skattskyldiga medborgares taxering (dels för bevillnings-, dels för inkomst- och förmögenhetstaxeringen). Uppgifterna omfatta dock endast personer, som skatta för minst vissa 1,000-tals kr. inkomst, minimibeloppet satt olika högt för olika orter. Sådana kalendrar började utges 1905, och flera olika specialkalendrar ha sett dagen: för Stockholms stad, för län och för städer i riket, för hela Sverige o. s. v., allt till tjänst för nyfikna. I riksdagen ha flera gånger utan framgång väckts förslag om, att taxeringsuppgifterna måtte hållas hemliga. 
<b>Taxeringskommitté.</b> Se Taxeringsnämnd. 
<b>Taxeringslängd,</b> <i>förv.</i>, en för hvarje taxeringsdistrikt eller, där distrikt består af mer än en kommun, för hvarje kommun af taxeringsnämnden (se d. o.) upprättad förteckning öfver taxeringen dels af fast egendom, för hvilken bevillning erlägges, dels af staten m. fl. tillhörig fast egendom, för hvilken bevillning icke erlägges, dels ock till inkomstbevillning samt inkomst- och förmögenhetsskatt. Taxeringslängden öfver fast egendom, för hvilken bevillning erlägges, upptar den skattskyldiges namn, egendomens namn, nummer och mantal, uppgifter om senaste köpeskilling, hypoteksvärde och gällande brandförsäkringsvärde, det af taxeringsnämnden uppskattade värdet samt bevillningsbeloppet. Taxeringslängden öfver inkomstbevillningen samt inkomst- och förmögenhetsskatten upptar den skattskyldiges namn och titel eller yrke samt bostad, hans taxerade inkomst, medgifna afdrag, antalet barn, för hvilka afdrag egt rum, uträknad skatt samt bolags aktiekapital m. m. R. V. 
<b>Taxeringsnämnd,</b> <i>förv.</i>, en årligen tillsatt nämnd med uppgift att inom ett taxeringsdistrikt verkställa taxering af skattskyldigs inkomst och förmögenhet samt af fast egendoms värde. Jämlikt k. förordningen om taxeringsmyndigheter och förfarandet vid taxering 28 okt. 1910 skall hvarje kommun i allmänhet utgöra ett taxeringsdistrikt, men i kommuner, där flera taxeringsnämnder erfordras, eger K. M:ts befallningshafvande (i Stockholm Öfverståthållarämbetet) bestämma taxeringsnämndernas antal och taxeringsdistrikten. Två eller flera mindre kommuner kunna förenas till ett taxeringsdistrikt. Taxeringsnämnd utgöres af ordf. samt minst 4, högst 9 led.; utgöres ett taxeringsdistrikt af två eller flera kommuner, kan ledamöternas antal uppgå till 11. Ordf. och en led. förordnas af K. M:ts befallningshafvande. Öfriga led. väljas af stadsfullmäktige, allmän rådstuga, kommunalstämma eller kommunalfullmäktige. Valbar till led. är enhvar i orten boende person, som råder öfver sig och sitt gods, är i besittning af medborgerligt förtroende och som under året näst före det, då taxering sker, inom taxeringsdistriktet erlagt bevillning eller inkomst- och förmögenhetsskatt eller som i egenskap af arrendator af fast egendom i distriktet är kommunalt röstberättigad. Taxeringsnämnd sammanträder å tid, som af ordf. bestämmes, och bör ha afslutat sina arbeten, i länen senast 15 maj och i Stockholm senast 15 juni. För hvarje taxeringsdistrikt eller, där distrikt består af mer än en kommun, för hvarje kommun skola föras särskilda taxeringslängder dels öfver taxeringen af fast egendom, för hvilken bevillning erlägges, dels af sådan staten m. fl. tillhörig fast egendom, för hvilken bevillning icke erlägges (fastighetslängder), dels ock öfver taxeringen till inkomstbevillning samt inkomst- och förmögenhetsskatt (inkomstlängd). Det åligger taxeringsnämnden att införa i fastighetslängderna de taxeringsvärden, som blifvit af nämnden åsätta vederbörande fastigheter, och i inkomstlängden de skattskyldiges namn samt dels, i afseende å inkomstbevillningen, uppskattad inkomst, beloppet af medgifvet bevillningsfritt afdrag och den beskattningsbara inkomsten, dels ock, i fråga om inkomst- och förmögenhetsskatten, taxeradt belopp, antalet barn, för hvilka nedsättning eger rum, sammanlagda beloppet af medgifven nedsättning, skatteprocent i 
page_number=298, index= - Taxeringslängd  - Taxeringsvärde  - Taxhund  - Taxiark  - Taxidermi  - Taxikatin  - Taxil, Leo  - Taxiles  - Taxinge  - Taxinge-Näsby  - Taxis  - Taxodieae  - Taxodium distichum 
förekommande fall och det belopp, efter hvilket skatt utgår. Afskrifter af taxeringslängderna skola i viss föreskrifven ordning hållas de skattskyldige till handa. Den, som är missnöjd med taxeringsnämnds beslut, eger däri söka ändring hos pröfningsnämnden, genom besvär, som inges till K. M:ts befallningshafvande senast klockan tolf på dagen i länen 15 juli och i Stockholm 31 aug., eller, om helgdag då inträffar, nästföljande dag. Taxeringsnämnd eger ock bestämma det litertal brännvin, hvartill årets försäljning hos traktörer och gästgifvare eller vid tillfällig värdshusrörelse skall för beräkning af försäljningsafgift anses uppgå. Särskilda taxeringsnämnder föreskrefvos redan i 1739 och 1743 års bevillningsförordningar och skulle enligt den senare och de följande bevillningsförordningarna från 1700-talet i städerna utgöras af landshöfdingen jämte magistratspersonerna och några andra samt på landsbygden af landshöfdingen eller hans ställföreträdare, häradshöfdingen samt adjungerade af adel, präster och bönder, utsedda af landshöfdingen. I städerna utfördes taxeringsarbetet äfven under 1800-talet genom taxeringskommittéer, som utgjordes af valda medlemmar af adel, präster, ståndspersoner och borgare. På landsbygden infördes däremot genom 1810 års bevillningsförordning särskilda beredningskommittéer som första instans (se Bevillningsberedning), och taxeringskommittén, som var andra instans, skulle bestå af adelsmän, präster, bönder och ståndspersoner. Öfverståthållare och landshöfdingar voro själfskrifna ordf., tills genom 1841 års bevillningsförordning taxeringskommittéerna fingo rätt att själfva välja ordf. Genom 1861 års bevillningsförordning upphäfdes stånds- och klassfördelningens betydelse för taxeringskommitténs sammansättning. Denna förordning gjorde också taxeringskommittén till andra instans både i stad och å landsbygden, där från 1858 till 1861 lika litet som i stad någon bevillningsberedning funnits. Benämningen taxeringsnämnd upptogs först i 1883 års bevillningsförordning. Jfr Pröfningsnämnd. 1915 och följande år tillsattes för hvart län en särskild taxeringsnämnd för fastställande af den på särskilda af kriget framkallade inkomster lagda krigskonjunkturskatten. K. H. B. (R. V.) 
<b>Taxeringsvärde,</b> <i>förv.</i>, det för all svensk fast egendom af ortens taxeringsnämnd (se d. o.) fastställda penningvärde, hvarefter bevillning m. fl. skatter beräknas. Taxeringsvärdet afser att vara ett uttryck för fastighetens verkliga värde och bestämmes, jämlikt k. förordn, ang. bevillning af fast egendom samt af inkomst 28 okt. 1910, med ledning af: 1:o) jordbruksegendom tillhörande areal i åker, äng, skogs- eller betesmark jämte särskilda förmåner, såsom vattenfall, torfmosse, lastageplats och fiske äfvensom utsäde och kreatursbesättning m. m.; 2:o) egendomens vid verkställd värdering för erhållande af lån från hypoteksinrättning antagna värde, därest sådan värdering skett under näst föregående fem år; 3:o) köpeskillingen för egendom, som sålts under loppet af nästförutgångna fem år; 4:o) årliga hyres- eller arrendesumman för uthyrd eller bortarrenderad egendom; 5:o) brandförsäkringsvärdet å byggnader, som icke begagnas för jordbruket och dess binäringar; samt 6:0) läget och arealen af egendom i stad, köping eller därmed jämförlig ort. 
Allmän uppskattning af fast egendom eger rum 1918 och sedermera hvart femte år från nämnda år räknadt. Har under tiden mellan två på hvarandra följande allmänna fastighetstaxeringar brandförsäkringsvärdet å byggnader blifvit ökadt eller minskadt eller fast egendoms värde antingen genom ny- eller tillbyggnader, nya fabriksanläggningar eller andra inrättningar blifvit i betydligare mån förhöjdt eller genom skogsafverkning, nedrifning af byggnader, inträffad eldsvåda, vattenflöde eller annan dylik anledning märkligen minskats i förhållande till dess uppskattade värde, bör dock enligt förordningen detta värde jämkas efter de förändringar egendomen undergått. R. V. 
<b>Taxhund.</b> Se Tax. 
<b>Taxiark</b> (grek. <i>taxiarchos</i>), anförare för en större afdelning, <i>taxis,</i> i Aten manskapet från en <i>fyle.</i> Tio taxiarker valdes årligen. De ombestyrde äfven manskapets utskrifning och hade med rullföringen att göra. I det nya Grekland betyder ordet i den något förändrade formen <i>taxiarches</i> brigadgeneral. J. C. 
<b>Taxidermi</b> (af grek. <i>taxis,</i> uppställning, och <i>derma,</i> hud). Se Uppstoppning. 
<b>Taxikatin,</b> <i>kem.</i>, en i barr af idegran (<i>Taxus</i>) förekommande glykosid, af sammansättningen C13 H22 O7 + 2H2O. Den bildar färglösa kristallnålar af svagt bitter smak, hvilka äro lösliga i vatten och alkohol, men ej i eter. K. A. V—g. 
<b>Taxil,</b> Léo, pseudonym för Gabriel Jogand-Pagès, fransk skriftställare och svindlare, f. 1854, d. 1907. T. skref tidningsuppsatser och förmenta historiska verk, till en del af skandalös art, mot påfvar och prästerskap, hvarjämte han bildade en hel del fritänkarföreningar. Men då denna förvärfskälla började sina, omvände han sig helt plötsligt 1884 och började skrifva gemena arbeten om och mot de antiklerikale franske frimurarna, ur hvilket samfund han blifvit utstött på grund af litterärt bedrägeri, och uppfann om dem de vildaste historier om djäfvulsdyrkan o. s. v. efter mönstret af de anklagelser, som en gång i början af 1200-talet utslungats mot tempelherrarna. Men ännu en gång slog han öfver och förklarade 1897, att hans anfall mot de andlige endast varit en mystifikation och att hans historier om frimurarna voro ren dikt. 
<b>Taxiles</b> hette en indisk furste, som blef Alexander den stores bundsförvant och hvars rike var beläget mellan Indus och Hydaspes. T. var motståndare till Poros. Hufvudorten i T:s rike hette Taxila (nu Rawalpindi, se d. o.). J. C. 
<b>Taxinge,</b> socken i Södermanlands län, Selebo härad. 4,242 har. 571 inv. (1917). Annex till Mariefreds stad, Strängnäs stift, domprosteriet. 
<b>Taxinge-Näsby.</b> Se Näsby 2. 
<b>Taxis</b> (grek., "iordningställande"). 1. Se Retorik, sp. 1493. — 2. <i>Med.</i>, ett bråcks införande. Se Bråck, sp. 401. 
<b>Taxodieæ,</b> <i>bot.</i> Se Pinaceæ, sp. 891. 
<b>Taxodium distichum</b> Rich., Sumpcypressen, <i>bot.</i>, ett barrträd af fam. <i>Taxodieæ,</i> förekommande i norra Amerika, från Delaware, vid 38° 51′ n. br. söderut till Florida och därifrån mot v. genom Louisiana och Texas till 
page_number=299, index= - Taxodium distichum  - Taxus  - Tay  - Tayabas  - Taygete  - Taygeton  - Tayler, Frederick  - Taylor, Rowland  - Taylor, Jeremy 
Mexico ända till 17° n. br. Trädet når en höjd af 27—40 m. med en tjocklek vid basen af 8—13 m., den senare sålunda relativt stor i förhållande till höjden. Barren äro korta, tunna, tvåsidigt ställda på 1,5—15 cm. långa, affallande kortskott. Grönskan är mindre dunkel än hos andra barrträd, och bladen bli om hösten före fällningen mörkröda. Kottarna ha en mindre valnöts storlek. — Såsom af namnet anges, växer trädet i sumptrakter, kärr, på flodstränder o. s. v., mången gång långt ut i vattnet. Hos större träd uppskjuta ofta från rötterna egendomliga koniska knölar, hvilkas höjd kan nå öfver 1/2 m., med en diameter af 1 1/2 m. De äro ihåliga och användas stundom af de södra staternas negrer till bikupor. Sumpcypressen trifs väl i södra och vissa delar af mellersta Europa, särskildt i England. Under tertiärtiden hade den vidsträckt utbredning. Den eller en ytterst närstående art (<i>Taxodium distichum miocenum</i>) fanns då äfven i Asien, Europa, på Spetsbergen och Grönland, ja t. o. m. på Grinnel-land, endast 8 breddgrader från nordpolen. I Mexico finnes lefvande en annan art af sumpcypressen, den mexikanska (<i>Taxodium mexicanum</i>). Den är ej så härdig som den förra, men är större än denna, och man känner ett exemplar, hvars omkrets vid basen är 34 m. Historiskt intresse har det träd af denna art (se fig. 3 i art. Mexico, sp. 350), som står i Chapultepecs trädgård nära Mexico; det kallades af Humboldt Montezumas sumpcypress (<i>Taxodium Montezumæ</i>) och är det träd, under hvilket Cortez uppehöll sig den natt, då spanjorerna utdrifvits ur staden ("la noche triste"). A. G. N. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td><i>Taxodium distichum</i> (sumpcypress). <i>A</i> klase medhanblommor, vid basen äfven två honblommor, <i>B</i> gren medtvå bladbärande kortskott (det ena ofullständigttecknadt) samt i toppen honblommor, <i>C</i> kotte.</tr></table> 
<b>Taxus</b> L., <i>bot.</i> Se Idegran och Fröhylle. 
<b>Tay</b> [te͡i'], Skottlands längsta och Brittiska öarnas vattenrikaste flod, har sina källor på 1,130 m. höjd på norra sidan af Ben Lui på gränsen mellan grefskapen Argyle och Perth, och kallas i sitt öfversta lopp (11 km.) Fillan. Sedan den bildat Loch Dochart, heter den Dochart (21 km.), tills den på 168 m. höjd, 40 km. från sina källor inträder i Loch Tay (7,25 km. lång, 800—1,600 m. bred, 26,5 kvkm., 108 m. ö. h.), hvarefter den bär namnet Tay. Under sitt nedre lopp upptar den fr. v. Lyon, Tummel och Isla, fr. h. Bran, Almond och Earn. Nedanför Perth vidgar floden sig till ett 40 km. långt æstuarium, Firth of Tay, hvilket s. om udden Buddon ness (med fyr) faller ut i Nordsjön. Flodens längd till Perth, dit fartyg om 200 ton kunna gå upp, är 153 km., dess flodområde omkr. 6,200 kvkm. Dess flöden äro somliga år våldsamma och förhärjande; i medeltal för den 7,726 kbm. i sek. Vid Dundee går en 1882—87 byggd 3,171 m. lång järnvägsbro öfver æstuariet. En äldre bro på samma ställe öppnades för trafik 31 maj 1878, men instörtade 28 dec. 1879, hvarvid ett helt järnvägståg begrofs i vågorna. Omkr. 22 km. utanför mynningen ligger Bell Rocks ryktbara fyrtorn. 
<b>Tayabas,</b> stad i prov. T. på ön Luzon bland Filippinerna, 13 km. n. om Lucena, vid foten af den slocknade vulkanen Banajao. 14,740 inv. (1903). Ris- och kokosodling. 
<b>Taygete,</b> <i>astron.</i> Se Plejaderna. 
<b>Taygeton</b> l. Taygetos (grek. <i>Ταΰγετον</i> l. <i>Ταΰγετος,</i> lat. <i>Taygetus</i>), i det nuv. folkspråket Pentedaktylon ("femfingersberget"), en vild, fordom till större delen skogbevuxen bergskedja på Peloponnesos (Grekland). Den utgrenar sig från det i n. liggande arkadiska höglandet och utlöper mot s. i Kap Matapan (fordom Tainaron). Dess kam bildar gränsen mellan landskapen Lakonien i ö. och Messenien i v. (se fig. 1 i art. Sparta). Största höjden öfver hafvet är 2.409 m. (Hagios Elias). A. M. A. 
<b>Tayler</b> [te͡i'lə], Frederick, engelsk målare, f. 1804, d. 1889, studerade vid akademien i London, i Italien och Paris, där han tog intryck af Géricault. Han blef jaktmålare, oftast i akvarell, och tog mestadels sina motiv från de skotska högländerna. Af hans arbeten (flera finnas i Victoria- och Albertmuseet) må nämnas <i>Utterjakt i Högländerna, Falkjakt, Måltid i skogen</i> och <i>Jakt under Georg II:s tid.</i> 1858—71 var han president för akvarellisternas sällskap i London. C. R. N.* 
<b>Taylor</b> [te͡i'lə], Rowland, engelsk protestantisk martyr, d. 1555, blef som protestant 1540 Cranmers kaplan och 1551 kansler hos biskop Ridley. Han synes ha försvarat lady Jane Greys sak mot drottning Maria, häktades omedelbart och brändes i febr. 1555 nära Hadleigh. Hans fasta karaktär hade gjort stort intryck på hans samtida, och han är ihågkommen i många folkliga ballader. Se Th. Q. Stow, "Memoirs of R. T." (1833). Hj. H—t, 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [te͡i'lə], Jeremy, en af Englands främsta prosaister under 1600-talet, dess förnämste predikant före Tillotson och en af dess mest europeiskt lästa uppbyggelseförfattare, f. 1613 i Cambridge, d. 1667, var först vikarierande predikant vid S:t Paulskyrkan i London. Som sådan tilldrog han sig Lauds uppmärksamhet och utnämndes 1635 till fellow vid All souls' college i Oxford och 1638 till kyrkoherde i Uppingham samt gjordes af Laud till Karl I:s hofpredikant. Som sådan 
page_number=300, index= - Taylor, Jeremy  - Taylor, Brook  - Taylor, William  - Taylor, Zachary 
bekämpade han med sjudande ifver den kalvinska puritanismen och försvarade det anglikanska kyrkoväsendet. Han åtföljde konungen under det borgerliga kriget. Tiden under och närmast efter detta krig blef för T. högst bekymmersam, och han satt flera gånger i fängelse. En tid fick han förvärfva sitt uppehälle som privatkaplan på Golden Grove i Wales. Härunder skref han sin berömda, på egna lidandeserfarenheter byggda <i>Liberty of prophesying</i> (1646), som blef liksom en programskrift för den högkyrkliga lösen "comprehension": vidtfamnande tolerans i fråga om dogmatiska åskådningar och formuleringar, men kraf på sträng konformitet i författning och kult. Det är oförnuftigt att föreskrifva någon annan hans tro; vikten bör läggas på praktisk social och religiös verksamhet. I sitt eget arbete gaf han exempel härpå; dogmatiskt var han halft heretiker med sin pelagianska arfsyndslära, men som hufvuduppgift tog han att författa praktiska uppbyggelseskrifter. De förnämsta voro <i>The rule and exercises for holy living</i> (1650) och <i>The rule and exercises for holy dying</i> (1651); de öfva än i dag på åtskilliga språk sitt inflytande. T. visar sig här påverkad af den då starka mystiska strömningen i England. Genom Stuartarnas restauration förändrades hans ställning h. o. h. 1660 utnämnde Karl II honom till biskop i Down and Connor (Irland). 1661 blef han vicekansler för universitetet i Dublin och medlem af Irlands Privy council. Hans högkyrklighet gick ända till stor mottaglighet för katolska inflytanden, särskildt i hans asketisk-pastorala verksamhet. Hans mest betydande verk, <i>The rule of conscience</i> (1660), blef den engelska kyrkans omfångsrikaste kasuistik och fann sin största spridning i katolsk biktpraxis. T. drog sig ej heller för att öfversatta en spansk jesuit Nierembergs verk till engelska. Äfven som biskop betonade dock T. alltid, att han var protestant; mot romanismens hotande frammarsch i England skref han <i>Dissuasive from popery</i> (1664—67). S. D. Coleridge var starkt påverkad af T. — Hans samlade verk utgåfvos af biskop R. Heber 1822 (ny rev. uppl. i 10 bd 1847—54). Se E. Gosse, "Life of J. T." (1904), och Hj. Holmquist, "Engelsk högkyrka, lågkyrka, frikyrka" (1916). Hj. H—t. 
<b>Taylor</b> [te͡i'lə], Brook, engelsk matematiker, f. 1685 i Edmonton, d. 1731 i London, egnade sig till en början icke endast åt matematiken, utan äfven åt musiken, målarkonsten och skönlitteraturen. Han blef juris doktor i Cambridge 1714 och s. å. sekreterare för Royal society, men måste redan 1718 för sjuklighet lämna denna befattning och lefde sedan som privatman. T. var en af sin tids mest framstående matematiker och deltog ifrigt i de lärda strider, som under början af 1700-talet utkämpades mellan den engelska och den tyska skolan inom den högre analysen. Hans förnämsta arbete är <i>Methodus incrementorum directa et inversa</i> (1715; ny titeluppl. 1717; omtryckt 1862), hvilket innehåller en framställning af differential- och differens- samt integralkalkylen äfvensom tillämpning häraf på åtskilliga geometriska och mekaniska frågor, särskildt beträffande vibrerande strängars rörelse och ljusstrålens väg genom ett olikartadt medium. Detta arbete, i hvilket bl. a. det s. k. Taylors teorem (se d. o.) förekommer, vittnar om stort skarpsinne och matematisk begåfning, men på grund af det ytterst svårfattliga och knapphändiga framställningssättet lyckades det icke tillvinna sig någon större läsekrets. För öfrigt författade T. flera afhandlingar i "Philosophical transactions" af matematiskt, mekaniskt och fysiskt innehåll samt ett par arbeten i perspektivläran. I handskrift efterlämnade han åtskilliga filosofiska och teologiska afhandlingar, af hvilka <i>Contemplatio philosophica</i> utgafs 1793. (I. F.) 
<b>Taylor</b> [te͡i'lə], William, engelsk författare, f. 1765, d, 1836, verkade ifrigt och framgångsrikt för att göra den tyska litteraturen känd i England, dels genom öfversättningar (Bürgers "Lenore", Lessings "Nathan der weise", Goethes "Iphigenia in Tauris" m. fl.), dels genom kritiska och litteraturhistoriska tidskriftsartiklar m. m., bl. a. <i>Historic survey of german poetry</i> (3 bd, 1828—30). Se arbeten om T. af J. W. Robberds (2 bd, 1843) och G. Herzfeld (1897). R—n B. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [te͡i'lə]. 1. Zachary T., general, Förenta staternas tolfte president, f. 24 sept. 1784 i Orange county, Virginia, d. 9 juli 1850 i Washington, var son till en veteran från frihetskriget, blef 1808 löjtnant i nordamerikanska armén och utmärkte sig som kapten 1812 genom sitt tappra försvar af Fort Harrison i Wabash-dalen i Indiana mot indianerna. För denna bragd befordrades han s. å. till major, blef 1832 öfverste och tog framstående del i kriget mot indianhöfdingen "Svarta höken" s. å. 1838 blef T. brigadgeneral och öfverbefälhafvare i Florida, där han två år tidigare ledt fälttåget mot seminolerna; 1840 blef han chef för arméns sydvästra fördelning. T. sändes 1845 af presidenten Polk att försvara Texas, som s. å. förklarats tillhöra Förenta staterna fram till gränsfloden Rio Grande, medan mexikanerna räknade floden Nueces som Texas' gräns. T. afslog därför 1846 en mexikansk fordran, att han skulle draga sina trupper tillbaka bortom Nueces, och vann 8—9 maj en lysande seger öfver den mexikanske generalen Arista vid Palo Alto, hvarefter han 18 maj besatte Matamoras. Han beordrades (aug.) att inrycka på mexikanskt område, besatte (sept.) Monterey och slöt med mexikanerna ett stillestånd, som emellertid kasserades af regeringen i Washington. Mot T:s råd bestämde sig presidenten Polk för en frammarsch från Vera Cruz mot Mexicos hufvudstad och öfverflyttade till ledaren för denna expedition, general Scott, en stor del af T:s trupper. Den mexikanske generalen Santa Anna sökte draga fördel däraf genom ett plötsligt anfall mot T:s försvagade armé, men blef i grund slagen af T. vid Buena Vista (22 febr. 1847). Segern gjorde T. ytterst populär, och whigpartiet beslöt därför att uppställa honom som 
page_number=301, index= - Taylor, Zachary  - Taylor, Richard  - Taylor, Nathaniel William  - Taylor, Isaac  - Taylor, Isidore Severin Justin  - Taylor, sir Henry  - Taylor, John  - Taylor, Philip Meadows 
kandidat vid presidentvalet 1848. T. hade dittills fullständigt stått fjärran från det politiska lifvet; hans egenskap af stor plantage- och slafegare och familjeförbindelser med sydstatsdemokraternas ledare Jefferson Davis skaffade honom många röster äfven bland demokraterna i södern, och han vann därför seger öfver sin demokratiske motkandidat Cass. Som president sökte T. föra en från partihänsyn frigjord nationell politik, och han förhöll sig 1850 klokt afvisande mot Clays försök att lösa slaffrågan genom en i längden ohållbar och nya farliga konfliktämnen skapande kompromiss. Innan beslut därom hunnit fattas, afled emellertid T. efter en kort sjukdom. Biogr. af O. O. Howard (1892) och J. F. Rhodes, "History of the United states from... 1850", I (1893). 
2. Richard T., den föregåendes son, general, f. 1826, d. 1879, inträdde vid inbördeskrigets utbrott 1861 i sydstaternas armé, var brigadchef under "Stonewall" Jackson i dennes berömda Shenandoah-fälttåg, besegrade 8 april 1864 vid Sabine Cross Roads nordstatsgeneralen N. P. Banks, men förlorade det mesta af segerns frukter genom nederlaget vid Pleasant hill följande dag. Han försvarade i det längsta Alabama och Mississippi, men måste 4 maj 1865 kapitulera för general Canby. Sydstaternas olycksöden efter kriget behandlar han i <i>Destruction and reconstruction</i> (1879). 1—2. V. S—g. 
<b>Taylor</b> [te͡i'lə], Nathaniel William, amerikansk teolog, f. 1786 i New Milford, Connecticut, d. 1858, tillhörde kongregationalisterna och medverkade till att göra dessa till den ledande denominationen i Förenta staterna i fråga om teologisk bildning. Som kongregationalist af gamla stammen representerade han sträng kalvinism. Från 1822 till sin död var han professor i didaktisk teologi vid Yale och verkade skolbildande. Dock utgaf han föga teologisk vetenskap; mest spridda blefvo hans <i>Practical sermons</i> (1858). Hj. H—t. 
<b>Taylor</b> [te͡i'lə], Isaac, engelsk teologisk och populärfilosofisk författare, f. 1787, d. 1865, fick betydelse som vägröjare för Oxfordrörelsen genom att draga fram studiet af patristiken. Emot Oxfordrörelsen och dess traktater polemiserade han dock och sökte visa, att 300-talets katolska kyrka ingalunda bevarat apostlarnas lära och ordning ofördärfvade. Hans böcker om dagens religiösa problem gingo ofta i många uppl. Hj. H—t. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [telå̄r], Isidore Séverin Justin, baron, fransk konstvän och reseskildrare, f. 1789 i Bruxelles, d. 1879 i Paris, var son till en fransman af engelsk härkomst, egnade sig åt litteratur och målarkonst, blef officer 1814 och utmärkte sig under fälttåget i Spanien 1823. Sedan han 1824 tagit afsked med skvadronchefs rang, blef han 1825 k. kommissarie vid Théâtre français, där han införde sorgfällig iscensättning och sökte försona den klassiska skolan med den romantiska. Som emissarie till Egypten lyckades han åt franska staten förvärfva Luksor-obelisken m. m., och af Ludvig Filip skickades han till Spanien för att återbörda en del af de konstskatter, som de allierade tagit från Paris 1814. Sedermera företog han resor i södra Europa och Levanten för att rikta franska museer med fornminnen och konstskatter, hvarjämte han arbetade på bevarandet af medeltida minnesmärken i Frankrike. T. skapade och styrde understödsföreningar för artister och författare, för industriella uppfinnare och lärare. Det var T., som anordnade och presiderade vid den internationella sångartäflan i Paris vid 1867 års världsutställning, då Uppsalastudenternas kör vann första priset. Han blef 1847 medlem af konstakademien i Paris och 1869 senator. Förutom dramatiska arbeten författade T. lifliga reseskildringar. Främst bland hans arbeten står det af utmärkta konstnärer illustrerade <i>Voyages pittoresques et romantiques dans l'ancienne France</i> (24 bd, 1820—63). 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [te͡i'lə], sir Henry, engelsk dramatiker, f. 18 okt. 1800, d. 27 mars 1866, blef 1823 utgifvare af "London magazine" och fick 1824 en väl aflönad samt verkligt inflytelserik syssla vid kolonialministeriet, där han bl. a. tog verksam del i lagstiftningen om negerslafveriets afskaffande inom brittiska riket 1833. Han erhöll 1869 knightvärdighet. T. var intim vän till Wordsworth och Southey samt diktade själf fem dramer, bland hvilka <i>Philip van Artevelde</i> (1834) rönte ovanlig framgång. Vidare märkes af honom en essaysamling, <i>The statesman</i> (1836). T:s arbeten utgåfvos i 5 bd 1877—78. Postumt utgåfvos hans <i>Autobiography</i> (2 bd, 1885) och <i>Correspondence</i> (1888). (V. S—g.) 
<b>Taylor</b> [te͡i'lə], John, mormonchef, f. 1808 i England, d. 1887, anslöt sig till metodistkyrkan och emigrerade 1832 till Canada. Efter åhörandet af en mormonpredikan där öfvergick han till mormonismen. Därefter flyttade han till Förenta staterna och blef en af mormonernas tolf "apostlar". Under tjugu år verkade han som mormon-missionär i Storbritannien och Frankrike. Han utgaf mormonboken i tyska och franska öfv. samt var en af de delegerade, hvilka hos kongressen anhöllo om Utahs upptagande som stat i unionen. T. efterträdde Brigham Young som mormonkyrkans president 1877. Ifrig försvarare af månggiftet, blef han 1885 själf anklagad för denna förbrytelse. Efter den tiden höll han sig undan för att undvika häktning. — Se E. Meyer, "Mormonerna" (sv. öfv. 1914). (Hj. H—t.) 
<b>Taylor</b> [te͡i'lə], Philip Meadows, anglo-indisk administratör, författare, f. 25 sept. 1808 
page_number=302, index= - Taylor, Philip Meadows  - Taylor, Tom  - Taylor, Bayard  - Taylor, Isaac  - Taylor, James Hudson 
i Liverpool, d. 13 maj 1876 i Mentone, kom 1823 till Indien som kontorist, fick 1824 anställning i nizamens af Haidarabad armé, blef kort därefter civil ämbetsman i dennes tjänst och verkade där ända till 1858, bl. a. lång tid som styresman öfver Shorapore under rajans minderårighet. Han lämnade 1860 Indien efter att de sista åren där ha som kronans kommissarie styrt "Western ceded districts", ett väldigt område med en befolkning om 5 mill. pers. T. förvärfvade under sin långa verksamhet i Indien enastående kunskap om de sydindiska folkstammarnas språk, lagar, kultur och känslolif. Af stort kulturhistoriskt värde är hans indiska roman <i>Confessions of a thug</i> (1840), som följdes af fem andra med ämnen från skilda tider af indisk historia. Därjämte var T. korrespondent till "Times" 1840—53 och utgaf <i>Student's manual of the history of India</i> (1870). Hans dotter utgaf T:s <i>The story of my life</i> (1877). V. S—g. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [te͡i’lə], Tom, engelsk dramatiker, f. 1817, d. 1880, studerade med utmärkelse vid Glasgows och Cambridges universitet, var några år professor i engelska litteraturen vid University college i London, men blef 1845 advokat och 1850 sekreterare vid hälsovårdskollegiet. Han öfvertog 1874 redaktionen af "Punch". T. författade ett hundratal teaterpjäser, bland hvilka många voro på sin tid synnerligen uppburna i England. Här må nämnas <i>Still water runs deep</i> (1855), <i>Our american cousin</i> (1858), <i>The contested election</i> (1859) samt de historiska dramerna <i>Joan of Arc</i> och <i>'Twixt axe and crown.</i> T. var i flera år konstkritiker i "Times". (R—n B.) 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [te͡i’lə], Bayard, nordamerikansk reseskildrare och skald, f. 1825 i Pennsylvania, d. 1878 i Berlin, genomvandrade 1844—46 delar af England, Frankrike, Tyskland och Italien, upptogs 1848 i redaktionen af "The New York tribune", gjorde 1849 en färd genom det nya guldlandet Kalifornien och tog hemvägen genom Mexico, reste 1851 uppför Nilen och såg sig om i västra Asien, sträckte 1852—53 kosan till Indien, Kina och (med Perrys expedition) till Japan, 1856 till Sverige och 1858 till Grekland samt besökte 1874 Egypten och Island (vid detta lands 1000-årsfest). Han var 1863—64 Förenta staternas chargé d'affaires i Petersburg och utnämndes 1878 till Unionens minister i Berlin. — T. hade ovanlig framgång med sina reseskildringar, hvilka först offentliggjordes i bref till hans tidning och därefter i bokform. Här må nämnas <i>Views afoot</i> (1846), <i>El Dorado</i> (1850), <i>A journey to Central Africa</i> (1854), <i>A visit to India, China, and Japan</i> (1855), alla i många uppl., och <i>Northern travel</i> (1857; "Nordisk resa", 1859). Bland T:s diktsamlingar må nämnas <i>Book of romances, lyrics, and songs</i> (1851), <i>Poems of the orient</i> (1854), hans bäst lyckade dikter, <i>Poems of home and travel</i> (1855), <i>The poet's journal</i> (1862) och den ståtliga jubelfestdikten <i>The national ode</i> (1876). Större diktverk i dramatisk form äro <i>The masque of the gods</i> (1872), <i>The prophet</i> (1874, om mormonismen) och den af Goethes "Faust" starkt påverkade <i>Prince Deukalion</i> (1877). I hans tennysonska idyll <i>Lars</i> (1873) är ämnet skandinaviskt. T:s dikter äro välklingande och färgrika samt ega ofta en filosofisk lyftning, som påminner om Shelley. Längst skall dock T:s namn bevaras genom hans ypperliga öfv. af Goethes "Faust" (bägge delarna, 1870—71). Han skref dessutom några noveller och ett par insiktsfulla kritiska arbeten (<i>Studies in german literature,</i> 1879) m. m. T. utgaf i 16 bd sina <i>Complete works</i> 1870—78. Af T:s reseskildringar öfversattes också ett band 1862, "Hemma och borta". Hans biografi och brefväxling (<i>Life and letters</i>) utgåfvos 1884 i 2 bd. (R—n B.) 
<b>Taylor</b> [te͡i’lə], Isaac, engelsk präst och filolog, f. 1829, d. 18 okt. 1901, sedan 1885 domherre i York, skref värdefulla arbeten om ortnamn (<i>Words and places,</i> 1864; flera uppl.), om etruskiska språket, hvilket han ansåg vara ett agglutinerande icke-ariskt språk (<i>Etruscan researches,</i> 1874, m. m. ), samt om olika alfabets upprinnelse. I <i>Greeks and goths, a study on the runes</i> (1879) vill han visa, att runorna utvecklats ur ett tidigt grekiskt alfabet, som goterna vid Weichsel erhållit från grekiska kolonier vid Svarta hafvet, och i det stora arbetet <i>The alphabet</i> (2 bd, 1883. ny rev. uppl. 1901) leder han alla alfabet tillbaka till en primitiv skrift, som fenicierna skulle ha utvecklat ur egypternas hieratiska skrift. T. kallades till hedersdoktor i Edinburgh 1879 och i Cambridge 1885. 
<table class="il"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [te͡i’lə], James Hudson, engelsk missionär, f. 21 maj 1832, d. 3 juni 1905, egnade sig i ungdomen åt medicinska studier med afsikt att senare gå ut till Kina. 1853 gingo hans planer i verkställighet, då han utsändes till Kina af det nyss förut, på Gützlaffs initiativ stiftade Kinas evangelisationssällskap. 1856 började T. ett framgångsrikt arbete i Ning-po. Snart nog bröt han förbindelsen med sitt sällskap på grund af dess dåliga affärer. Det skuldsatte sig för att aflöna missionärerna, men för T. var skuldsättning förbjudet i Guds ord. Han beslöt att 
page_number=303, index= - Taylor, James Hudson  - Taylor, George  - Taylor, Frederick Winslow 
allenast lita till Guds hjälp. 1860—65 vistades T. på grund af försvagad hälsa i England. Sistnämnda år stiftade han <i>China inland mission</i> med ganska egendomliga grundsatser. Emot tidens enligt hans uppfattning mekaniserade missionspraxis ville han grundlägga en trosmission. Af missionsarbetarna, män och kvinnor, kräfdes ingen utbildning, blott lefvande tro. Aldrig fick sällskapet sätta sig i skuld. Endast Gud, men icke människor fick man bedja om penningar. Arbetet lades på allmän evangelisk grundval, i det arbetare från alla denominationer hälsades välkomna. Hufvuduppgiften var evangelisation af det inre af Kina, d. v. s. ordets förkunnande genom kringresande sändebud. Bakom låg en eskatologisk tankegång, som på 1840-talet uppkommit i England och af hvilken äfven T. tidigt gripits, den nämligen, att man genom att förkunna evangeliet för hedningarna så skyndsamt som möjligt skulle kunna påskynda Kristi ankomst, detta i enlighet med den tolkning man gaf åt Matt. 24: 14. Man var behärskad af en ganska naiv bibel- och inspirationstro. T., som var en storslagen religiös personlighet, en ovanlig trons och bönens man, rönte stor framgång, när han framställde sina tankar och planer. 1866 kunde han med en skara medhjälpare afresa till Kina. Småningom lyckades man tränga in i det inre af landet, på allvar dock först efter 1876. Under sitt andra årtionde gjorde missionen jättesteg framåt och fick med tiden filialer i Nord-Amerika, Schweiz, Tyskland, Sverige, Norge och Finland. Ett utomordentligt krafttillskott erhöll den 1884 genom den s. k. Sjustjärnan i Cambridge, sju studenter i framstående ställning, som erbjödo missionen sin tjänst. De engelska och amerikanska universitetens uppmärksamhet fästes därmed på densamma. T. och China inlandmissionen ha gjort en synnerligen stor insats i 1800-talets Kina mission liksom i missionen öfver hufvud. Den egendomliga troskaraktären har med tiden modifierats, och man har, med klarnande blick för det fasta missionsarbetets betydelse, alltmer närmat sig hittills f. ö. vedertagna missionsprinciper. Med rätta räknas T. som en af missionens stormän. E. M. R. 
<b>Taylor,</b> George  [djå̄'dʃ te͡i'lə], pseudonym. Se Hausrath, A., sp. 108. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Taylor</b> [te͡i'lə], Frederick Winslow, amerikansk ingenjör, f. 20 mars 1856 i Germantown, Pennsylvania, d. 21 mars 1915 i Philadelphia, aflade maskiningenjörsexamen vid Stevens Inst. Tech. 1883 och förvärfvade doctor of science-grad vid Pennsylvania university 1906. T. började sin tekniska verksamhet som arbetare vid Midvale steel c:os maskinverkstad 1878 Han hade där tillfälle att se, hur arbetskamraterna, medvetet och omedvetet, begränsade sin arbetsprestation till vida under, hvad de utan att öfveranstränga sig själfva eller maskinerna kunnat åstadkomma. Mot detta slöseri med produktionsmöjligheterna, hvilka han riktigt identifierade med möjligheterna att betala hög arbetslön, reagerade T. kraftigt med det resultat, att han kom i åtskilliga konflikter med sina kamrater, under det att å andra sidan arbetsbefälet uppmärksammade honom, så att han snart blef befordrad till förman. När T. i sin nya ställning sökte verka för arbetsintensitetens höjande och därvid ständigt stötte på motstånd, mognade hos honom alltmer den öfvertygelsen, att en af grundorsakerna till arbetarnas önskan att hålla nere produktionen var svårigheten att bestämma, huru mycket arbete man rätteligen kunde fordra per dag af hvarje arbetare och maskin. Härigenom alstrades ett osäkerhetstillstånd, som resulterade i å ena sidan konstladt nedhållande af arbetsproduktionen och å andra sidan nedsättningar af ackordsprisen. Äfven konstaterade T., att t. o. m. i de fall, då arbetaren verkligen bemödade sig att göra sitt bästa, det visst ej var säkert, att bästa resultat erhölls, utan ofta kunde ett vida större dagligt arbete medhinnas, utan att arbetaren tröttades mera, om han blott förstod att på rationellt sätt använda sin arbetskraft. För att om möjligt utreda dessa förhållanden utverkade T. sig tillstånd att utföra vetenskapliga undersökningar öfver villkoren för bästa möjliga arbetseffektivitet, och dessa utfördes dels beträffande arbetarna, dels beträffande arbetsmaskinerna. Vid de förstnämnda undersökningarna gällde det att utfinna, hur den mänskliga organismen skall belastas samt hur hvila och arbete skola fördelas, för att det totala arbetsresultatet under en dag skall bli det största möjliga, utan att organismen öfveranstränges. De senare undersökningarna hade till ändamål att utröna det samband mellan de på en arbetsmaskins arbetshastighet inverkande faktorerna, som gaf snabbaste arbete. Så skulle t. ex. vid svarfning bestämmas gynnsammaste hastighet, spåndjup, spåntjocklek, stålform m. m. Dessa undersökningar fortsattes under lång tid och gåfvo till resultat vissa regler och formler, som, om de också ej äro vetenskapligt exakta och allmängiltiga, dock gåfvo synnerligen värdefulla hållpunkter vid hithörande frågors afgörande. T:s undersökningar ha fullföljts och vidare utvecklats af ett stort antal andra personer. Sina teorier och forskningsresultat framlade han bl. a. i <i>On the art of cutting metals</i> (1906) samt <i>The principles of scientific management</i> (1911; "Rationell arbetsledning", 1913). 
Vid sina bemödanden att omsätta de på experimentell väg funna resultaten i praktiken utarbetade T. småningom det s. k. Taylorsystemet. Detta system, som ingalunda får förblandas med de s. k. aflöningssystemen (premiesystem), åsyftar i största allmänhet att höja den mänskliga arbetskraftens effektivitet på alla områden. Hittills har dock knappast annat än det industriella kroppsarbetet (inberäknadt afsynings- och justeringsarbeten o. d.) blifvit föremål för behandling, ehuru lofvande försök blifvit gjorda att utsträcka området, exempelvis till kontorsarbete m. m. Det bygger på följande grundprinciper: 1. <i>Noggrant personval.</i> Det gäller att 
page_number=304, index= - Taylor, Frederick Winslow  - Taylors rörfotometer  - Taylors teorem  - Taylorsystemet  - Taylor-White-stål  - Tayport  - Tayug  - Tazett  - Ta'zije 
utröna, hvilka personer på grund af sina fysiska och psykiska egenskaper äro lämpade för ett visst slags arbete. Härvid tas ofta den moderna experimentella psykologien till hjälp. Det gäller att sätta en stark och uthållig, men ointelligent person på tungt, enformigt arbete, en person med snabb uppfattning på afsyningsarbete o. s. v. 2. <i>Inlärandet af mest effektiva arbetssätt.</i> Den person, som skall utföra ett visst arbete, skall uppläras till att göra detta på bästa sätt. Den gamla erfarenhet, som inom de flesta yrken förefinnes, är föga annat än slentrian, som vanligen ger ett synnerligen oeffektivt arbete. En grofarbetare skall lära sig att afpassa storleken af sin muskelansträngning samt hvilopauser m. m. i enlighet med det, som försöken visat vara det bästa. En svarfvare skall lära sig att använda mest ekonomiska skärhastigheter, spåndjup m. m. samt att tillse, att ingen del af arbetstiden onyttig går bort. Då arbetarna vanligen ej själfva kunna utfinna det bästa, måste detta på förhand beräknas af arbetsledningen, hvarefter arbetarna endast ha att följa en bestämd plan. För detta ändamål göras för hvart arbete noggranna studier af tid och rörelser, så att hvarje handgrepp skall bli så föga tröttande och så effektivt som möjligt. 3. <i>Hög aflöning.</i> Arbetarna skola erhålla en lön, som öfverstiger den, som kunde betalas under de gamla förhållandena, så att fördelarna af det nya systemet fördelas på båda parterna, arbetsgifvaren och arbetaren. Taylorsystemet har, där det blifvit förståndigt genomfördt, visat sig mycket fördelaktigt, i det att arbetslönerna kunnat betydligt höjas och samtidigt arbetet blifvit billigare utfördt. Detta oaktadt har detsamma blifvit mycket olika bedömdt. Arbetarna eller åtminstone de socialistiska organisationerna äro vanligen afvogt stämda, då de frukta öfverproduktion och undertryckandet af arbetarens individualitet, kanske äfven på grund af fruktan, att systemet skulle minska utsikterna för dem att genomföra sina ideal. Det har gått så långt, att i Förenta staterna systemet i lag blifvit förbjudet vid arbeten för statens räkning, ehuru det blifvit pröfvadt vid några statsverkstäder och gett glänsande resultat. Man kan med visshet säga, att Taylorsystemet, rätt tillämpadt, ej medför de fruktade olägenheterna. Visserligen kan det tänkas, att under någon kortare öfvergångsperiod samma olägenheter kunna visa sig, som alltid uppträda vid afsevärdt förbättrade arbetsmetoders införande, men all erfarenhet betygar, att dessa äro snart öfvergående och förbytas i stora fördelar. Taylorsystemet synes i den mån det blir allmänt infördt och rätt förstådt ha stora utsikter att kunna höja den genomsnittliga produktionen per individ och alltså medföra större konsumtionsmöjligheter, d. v. s. höjd lefnadsstandard för den civiliserade världen. T. avancerade småningom till öfveringenjör vid Midvale steel c:o, hvilken firma han lämnade 1889 för att helt egna sig åt organisationsarbete för olika industriella företags räkning, bl. a. Bethlehem steel c:o och Cranys's shipbuilding c:o. Äfven som uppfinnare gjorde sig T. bemärkt. Han uttog ett 100-tal patent, och han erhöll vid Parisutställningen 1900 personlig guldmedalj för Taylor-White-processen för behandling af snabbstålsverktyg och belönades af Franklin-institutet med Elliot-Crasson-guldmedaljen. 1905—06 var T. president i American society mech. engineers. Jfr J. J. Sederholm, "Arbetets vetenskap. Det s. k. Taylor-systemet" (Stockholm 1916; ett omtryck af den i Borgå 1915 utg. 1:a uppl.). E. Fbg. 
<b>Taylors rörfotometer</b> <i>fys.</i> Se Fotometer, sp. 1013, med fig. 
<b>Taylors teorem</b> l. Taylors serie [te͡i’ləs] kallas efter upptäckaren, Brook Taylor (se sp. 563), en för den högre analysen grundläggande serieutveckling, hvilken under formen af en potensserie anger storleken af den ändring, som en viss funktion undergår, då den oberoende variabeln får en bestämd tillväxt. Genom en obetydlig modifikation häraf (den s. k. Maclaurins serie) kan man också uttrycka en gifven funktion under formen af en potensserie. Om <i>f</i>(<i>x</i>) är den gifna funktionen, har Taylors teorem följande utseende: <i>f</i>(<i>x</i>+<i>h</i>) = <i>f</i>(<i>x</i>) + <i>hf′</i>(<i>x</i>) + 
(fi) f "(x), . . . ., /(^   äro funktionens successiva derivator och <i>R</i> den s. k. resttermen, för hvilken flera uttryck finnas. Ett bland de enklaste är R= r^TT) ^ * W, «), då <i>ϑ</i> är ett tal mellan 0 och 1. Blir <i>R</i> oändligt liten för <i>n</i> = ∞, erhåller man <i>f</i>(<i>x</i>+<i>h</i>) uttryckt genom en oändlig potensserie. — Taylors teorem innesluter i sig som specialfall ett betydligt antal serieutvecklingar för enklare funktioner, t. ex. <i>ex,</i> <i>sinx</i> o s. v. (Se vidare Funktionsteori.) 
Taylors teorem offentliggjordes först i "Methodus incrementorum directa et inversa" (1715), men med en mycket otillfredsställande härledning och på ett sätt, som visade, att Taylor ej själf klart uppfattat teoremets stora betydelse. Någon restterm tillades icke af upptäckaren. Den första formen härför (den ofvan angifna) framställdes af Lagrange (1797). Sedermera ha flera andra uttryck för resttermen blifvit angifna, t. ex. af Schlömilch och Roche, och många olika härledningar af teoremet ha offentliggjorts, hvarvid äfven de villkor angetts, under hvilka detsamma eger giltighet. Åt dessa villkor egnade man nämligen under 1700-talet ingen större uppmärksamhet, utan antog, att teoremet i allmänhet var giltigt och endast i vissa undantagsfall upphörde att vara användbart. (I. F.) 
<b>Taylorsystemet</b> [te͡i’lə], Se Taylor, sp. 570. 
<b>Taylor-White-stål</b> [te͡i’lə-ωa͡i't], <i>metall.</i> Se Specialstål. 
<b>Tayport</b> [te͡i'på̄'t] l. Ferryport on Craig, stad (<i>burgh</i>) i skotska grefsk. Fife, på en klippa (<i>craig</i>) på södra stranden af Firth of Tay, 13 km. n. om S:t Andrews. 3,272 inv. (1911). Från T. går järnvägsfärja öfver den 2 km. breda Firth till Broughty ferry. 
<b>Tayug,</b> stad i prov. Pangasinán på Luzon bland Filippinerna, nära floden Agno, som lämnar vatten till risfälten i omgifningen. 10,400 inv. (1903). 
<b>Tazett.</b> Se Narcissus, <i>bot.</i> 
<b>Tá‘zije,</b> arab., "kondoleans", "sorgefest"; 
page_number=305, index= - Ta'zije  - Tb  - T.B.  - T-binda  - T C  - Tchinuker  - T.D.  - Te  - Te 
passionsspel hos de schiitiske muhammedanerna under de tio första dagarna af månaden Muharram till minne af Husein bin ‘Ali. Denne var son till den fjärde kalifen ‘Ali och Muhammeds dotter Fatima och stupade vid Kerbela 680 i striden med den omajjadiske kalifen Jezid I (se Imam 4). Dessa årligen återkommande festligheter firas med stor högtidlighet under lifligt deltagande af hela den muhammedanska befolkningen; vanligtvis stegras den religiösa fanatismen till det yttersta, och stundom händer det, att någon af de uppträdande skådespelarna aflider af de sår han i sitt upphetsade tillstånd tillfogar sig själf. Man har därför med fullt skäl jämfört dessa festligheter med de i gamla testamentet (t. ex. 1 Kon. 18: 28) omtalade Baalsprofeternas religiösa ceremonier; se vidare Hughes, "A dictionary of islam" (2:a uppl. 1895). K. V. Z. 
<b>Tb,</b> beteckning för <i>terbium.</i> 
<b>T. B.,</b> förkortning för <i>tribunus.</i> 
<b>T-binda,</b> <i>kir.</i>, binda i form af ett T, nyttjas vanligen vid förband i bäckenregionen. Dess ena del fästes som en gördel kring lifvet; den andra, vanligen tvåklufna delen föres bakifrån mellan låren och fästes medelst nålar vid lämpliga punkter å gördelns främre parti. På detta sätt fixeras de kuddar eller gaskompresser, som bilda det egentliga förbandet. J. E. J—n. 
<b>T C,</b> förkortning för <i>télégramme collationné,</i> fr. (på telegram), kollationeras! 
<b>Tchinuker.</b> Se Nordvästindianer. 
<b>T. D.</b> förkortning för <i>teologie doktor.</i> 
<b>Te,</b> <i>kem.</i>, tecken för grundämnet tellurs atomvikt. 
<b>Te,</b> <i>bot., farm.</i>, betecknar i första rummet de torkade och särskildt beredda bladen af "tebusken" samt den med dessa blad genom pågjutning af kokhett vatten beredda, allmänt bekanta drycken och njutningsmedlet "te". Detta namn tillägges vidare en mängd olika slags aromatiska växtdelar och i synnerhet på dem beredda "infusioner" eller "teer" (t. ex. "te" på fläder-, kamomill- och lindblommor, på krusmynta, meliss och beska kryddor o. s. v.). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Blommande gren af tebusken.</tr></table> Det egentliga, d. v. s. det kinesiska, teets moderväxt är den till fam. <i>Ternstroemiaceæ</i> (<i>Theaceæ</i>) hörande tebusken, <i>Thea sinensis</i> (fig. 1), som är nära släkt med kamelian. Den förekommer vild i Assam (<i>Thea sinensis</i> var. <i>assamica</i>), på ön Hainan, i inre Kinas sydvästra områden och på japanska ön Kiushiu. Tebusken odlas sedan mer än 1000 år i största utsträckning i Kina, i synnerhet i landets mellersta del (den heter i Fukian <i>te,</i> i öfriga provinser <i>tja</i> eller <i>tsa</i>), och i Japan sedan långt mer än tusen år tillbaka samt har under senare tider framgångsrikt blifvit odlad i stort på Java, i Ostindien och på Ceylon samt äfven i Brasilien (Minas Geraes, São Paulo) och på Réunion. Linné, som först efter flera missöden lyckades erhålla en äkta tebuske från Kina, hyste i patriotisk ifver förhoppning om att kunna acklimatisera den i Sverige, men det har visat sig, att den endast i sydligaste Europa trifs tämligen väl. Då den får växa fritt, kan den uppnå en höjd af ända till 12 m. Den odlade busken hålles genom beskärning vid en höjd af 1,5—2 m., för att man lättare må kunna afplocka bladen. Planteringen af densamma måste efter vissa år förnyas, emedan kvaliteten af tebladen blir sämre, när busken blir äldre. Den bästa skörden erhålles af 3—7 år gamla buskar. Årligen företagas vanligen 3 skördar i Kina och Japan, den 1:a i midten af april, strax före regntiden, hvilken lämnar de finaste tesorterna, emedan bladen då äro späda och de unga skotten ännu föga utvecklade, den 2:a i maj, hvarvid insamlas såväl äldre blad som späda skott, hvilka delar sorteras efter storlek och finhet, och den 3:e på hösten, som ger de gröfsta bladen och mindre värderade sorter. De afplockade bladen beredas sedan till handelsvara på olika sätt, hvarigenom en mängd olika benämnda tesorter uppkommer. Man skiljer vanligen på grund af färgen mellan två hufvudgrupper af tesorter, nämligen svart och grönt te (undantagsvis förekommer ett slags <i>gult</i> te af den mest utsökta beskaffenhet). I Europa används mest svart te. För att erhålla svart te låter man bladen, utbredda på träramar, öfverspända med väf, vissna något, så att de förlora sin styfhet. Därefter rullas bladen. Rullningen försiggick i Kina urspr. med händernas eller fötternas tillhjälp, men utföres nu i särskilda maskiner. De af rullningsmaskinen till en klump sammanpressade bladen behandlas därefter i en maskin, som skiljer dem från hvarandra, hvarefter de underkastas den viktigaste proceduren, jäsningen (fermenteringen), som försiggår vid en temperatur af 35—40°. De grågröna bladen sammanhopas och få ligga täckta med dukar så länge, 
page_number=306, index= - Te 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig 2. Teskörd i Japan.</tr></table> att de erhållit den karakteristiska "kopparfärgen". Jäsningen har stort inflytande på teets kvalitet. Den är hufvudsakligen en oxidationsprocess, hvarigenom garfämnet delvis förstöres; bladen erhålla därigenom sin mörka färg och sin arom. Jäsningens kemiska processer afbrytas genom torkningen, som gör produkten hållbar. I Kina sker torkningen eller rostningen i särskilda ugnar, som eldas med träkol, i Indien rostas teet vid en temperatur af 80—125° medelst en ström af upphettad luft i särskilda maskiner. <i>Grönt</i> te erhålles därigenom, att bladen genast, utan föregående jäsningsprocess, rostas, rullas och vridas samman. Bladen måste under denna behandling ständigt omröras, till förekommande af brunfärgning, och den fullständiga torkningen sker med stor försiktighet. Alla gröna tesorter ha en matt grågrön färg, hos somliga med en dragning åt blått eller blygrått. Ofta äro de små hopvridna bladrullarna ytterligare klotlikt hoprullade. Det gröna teet, som ej sällan är färgadt, innehåller mer flyktig olja och har således starkare arom än svart te. Af svart te finnes ett stort antal sorter, af hvilka de bekantaste äro <i>pekoe</i> (<i>pekko, pecco</i>), som består af de yngsta, silfverhåriga grenspetsarna med föga utvecklade blad, <i>souchong,</i> bestående af utvecklade blad, <i>congou</i> (<i>kongo</i>), bestående af äldre blad, och <i>smulte</i> (<i>dust</i>), utgörande affall vid sorteringen. Den finaste sorten är <i>blomte</i> (<i>flowery pekoe</i>), som ej har något att göra med tebuskens blommor, utan består af grenspetsar med de allra öfversta, fast sammanslutna unga bladen. Som exempel på grönt te kunna nämnas <i>kejsarte</i> (<i>pärlte, imperial</i>) och <i>haysan</i> (<i>hyson</i>). Sedan teet torkats, sorterats och eventuellt blandats, är det färdigt till inpackning, hvilket sker mycket omsorgsfullt i lådor, som invändigt äro klädda med stanniol eller zinkbleck, för att varan under den långa transporten ej skall taga skada af fukt, förlora sin arom eller taga till sig lukt af andra ämnen. En stor del af det te, som konsumeras i eller utföres från Ryssland, forslades dit på karavaner, innan mandschuriska järnvägen öppnades, och fick däraf namnet <i>karavante</i> eller <i>ryskt te.</i> Det ryska teet anses vara särskildt godt, hvilket dock ej beror därpå, att det förts landvägen från Kina, såsom allmänt tros, utan därpå, att ryssarna ej köpa storbladigt, svagt souchongte, utan i föredraga de småbladiga, kraftiga och mera aromatiska sorterna. Bland Kinas lägre befolkning begagnas vanligast s. k. <i>tegelte,</i> som består af gröfre blad och skott, rostade och hårdt sammanpressade till tegelformiga kakor. Tegelteet används äfven allmänt af befolkningen i Central- och Nord-Asien, dit det exporteras från Kina i enorm mängd. I länder med engelskt språk och äfven annorstädes uttränges det kinesiska teet mer och mer af te från Ceylon och Ostindien; 1904 exporterade Ceylon och Ostindien nästan dubbelt så mycket te som Kina. Kineserna "aromatisera" teet ofta på så sätt, att de under beredningen tillblanda åtskilliga välluktande blommor, t. ex. i af <i>Osmanthus fragrans</i> (<i>Olea fragrans</i>), <i>Jasminum Sambac</i> o. a., hvilka blommor sedermera 
page_number=307, index= - Te  - Teagown 
bortplockas. — Teets förnämsta beståndsdel är alkaloiden tein (0,9—4,5 proc.), kemiskt identiskt med kaffein (se d. o.), hvilken ger teet dess nervsystemet lifvande kraft. Teet innehåller, jämte flera andra dels organiska, dels mineraliska beståndsdelar, äfven garfämnen (8—26 proc.) och eterisk olja (0,5—1 proc.). Genom sina lifvande egenskaper och sin behagliga smak har den på te medelst pågjutning af hett vatten beredda drycken ("te" i dagligt tal) blifvit ett mycket utbredt njutningsmedel. — Det är bekant, att starkt te, drucket på aftonen, kan hindra sömnen, i synnerhet hos den, som är ovan vid denna dryck. Denna teets egenskap var en anledning, säges det, till dryckens allmänna utbredning i Kina genom Lao-tses religiösa sekt (6:e årh. f. Kr.), som i tedrycken fann ett hjälpmedel för att hålla andaktsöfningar äfven om nätterna. En kinesisk legend förtäljer om teets uppkomst följande. En helig asket, Darma, kom till Kina för att där predika sin religion. Då han märkte, att hans verksamhet motarbetades däraf, att hans ögonlock visade benägenhet att sluta sig mot aftonen, skar han af dessa och kastade dem ifrån sig. På den plats, där de föllo till jorden, uppväxte den första tebusken. Säkert är, att teets historia går långt tillbaka i tiden, och man vet, att denna handelsvara 793 e. Kr. belades med tull i Kina. Anmärkningsvärdt är därför, att bruket af te ej nämnes af Marco Polo, hvilken i många år (senare hälften af 1200-talet) vistades i Kina, och att ryktet om denna dryck sannolikt ej nådde Europa förr än efter 1517, då portugiserna kommo till Kina. Dessa gjorde dock föga för att införa denna numera utomordentligt viktiga handelsvara i Europa, och det var ej förr än holländarna i början af 1600-talet kommo till Bantam (Java), som de af kineserna lärde bruket af te och införde det till Europa. Först efter midten af 1600-talet började te till höga pris serveras på kaffehusen i England, där Ostindiska kompaniet till 1834 hade monopol på införseln. Denna uppgick 1710—1810 till 750,22 mill. eng. skålp. (339,54 mill. kg.), hvaraf dock en del reexporterades. Då tullen i allmänhet utgjorde 200 proc. af värdet, blef följden en ofantlig smyghandel samt förfalskning och efterapning af varan, så att det tullbehandlade teet sannolikt utgjorde endast hälften af hvad som under namnet te konsumerades inom landet. Jämte engelsmän samt deras ättlingar i Nord-Amerika och Australien äro ryssar och holländare de störste tekonsumenterna. I Ryssland hålles samovaren (se d. o.) varm hela dagen; ryssen ger ej "drickspengar", utan <i>natjaj</i> ("till te"). Förbrukningen af te årligen är i Europas länder i kg. per individ: Ryssland 3,4, England 2,7, Holland 0,36, Tyskland 0,35, Danmark 0,25, Sverige 0,21, Turkiet 0,205, Österrike 0,08, Belgien 0,068, Spanien 0,04, Grekland 0,04, Frankrike 0,022, Italien 0,015. 1915 infördes till Sverige 250,966 kg. te till ett värde af 590,676 kr. Den kvantitet, som konsumerades i Kina 1909, har uppskattats (och detta sannolikt ej för högt) till 240 mill. kg., och hela jordens förbrukning s. å. har man trott sig kunna anslå till omkr. 621,5 mill. kg. 
Enär det kinesiska teet i det hela är en ganska dyr handelsartikel, är det också underkastadt mångahanda <i>förfalskningar,</i> dock mera förr än nu. Den vanligaste förfalskningen består i inblandning af mindervärdiga sorter i dyrare. Redan användt te färgas med kateku och torkas; i London lär sådant te framställas fabriksmässigt. Dessutom ha blad af pil, slån, blåbär och många andra växter anträffats inblandade i äkta te. För att undersöka tesorterna finnas i de stora världshandelsstäderna (t. ex. London och Hamburg) särskilda temäklare eller teprofvare, som undersöka de importerade tekistornas innehåll och bedöma dettas värde. — Som <i>surrogat</i> (ersättningsmedel) för kinesiskt te ha många växter blifvit använda, såsom arter af släktena Cyclopia, Eritrichium, Chamænerium, Vaccinium, flera rosacésläkten och många andra. Dessa tesorter ha ofta särskilda namn, såsom Kapte (buschte), New-Jersey-te, Ivante, bömiskt te o. s. v. (se Tesurrogat). 
De för medicinskt ändamål nyttjade "teerna" l. infusionerna (se Infusion) användas ofta för behandling af magåkommor — så de officinella bitter alkalisk infusion, <i>infusum amarum alkalinum,</i> som beredes på beska kryddor (se beskt te nedan) med tillsats af kaliumbikarbonat samt sammansatt gentiana-infusion, <i>infusum Gentianæ compositum,</i> som beredes på gentianarot med tillsats af pomerans- och citronskal. Ofta beredes "magstärkande" beskt te l. Böckers beska te på de officinella beska kryddorna <i>species ad infusum amarum</i> (se Species), en blandning af raspad kvassiaved (2 dlr), sönderskurna kardbenediktblad (2 dlr) och sönderstött stjärnanis (1 d.). Af sådana kryddor tages en matsked och öfvergjutes med en tekopp kokhett vatten. Man kan därefter låta "teet" stå öfvertäckt öfver natten, hvarefter kryddorna frånsilas och vätskan drickes följande morgon på fastande mage. Hit kan äfven räknas Schweizerte, som beredes på herba Genippi af alpinska <i>Artemisia-</i> och <i>Achillea-</i>arter. Andra "teer" verka afförande, såsom den officinella, i förråd på apoteket förekommande alkaliska rabarberinfusionen, <i>infusum Rhei alkalinum,</i> en mörkbrun vätska, som beredes genom perkolering af rabarberrot med utspädd sprit samt tillsats af natriumkarbonat. Lindrigt afförande verkar äfven te på sennablad, s. k. Sennets-te (se Senna), hvaraf finnas olika slag, såsom sammansatt sennainfusion, <i>infusum Sennæ compositum,</i> som jämte sennablad innehåller äfven seignettesalt (se d. o.) och manna (se d. o.) samt <i>infusum Sennæ salinum,</i> sennate med tillsats af magnesiumsulfat och sockersirap. Om S:t Germainte se Species, sp. 608. Som hjärtstärkande medel används digitalis-infusion, <i>infusum Digitalis,</i> som beredes af 1 d. digitalisblad till 100 dlr infusion (se Digitalis); denna infusion betecknas dock icke enligt svenskt språkbruk med namnet te. Vid bröstsjukdomar brukas ibland infusion på s. k. bröstte l. bröstkryddor, <i>species ad infusum pectorale</i> (se Species), sammansatta af stjärnanis, lakritsrot, fläderblom, altérot och isop. 10—15 gram sådana kryddor användas till 2—3 koppar te. Om Paraguay-te och matte-te se Matte; om kakaote se Testæ. O. T. S. (G. L—m. C. G. S.) 
<b>Teagown</b> [tī'ga͡un]. eng. ("teklänning"), en 
page_number=308, index= - Teagown  - Teak  - Te Anau  - Teano  - Teano, furste af  - Teanum  - Teapoy  - Tearing goods  - Tearos  - Teate  - Teater 
fashionabel fruntimmersdräkt att använda vid femteet (se Five o'clock tea). 
<b>Teak</b> [tī'k]. Se Tekträdet. 
<b>Te Anau,</b> Nya Zeelands största sjö, 340 kvkm., belägen i en bergstrakt 212 m. ö. h. på Sydöns sydvästra del, i grefsk. Wallace, prov. Otago. Största djup 286 m. Sjön är långsmal med flera fjordliknande tvärvikar. Den afrinner mot s. till Tewaewaebukten. H. W—k. 
<b>Teano</b> [-nå], stad i Syd-Italien, Campanien, prov. Caserta, vid foten af Rocca Monfina (1,000 m.), en utslocknad vulkan, och vid järnvägen Rom—Neapel. Omkr. 13,000 inv. (1911). Biskopssäte. Stort förfallet slott, uppfördt under 1400-talet af hertigarna af Sessa. Gamla pelare i domkyrkan, inskrifter, rester af en teater och andra fornlämningar äro spår af forntidens <i>Teanum Sidicinum,</i> sidicinernas, ett litet oskiskt (samnitiskt) folks hufvudort vid Via Latina. Jfr Sidiciner. (H. W—k.) 
<b>Teano</b> [-nå], furste af. Se Daun 1. 
<b>Teanum.</b> 1. (T. Sidicinum). Se Teano. — 2. (T. Apulum l. Apulorum), stad i Apulien vid S. Paolo di Civitate, omtalas först 318 och ansågs sedan som hufvudorten i Apulien. 1—2. J. C. 
<b>Teapoy</b> [tī'på͡i], eng. (hindust. <i>tepai</i>), prydligt tebord med en tripod till fot (eller ock fyrbent) samt fack för tedosor o. d. 
<b>Tearing goods</b> [tä͡ə'riȵ gōdṡ], eng. ("lumpvaror"), för export på Afrika bestämda engelska linne- och yllevaror. 
<b>Tearos,</b> <i>bot.</i>, detsamma som teros (se Rosa, sp. 840—841). 
<b>Teate,</b> stad. Se Chieti 2. 
<b>Teater</b> (grek. <i>theatron,</i> af <i>thea,</i> "beskådning", "skådespel", lat. <i>theatrum</i>), skådebana, skådeplats, skådespelshus; skådespelarkonst; inbegreppet af hela den sceniska verksamheten hos ett folk; figurligt äfven plats för större tilldragelser (t. ex. "krigsteater"). Jfr Skådespelarkonst. 
1. Den grekiska och romerska teatern. De forne grekernas skådespel var en rent nationell skapelse och uppstod ur de flera gånger om året och på olika sätt firade festerna till vinguden Dionysos' (Bakchos') ära (se Dionysos och Dionysier). Sorgespelet l. tragedien, dess ädlaste form, leder enligt Aristoteles' vitsord sitt ursprung från de dityramber (se Dityramb), som i Aten af sjungande och dansande körer utfördes i ring kring gudens altare, därför äfven kallade kykliska körer (af <i>kyklos,</i> ring). Man har redan i forntiden tänkt sig första tillkomsten af ett dramatiskt element sålunda, att mellan körsångerna någon person, förmodligen en af körpersonalen, för att göra sig bättre bemärkt stigit upp på altarets trappsteg eller på det där bredvid befintliga offerbordet och inlåtit sig i samtal med kören eller dess ledare rörande de från den dionysiska sagokretsen hämtade ämnena för körsångerna och sålunda förmedlande sammanhanget mellan dessa. En från körpersonalen alldeles skild skådespelare infördes af Thespis (se d. o.), som räknas för det tragiska skådespelets egentlige skapare. Hans närmaste efterträdare voro Pratinas och Choirilos. En verklig dramatisk dialog fordrade dock nödvändigt en andre skådespelare, som infördes af Aischylos, och först längre fram tillades en tredje af Sofokles. Skådeplatsen var fortfarande den cirkelrunda dansbanan (<i>orchestra</i>), i hvars medelpunkt befann sig gudens offeraltare (<i>thymele</i>), där äfven den ackompanjerande flöjtblåsaren hade sin plats. Säkerligen var man ganska tidigt betänkt på att vid sidan af orchestran uppföra ett tält eller en hydda (<i>skene;</i> däraf det moderna ordet <i>scen</i>), som tjänade skådespelarna till klädloge och äfven bildade ett slags fond för skådespelet. Åskådarna stodo till en början på släta marken kring orchestran, men vid tilltagande smak för dessa föreställningar blef det för att bereda plats åt ett större antal nödvändigt att på ett underlag af sparrverk uppföra ett slags läktare med trapplikt uppstigande bänkar. Härmed voro teaterns tre hufvuddelar, den cirkelrunda orchestran, åskådarrummet (<i>theatron</i> i inskränktare mening) och fondbyggnaden (<i>skene</i>) för all framtid gifna (se pl. I fig. 1). Det berättas, att 500 f. Kr., då Aischylos första gången uppträdde som dramaturg, det sittbänkarna uppbärande sparrverket störtade in under folkmassans tyngd och att denna katastrof, som af en källa förlägges några årtionden senare, blef anledning till, att en ny teater af pålitligare material uppfördes. Detta blef den s. k. <i>Dionysosteatern</i> på Akropolisklippans sydöstra sluttning. Äfven den var af skäligen enkel konstruktion. Som underlag för åskådarrummets sittbänkar tjänade dels själfva klippsluttningen, dels, där denna icke räckte till, uppschaktade och på yttersidan med stödjemurar försedda jordvallar. Fondbyggnaden (<i>skene</i>) torde väl nu ha antagit något större dimensioner, men var fortfarande ett enkelt brädskjul, som måhända blott för tillfället uppsattes. Det låg nära till hands att utsmycka dess framsida med en till styckets innehåll passande fonddekoration (<i>skenografia</i>). Äfven denna nyhet säges Aischylos ha infört och som dekorationsmålare begagnat Agatharchos från Samos. Denna så enkelt utstyrda teater var prototypen för alla de teatrar, som sedan anlades i alla delar af den grekiska världen, och på den har under 5:e årh. f. Kr. det attiska dramat utvecklat sig från en ringa början till en hög grad af konstfulländning. Det var på den, som Aischylos', Sofokles' och Euripides' tragedier samt Aristofanes' lustspel första gången uppfördes. Först långt fram under 4:e årh., då den dramatiska diktningens bästa period redan var förbi, beslöt man att ombygga teatern eller rättare på samma plats uppföra en ny teater, h. o. h. af sten och motsvarande högt ställda anspråk på såväl ändamålsenlighet som arkitektonisk prydlighet. Den fullbordades under Lykurgos' finansförvaltning (338—326 f. Kr.) och kallas därför stundom "Lykurgos' teater". Under hellenistisk och romersk tid blef den, särskildt fondbyggnaden, sedermera flera gånger ombyggd, och ruinerna af denna bilda ett virrvarr af grundmurar, där det är svårt att med säkerhet urskilja de särskilda byggnadsperiodernas rester. Åskådarrummet är däremot i stort sedt tämligen orubbadt af ombyggnader (se pl. I, fig. 2). Teaterns ruiner voro till följd af den förstöring, som under medeltiden öfvergick Aten, sedan århundraden tillbaka täckta af ett djupt lager af grus, så att man 
page_number=309, index= - Teater 
länge t. o. m. var okunnig om teaterns läge. Den uppgräfdes (1862) under ledning af tyske arkitekten Strack och är sedan dess ett af Atens och hela den grekiska världens förnämsta och mest studerade fornminnen. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Normalplan af en grekisk teater.</tr></table> Den romerske arkitekten Vitruvius har i sin bok om byggnadskonsten meddelat på strängt matematiska grunder hvilande föreskrifter för konstruktionen af dels den grekiska, dels den därifrån i vissa punkter afvikande romerska teatertypen. Utmärkande för den grekiska teatern är enligt honom en långsmal estrad (<i>proskenion,</i> lat. <i>proscenium</i>), af grekerna äfven kallad <i>logeion</i> ("talplats"), på hvilken de tragiske och komiske skådespelarna utförde sina roller, hvaremot den sjungande och dansande körens prestationer voro förlagda till den 10 à 12 fot djupare liggande orchestran. Man har icke kunnat undgå att lifligt känna olägenheten af denna anordning, då i det grekiska dramat kören esomoftast ingriper i den dramatiska handlingen och med skådespelarna på scenen står i nära, stundom nära nog handgriplig, beröring. Också har man sökt minska afståndet dem emellan, antingen genom det alldeles godtyckliga och ohållbara antagandet, att kören uppträdt icke på orchestrans botten, utan på en till scenens halfva höjd uppförd estrad af trä, hvilken, då den betraktades som en utvidgning af och i sig inneslöt det i orchestrans medelpunkt befintliga offeraltaret, upptog dess namn (<i>thymeleh</i>), eller ock genom det icke mindre oberättigade antagandet, att skådespelarna utfört sina roller på en lägre, framför den ofvannämnda befintlig och blott några trappstegs höjd öfver orchestrans nivå upphöjd skådebana. Hufvudsakligen genom Dörpfelds undersökning af Dionysosteatern och flera andra teaterruiner synes det nu vara fullt ådagalagdt, att åtminstone under äldre tid det dramatiska spelet utförts på orchestrans egen nivå, om också den på Vitruvius grundade teorien om den höga och smala scenen icke alldeles saknar ifriga försvarare. Den konflikt, som sålunda synes uppstå mellan Vitruvius' uppgift och det verkliga förhållandet, är mera skenbar än verklig. Vitruvius lefde under senare delen af 1:a årh. f. Kr., och vid denna tid voro de forngrekiska teatrarna redan ombyggda i hellenistiskt maner. Han kände inga andra grekiska teatrar än de hellenistiska, och till dem måste således hans uppgifter hänföras. På flera af den hellenistiska tidens teaterruiner kan man ännu iakttaga ett sådant högt och smalt proskenion, och det faller sig svårt att emot hans bestämda och tydliga förklaring betvifla, att på hans tid skådespelarna brukade uppträda på detta proskenion. Den dramatiska kören hade vid denna tid antingen försvunnit eller, om någon förkrympt kvarlefva af den fanns kvar, deltog den icke i styckets handling. Å andra sidan kan man icke förneka möjligheten af att, enligt Dörpfelds yrkande, det dramatiska spelet äfven på den hellenistiska tidens teatrar egt rum såsom förr på orchestrans plan framför det höga prosceniet, hvilket i så fall torde ha tjänat hufvudsakligen som <i>theologeion</i> ("gudatalplats"), då gudar skulle uppenbara sig i höjden. Såväl för detta ändamål som då personer af någon anledning borde visa sig på husets tak, t. ex. väktaren i Aischylos' "Agamemnon", har tydligen äfven på den äldre grekiska teatern någon högre liggande tribun funnits eller för tillfället kunnat anbringas. — Mer eller mindre efter mönstret af Dionysosteatern i Aten byggdes en mängd stenteatrar, af hvilka delvis betydande ruiner ännu flerstädes finnas att se, t. ex. i Eretria, Epidauros (se pl. I, fig. 3), Sikyon, Mantineia, Megalopolis, Argos, Sparta inom det egentliga Grekland, Myra, Patara, Priene, Telmissos, Pergamon, Perge, Aspendos (se pl. II, fig. 11), Efesos i Mindre Asien, Syrakusa, Segesta, Taormina (se d. o. med fig.) på Sicilien. Dessa teatrar äro i förhållande till nutidens i allmänhet mycket stora. Dock har man stundom gjort sig alldeles öfverdrifna föreställningar om det antal åskådare, som de kunnat rymma. Enligt Dörpfelds på noggranna mätningar grundade beräkning har Atens Dionysosteater haft plats för ungefär 14,000 och teatern i Megalopolis, den största i Grekland, för 20,000 åskådare. De anlades gemenligen på sluttningen af någon höjd, hvarigenom vid åskådarrummets utförande en god del af arbete och byggnadsmaterial kunde inbesparas. Kring den cirkelrunda orchestran, teaterns centralparti, slöto sig i något mer än en half cirkel koncentriska, bakom hvarandra trapplikt uppstigande bänkar af huggen sten. Stundom inträffade det dock, att lokala förhållanden lade hinder i vägen för åskådarrummets fullt normala utformande. Detta var t. ex. fallet med Dionysosteatern (se 
page_number=310, index= - Teater 
den schematiskt restaurerade planen i art. Aten, sp. 318). Bänkraderna genomskuros i radial riktning af ett större eller mindre antal smala trappor (<i>klimakes,</i> lat. <i>scalæ</i>), och åskådarrummet (<i>theatron</i> i inskränkt bem.) indelades därigenom i likformiga kilar (<i>kerkides,</i> lat. <i>cunei</i>). I större teatrar indelas det dessutom i horisontal riktning af en eller två bredare "gördelgångar" (<i>diazomata,</i> lat. <i>præcinctiones;</i> jfr fig. 1). De därigenom åstadkomna afdelningarna motsvara till en viss grad våra teatrars rader. Sittbänkarna saknade i allmänhet ryggstöd utom i nedersta raden i de fall, då denna var reserverad för dem, som voro berättigade till en särskild hedersplats (<i>proedria</i>). I Aten upptogs denna rad af urspr. 67 smakfullt formade tronstolar af hvit pentelisk marmor (se pl. I, fig. 2). Enligt på dem befintliga inskrifter voro de afsedda för de nio arkonterna och åtskilliga prästerliga funktionärer. Många af dem finnas ännu i behåll. Midt i den mellersta kilen står en praktfull, med relief bilder ur Dionysossagan sirad marmortron, hvars inskrift tillkännager, att den tillhörde Dionysos' präst. Denne presiderade således på ämbetets vägnar i teatern, guden Dionysos' helgedom. Innanför den nedersta raden af sittplatser brukade man stundom anbringa en kanal, afsedd att upptaga och bortleda det vid regnväder från det stora åskådarrummet nedforsande vattnet. Vid den sida af orchestran, som icke omslöts af åskådarrummets bänkrader, låg fondbyggnaden, hvilken, äfven sedan den utvecklat sig till en solid stenbyggnad, i arf efter det ursprungliga omklädnadstältet bibehöll namnet <i>skene.</i> Detta ord nyttjas f. ö. stundom äfven om denna byggnads för åskådarna synliga vägg, teaterns fondmur och därpå anbragt dekoration samt om själfva platsen för skådespelarnas uppträdande (våra teatrars "scen"). Denna långsmala byggnad innehöll rum för skådespelarnas kostymering, förvaring af teatergarderoben och plats för teatermaskinerna. Vanligen hade den två på framsidan mot åskådarrummet framspringande flyglar (<i>paraskenia</i>), men var icke sammanbyggd med detta. Mellan åskådarrummets vertikalt afskurna ändar, de s. k. hornen (<i>kerata</i>), och fondbyggnadens flyglar voro på båda sidor tämligen breda ingångar (<i>parodoi</i>) till orchestran. Genom den ena af dessa parodoi gjorde kören vid styckets början sitt inträde, hvarför äfven dess därvid afsjungna sång kallades parodos. Den egentliga skådeplatsen, på hvilken den dramatiska handlingen försiggick (<i>logeion</i>), begränsades sålunda baktill och på sidorna af fondväggen och paraskenierna, och den förra hade gemenligen tre dörrar, genom hvilka skådespelarna framträdde, då de icke tänktes komma från annan plats än den, som scenen föreställde, och för sådant ändamål begagnade någon af parodoi, af hvilka den högra, från åskådarna räknadt, säges ha betecknat en ankomst från hemorten, den vänstra från främmande land. För skådeplatsens dekorativa utstyrsel tjänade utom den redan omnämnda fondmålningen (<i>skenografia</i>), där sådan förekom, de till en viss grad mot våra teatrars sidodekorationer eller kulisser svarande periakterna (<i>periaktoi</i>). Dessa beskrifvas som kring axeltappar vridbara tresidiga pelare, hvilka genom att kringvridas ett tredjedels hvarf kunde framvisa en ny sidodekoration och därmed ange en scenförändring. Öfver hufvud torde man i fråga om de antika teatrarnas sceneri böra alldeles uppge tanken på sådan verklighetsillusion, som nu för tiden eftersträfvas. Man nöjde sig med lätta antydningar, och åskådarnas fantasi fick ifylla det felande. Periakterna sägas äfven ha tjänat till att på scenen införa figurer, som skulle synas sväfvande i luften. Huru de för sådant ändamål varit inrättade, är ovisst, äfvensom till hvilken period af teaterns utveckling de egentligen äro att hänföra. Detsamma gäller om åtskilliga andra, endast till namnet bekanta teatermaskiner, t. ex. flygmaskinen (<i>aiorema</i>), måhända identisk med den, som kallas rätt och slätt "maskinen" (<i>mekane</i>), en hissmaskin eller kran (<i>geranos</i>), <i>anapiesmata</i> ("upptryckningsapparater"), som användes för att låta andar uppstiga från underjorden, den för samma ändamål tjänande "Charonsstegen" (<i>Charonioi klimakes</i>), apparater för att åstadkomma åska och blixt (<i>bronteion</i> och <i>keraunoskopeion</i>). En för den grekiska teatern alldeles egendomlig inrättning var det s. k. <i>ekkyklema</i> ("utrullningsapparat"). Den beskrifves som en liten på hjul ställd scen, som genom en öppning i fondväggen rullades fram på skådeplatsen, då man ville för åskådarnas blickar framställa något, som tilldragit sig inomhus, t. ex. en mordhandling. Själfva skådebanan föreställde nämligen åtminstone i tragedien alltid en plats under öppen himmel, ofta framför ett konungapalats eller ett tempel. Att denna besynnerliga inrättning verkligen förekommit i det äldre dramat, synes vara ställdt utom tvifvel af ett par ställen hos Aristofanes, där den användes i parodierande syfte. Bakom fondbyggnaden eller eljest i närheten af teatern uppfördes stundom en rymlig portik (<i>stoa</i>), hvilken tjänade som ett slags foajé. Vården om teaterbyggnaden och dess tillbehör var i Aten öfverlåten åt en "teaterförpaktare" (<i>theatrones</i>), som af de teaterbesökande egde att uppbära två oboler för hvarje skådespelsdag eller 1 drachme för alla tre dagarna. Perikles införde dock, att denna "skådespelsafgift" (<i>theorikon</i>) af statsmedel utbetalades till medborgarna. 
Uppförandet af skådespel räknades, äfven sedan det utvecklat sig till en själfständig konstart, som en till Dionysos' kult hörande gudstjänstlig handling, och i Aten uppfördes tragedier åtminstone företrädesvis och med största glans vid de s. k. "stora" eller "stads-dionysierna" i vårmånaden <i>elafebolion</i> (mars och april). I likhet med många andra slag af offentligt uppträdande antog detta formen af en pristäflan (<i>agon</i>) ej blott mellan skalderna, utan äfven mellan de förnämste skådespelarna och <i>koragerna,</i> d. v. s. de medborgare, hvilka det ålåg att bekosta körens uppsättning och utstyrsel (se Korag och Kör). Segerpriset var för skalden en murgrönskrans, som sannolikt tilldelades honom i själfva teatern, och för koragen en s. k. "trefot" (se d. o.) af metall, som han var berättigad att uppställa på en prydlig fotställning i närheten af teatern. Tre på hvarandra följande dagar egnades åt täflan mellan lika många skalder, af hvilka hvar och en uppförde tre med hvarandra förbundna tragedier (tragisk "trestyckskomposition", <i>trilogi,</i> se d. o.), som 
page_number=311, index= - Teater 
<b>Till art. Teater. I.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Ruinen af Dionysosteatern i Aten:orchestran och en del af åskådarrummet.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Ruinen af antika teatern i Epidauros:orchestran och en del af åskådarrummet.</tr></table> 
page_number=312, index= - Teater 
<b>Till art. Teater. II.</b> 
Fig. 4—6. Grekiska tragedimasker: den t. v. hållen i handen af en Melpomenestaty, i midten ynglingsmask, t. h. kvinnlig mask. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig 4.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7 o. 8. Grekiska komedimasker: öfverstförslagen tjänare, nederst trätlysten gubbe.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 9. Grekisk tragedikostym:konung. (Mosaikbild.)</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 10. Grekisk vasmålning, scen ur Aristofanes'lustspel "Grodorna", scen 1: Dionysos, förklädd tillHerakles, dunkar på Herakles' port. Dionysos'late tjänare Xanthias rider på åsnan.</tr></table> 
<table class="ic"><tr><td style="text-align: center;"><a href="javascript:ShowPopUp(13)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 11. Teatern i Aspendos, Mindre Asien, denbäst bibehållna antika teatern, med scenbyggnadenkvarstående.</tr></table> 
page_number=313, index= - Teater 
med det därpå följande satyrspelet (se Satyrdrama) af uppsluppet och parodierande innehåll bildade en "fyrastyckskomposition", <i>tetralogi.</i> Styckenas ämnen hämtades att börja med uteslutande från Dionysossagan, men sedan äfven från andra sagokretsar. Denna förändring skall ha väckt ogillande inom fromma kretsar, som funno, att sådant "icke hörde till Dionysos". Måhända är det just för att bevara förbindelsen med Dionysoskulten, som man, då tragedien började söka sina ämnen på annat håll, tillade satyrspelet. Äfven dess ämne var ingalunda alltid dionysiskt, men kören utgjordes alltid af ystra satyrer, guden Dionysos' traditionella följe. Den skald, som ville deltaga i täflan, anmälde sig hos förste arkonten (se Arkont), och om hans stycken antogos, erhöll han af honom en kör, d. v. s. anvisning på den korag, som borde bekosta denna. Skådespelarna (<i>hypokritai</i>) voro däremot aflönade af staten och tilldelades skalden genom lottning. De voro från Sofokles' tid tre för hvarje stycke, och vid detta antal blef man sedan i allmänhet stående, hvilket ofta gjorde, att samme skådespelare måste öfvertaga flera af styckets roller. Tretalet gällde f. ö. blott om de egentlige skådespelarna, som deltogo i dialogen; ty statister och stumma personer kunde anställas i erforderligt antal, och deras anskaffning bekostades sannolikt af koragen. Detsamma gäller äfven om en fjärde skådespelare, då en sådan gjordes nödvändig. De tre skådespelarna hade sinsemellan olika rang såsom förste, andre och tredje aktör (<i>protagonistes, deuteragonistes</i> och <i>tritagonistes</i>) och fingo i förhållande därtill sina roller sig tilldelade. Sålunda utfördes styckets hufvudroll alltid af protagonisten. Äfven kvinnliga roller utfördes alltid af män, hvilket underlättades därigenom, att skådespelarna alltid buro ansiktsmask (<i>prosopon</i> l. <i>prosopeion,</i> lat. <i>persona</i>). Minspelet gick därvid förloradt; men vid de stora afstånd, som voro rådande i den grekiska teatern, hade det föga kunnat urskiljas, och masken (se fig. 4—6) kunde i förstorade och skarpa drag återge den karaktärsbeskaffenhet (<i>pathos</i>), som var utmärkande för rollen. Skådespelarnas dräkt var helt konventionell och utgjordes af en präktig fotsid dionysisk festkostym. Den skilde sig således betydligt från den vanliga grekiska dräkten och åsyftade icke heller någon historiskt trogen kostymering. Då skådespelarna gemenligen hade att föreställa gudar eller heroer, var man angelägen att ge dem en det vanliga mänskliga måttet öfverskjutande gestalt, dels genom en hög hårklädsel (<i>onkos</i>), dels en fotbeklädnad med mycket tjocka sulor (<i>kothornos</i>), dels genom uppstoppning på axlar, armar och bröst (se pl. II, fig. 9, och Koturn med tillhörande fig.). Skådespelarna, äfven betecknade som "dionysiska konstnärer" (<i>technitai dionysiakoi</i>), bildade ett inom sig slutet samfund eller skrå. De betraktades som stående i gudens tjänst och åtnjöto på grund däraf en viss religiös helgd. Ett ännu befintligt, visserligen från sengrekisk tid härrörande, dekret af amfiktyonernas råd tillerkände dem personlig okränkbarhet inom hela Grekland, äfven under krigstid, frihet från krigstjänst m. fl. förmåner. — Det grekiska lustspelet l. komedien har uppvuxit ur de med Dionysosfesterna brukliga karnevalsupptågen. (Om dess olika arter och utvecklingsskeden se Grekiska litteraturen, sp. 206 och 207.) Det erhöll senare än tragedien officiellt erkännande i form af en detsamma tilldelad kör; om de lagstadgade formerna för komediers uppförande och huruvida de alltid spelats på samma dagar som tragedierna, äro vi mindre väl underrättade. De komiske skådespelarna (jfr fig. 10) uppträdde utan koturner, med starkt karikerade masker (fig. 7—8) och ofta med en utstyrsel, som åtminstone efter vårt uppfattningssätt var i hög grad lasciv (se Fallos). 
Den romerska teatern företer vissa afvikelser från den grekiska. Åskådarrummet (<i>cavea</i>) upptog blott jämnt en half cirkel, och dess båda ändar voro sammanbyggda med fondbyggnaden, så att hela teatern utgjorde en inom sig sluten byggnadskomplex. De båda sidotillträdena (<i>parodoi</i>) till orchestran bildade därför hvalfgångar under de högre bänkraderna och afskuro af de lägre den del, som låg närmast fonden. Orchestran, som icke längre var behöflig för körens dansevolutioner, delades i två delar, af hvilka den, som omslöts af caveans bänkrader, enligt Vitruvius upptogs af sittplatser för senatorerna, förmodligen äfven för andra honoratiores. Stundom synes den dock ha fått tjäna äfven för andra ändamål, t. ex. gladiatorsstrider. Den andra hälften däremot, som borde ligga högst 5 fot högre, tjänade, utvidgad till rektangulär form, som skådebana (lat. <i>pulpitum,</i> "brädställning", "tiljor"). Denna skådebana kunde för åskådarnas blickar stängas medelst en ridå (<i>aulæum</i>), som i motsats mot förhållandet på vår tids teatrar fick falla ned, då scenen skulle öppnas, men däremot drogs i höjden, då den skulle slutas. För den grekiska teatern finnes ingen sådan inrättning bestyrkt. Likasom denna låg den romerska teatern under bar himmel, men kunde vid behof öfvertäckas med ett soltält (<i>velarium</i>). I vanliga fall lades den icke såsom den grekiska på sluttningen af en kulle, utan på släta marken, och dess yttersida smyckades enligt den romerska arkitekturens maner, ofta i flera våningar, med arkader, kolonngallerier, nischer o. s. v. Fondväggen (<i>frons scænæ</i>) uppfördes till samma höjd som caveans yttermur och utmärktes genom rik arkitektonisk utsmyckning. Den första teatern af detta slag byggdes i Rom af Pompejus (55 f. Kr.), en annan något senare af Balbus och en tredje under Cæsar och Augustus, men kallades efter dennes systerson (se Marcellus 4) Marcellusteatern. Af denna finnas ännu betydliga lämningar inbyggda i Palazzo Orsini-Savelli (se Rom, pl. VII, fig. 25). Romerska teatrar byggdes under kejsartiden i alla delar af det ofantliga riket, och många urspr. grekiska teatrar ombyggdes, så godt sig göra lät, i romerskt maner. Till den grekisk-romerska typen hör teatern i Aspendos (pl. II, fig. 11), den bäst bibehållna af alla antika teatrar. — Särskilda slag af teatrar voro de för musikaliska prestationer afsedda <i>odeia</i> och de för fäktarspel och djurstrider inrättade <i>amfiteatrarna</i> (se Odeion och Amfiteater). 
Af den synnerligen omfångsrika litteraturen må nämnas: Strack, "Das altgriechische theatergebäude" 
page_number=314, index= - Teater 
(1843), Wieseler, "Theatergebäude und denkmäler des bühnenwesens bei den griechen und römern" (1851), Schönborn, "Skene der hellenen" (1858), Linder, "Grekernes theater och skådespel" (1865), Müller, "Lehrbuch der griechischen bühnenalterthümer" (1886) och "Das attische bühnenwesen" (1902), Oehmichen, "Griechischer theaterbau" (s. å.), Navarre, "Dionysos, étude sur l'organisation matérielle du théâtre athénien" (1895), Dörpfeld och Reisch, "Das griechische theater" (1896), Mantzius, "Skuespilkunstens historie", I (1897), Puchstein, "Die griechische bühne" (1900), M. Nilsson, "Zur geschichte des bühnenspiels in der römischen kaiserzeit" (i Lunds univ:s årsskrift, bd 40, 1906) och "Die alte bühne und die periakten" (i "Språkliga uppsatser", IV, 1914, från Filologiska föreningen i Lund), Haigh, "Attic theatre" (3:e uppl. 1907), Fiechter, "Die baugeschichtliche entwicklung des antiken theaters" (1914), och Frickenhaus, "Die altgriechische bühne" (1917). A.M.A. 
2. Om medeltidens teater, som i likhet med den forngrekiska uppkom ur religiösa kulthandlingar, se Mysteriebanan, Mysterier (sp. 132—138) och Passionsspel. 
3. Nyare tidens teaterbyggnad leder, liksom öfver hufvud det moderna teaterväsendet, sitt ursprung från Italien. Båda äro barn af renässansen. Utmärkande för det nya skedet är, att teaterföreställningarna inflyttades från fria luften till slutna rum och att skådespelarkonsten efter hand öfvergick till yrkesmässiga utöfvare. Redan på 1400-talet började man vid de italienska furstehofven och hos de förnäme uppföra antika skådespel, framför allt komedier, och efter förebilden af dessa skrefvos jämväl nya dramer. I synnerhet utmärkte sig huset Este i Ferrara för sin omvårdnad om den dramatiska konsten. För uppförandet af den tidens i allmänhet enkelt byggda stycken lämpade sig ej de medeltida mysteriespelens vidlyftiga yttre anordningar och behöfdes ej heller. Stående teatrar funnos ännu ej, utan man anordnade en skådebana för tillfället i palatsens stora salar, på deras gårdar eller t. o. m. på offentliga platser. De kringliggande husens fönster och balkonger fingo därvid göra tjänst som åskådarplatser; andra sådana, och de förnämsta, anordnades medelst provisoriska läktare eller insatta bänkar midt för skådebanan. Länge bibehölls dock i andra länder det från de engelska <i>pagiante</i>-föreställningarna (se Mysteriebanan) ärfda bruket af en enkel trätribun som scen. En hågkomst från äldre tider var äfven bruket att låta scenen på tre sidor omges af åskådarplatser. Så hade t. ex. den shakspereska skådebanan nästan formen af ett ofantligt bord, kring hvars tre främre sidor publiken tog plats, medan  den fjärde upptogs af en fonddekoration eller en bortre scen i två våningar, dold af ett förhänge, som drogs undan, när där skulle utspelas någon episod (se Dekoration, sp. 44). Det inre af Londonteatrarna på Shaksperes tid hade f. ö. merendels formen af en oval, som med gallerier och loger för mera burgna åskådare sträckte sig rundt om, äfven utmed scentribunens sidor (se fig. 12); den enklare publiken stod på golfvet ("parterren"), medan på själfva scenen t. o. m. bereddes sittplatser för förnäma snobbar. Somliga teatrar saknade tak öfver scen och parterr. Publiken betedde sig mycket fritt och oborstadt, men lefde intimt med i hvad som försiggick på skådebanan och fyllde villigt de anspråk, som den ytterst enkla iscensättningen ställde på åskådarnas medverkande fantasi. — Den lärda italienska teatern konstruerades däremot efter antikt mönster, och redan den berömde arkitekturförfattaren Seb. Serlio lämnar i sitt 1537—40 utgifna verk noggranna, af illustrationer åtföljda upplysningar om anordnandet af en modern teater af strängare hållning. Åskådarnas bänkar äro amfiteatraliskt och koncentriskt anordnade i en half cirkel kring en liten öppen arena eller orchestra. De förnämste åskådarna ha, liksom på den antika teatern, sina platser längst ned. Scenen är upphöjd, men trappor leda från densamma ned till orchestran. Kulisser förekomma egentligen ej, ej heller olika fonddekorationer för olika stycken; men Serlio anser dock, att hvar och en af dramatikens hufvudarter kräfver en med dess allmänna karaktär öfverensstämmande omgifning och bakgrund. För sorgespelet låter han denna utgöras af tempel och palats, för lustspelet af värdshus, handelsbodar och privathus, för satyrspelet af en skog med landtliga hyddor mellan höga träd. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 12. Det inre af Swanteatern i London, 1596.</tr></table> 
De första stående teatrarna datera sig från tiden omkr. 1500-talets midt. Om en sådan, som uppfördes af trä i Venezia af Andrea Palladio (1518—80), heter det, att den var byggd efter mönstret af Colosseum. Den äldsta till våra dagar bibehållna renässansteatern är den af samme arkitekt uppförda och af Vincenzo Scamozzi (d. 1616) 
page_number=315, index= - Teater 
fulländade <i>Teatro olimpico</i> i Vicenza, en tydlig efterbildning af den antika teatern och, hvad det inre beträffar, länge förebild för senare teaterbyggnader. Salongen har formen af en något utbredd halfcirkel eller en längs efter genomskuren oval, med koncentriska bänkrader och omsluten af en likaledes halfrund vägg med dekoration inåt af en prydlig blindarkad. Taket efterbildar ett antikt tälttak. Framför bänkraderna utbreder sig en halfrund arena och på tvären framför denna en rektangulär orchestra, hvilken tillika gör tjänst som scen. Ingen skarpt markerad gräns skiljer åskådare och skådespelare. Scenen omslutes af en ståtlig byggnad, närmast jämförlig med en rikt dekorerad triumfport med tre bågöppningar och mot åskådarplatsen framspringande flyglar. Genom bågöppningarna blickar man in i långa gatuperspektiv, som emellertid ej voro åstadkomna genom kulisser, ej heller blott målade, utan bildade af målade träbyggnader, som mot bakgrunden bli allt mindre och sluta i en ren dockarkitektur mot en målad bakgrund. På dessa "gator" kunde skådespelarna emellertid af perspektiviskt skäl ej röra sig, utan de kommo och gingo genom dörrar i de ofvan nämnda flyglarna. — Efter denna förebild danades den moderna italienska teatern; men sin rikare och mera ändamålsenliga utveckling erhöll den först senare på 1600-talet, under den strängare senrenässansens eller den yppigare barockstilens herravälde. Det är också från dessa stilriktningar, som den hämtat sina arkitektoniska och ornamentala former. För uppfattningen af dess väsen är det af vikt att erinra sig, att just arkitekturen och måleriet voro tidens förnämsta konstarter och att man i fråga om dessa kunde hos tidens bildade allmänhet, framför allt uti Italien, påräkna vida större intresse och sakkännedom än i fråga om poesi och musik, medan förhållandet i senare tid varit nästan det motsatta. En ståtlig inredning af själfva teatern, praktfulla dekorationer, lyckade perspektiviska anordningar, rika grupperingar af de uppträdande, sinnrika "upptåg", processioner och danser förnöjde de förnäme och lärde åskådarna minst lika mycket som det egentliga sceniska eller musikaliska elementet. 
Hvad man under utvecklingens fortgång eftersträfvat är å ena sidan ökadt utrymme och bekvämlighet för åskådarna. Åskådarrummet vidgas därigenom, att halfcirkelns ben utdragas rakt fram eller böjas inåt i hästskoform. Den omslutande väggen behandlas ej längre som en blind dekoration, utan upplöses i genombrutna bågställningar i flera våningar öfver hvarandra, och i dessa s. k. loggier (loger) anordnas platser för åskådare. Så redan i Teatro Farnese i Parma (1628), med motiv hämtadt från Palladios s. k. basilika i Vicenza. Stundom framspringa från logeraderna särskilda balkonger. I yngre teatrar ha bågställningarna, såsom skymmande, vanligen försvunnit, och raderna hvila nu på konsoler; så t. ex. i Gustaf III:s teater (gamla operahuset) i Stockholm. Salongens golf göres sluttande. Den ursprungligen öppna, halfrunda arenan upptages af åskådarplatser, och i sammanhang härmed göras bänkraderna efter hand raka i st. f., såsom förut, halfcirkelformiga. Dock bibehålles ännu länge den amfiteatraliska anordningen af åtminstone de öfre bänkraderna. Den förnämsta platsen blir nu icke längst ned, utan högst upp på amfiteatern eller i första radens midt, där tillfälle och utrymme erbjuda sig att anordna en ståtlig, för en talrik uppvaktning tillräcklig hofloge. Denna blir också ur konstnärligt dekorativ synpunkt salongens förnämsta praktstycke. Emellertid bibehölls på vissa teatrar, t. ex. i Paris, länge den seden, att förnäma åskådares fåtöljer insattes på själfva scenen. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 13. Prosceniet i Dresdens gamla operahus (1667).</tr></table> Men samtidigt och å andra sidan går sträfvandet ut på att vinna större utrymme för det sceniska, större omväxling och större illusion i sceneriet. Scenen blir djupare; den höjes en eller två meter öfver salongens golf (något, som redan Serlio hade iakttagit) och göres sluttande. En påminnelse om den äldre nära förbindelsen mellan scen och åskådarrum är, att trappor fortfarande länge från den förra leda direkt ned till det senare (se fig. 13). Den från antiken och Palladios tid härstammande ståtliga prosceniumbyggnaden med sina tre portaler förvandlas till en enda stor bågöppning mellan två kraftiga sidostöd, och spelet försiggår ej längre framför, utan innanför denna. Sidostöden erhöllo dock, såsom en påminnelse om sitt ursprung, ännu länge en själfständig arkitektonisk dekoration på den åt salongen vända sidan och sammanslötos ej, såsom på yngre teatrar, direkt med logeraderna. Senare förlades deras fasader till de mot hvarandra vända sidorna, och i dem inreddes åskådarplatser, de s. k. avantscenlogerna, med sina ovala öppningar ("oxögon"). Den stora bågöppningen tillslutes med ett mer eller 
page_number=316, index= - Teater 
mindre rikt förhänge (ridå), att hissas upp (eller dragas åtskils) vid hvar akts början och firas ned (eller dragas ihop) vid dess slut. Bakgrunden utgöres numera af en målad fonddekoration, som växlar efter olika stycken. Scenens tak bildas af de hängande soffiterna (af lat. <i>suffigere,</i> fästa undertill). Kulisser, som uppställas och skjutas i rännor i scenens golf, förekomma mera allmänt från 1600-talets senare del (jfr Dekoration). Under den närmast föregående tiden hade man, när så ansågs nödigt, efter mönster af antikens s. k. periakter, betjänat sig af vridbara ställningar med tre olika målade sidor, hvarigenom scenförändringar kunde åstadkommas (jfr Dekoration 2). På 1700-talet ökades sceninredet med tågvinden och underbottnar (se nedan, sp. 598). Teatermaskineriet är redan på 1600-talet ganska fulländadt. Någon bestämd typ på hållningen af teaterns yttre utbildas däremot ej. 
Hela denna, under närmare två århundraden fortgående utveckling försiggår väsentligen på italiensk botten eller under ledning af italienska arkitekter och dekoratörer. Efter Palladio och Scamozzi inlade i synnerhet Buontalenti (1536—1608) stora förtjänster om det moderna teaterväsendet. Den af honom byggda teatern i Florens beundrades och studerades af hela Europa. Omkr. 1600-talets midt utmärkte sig Giacomo Torelli (1608—78) som en framstående konstnär i fråga om sceniska anordningar. Han var verksam jämväl i Frankrike, dit han kallades af Ludvig XIV och där han stannade till 1662. Den berömde arkitekten och målaren, jesuitpatern Andrea Pozzo 1642—1709) utöfvade både genom sin direkta verksamhet och som författare ett mäktigt inflytande. Ungefär samtidigt med dessa verkade i Frankrike Louis Levau (1612—70). En synnerligen anmärkningsvärd ställning i teaterväsendets historia intogo mot 1600-talets slut och under det följande årh. medlemmarna af släkten Galli da Bibiena (se d. o.), bördig från Italien, men utöfvande sin verksamhet ej blott där, utan äfven i andra länder, framför allt vid de många praktälskande och nöjeslystna tyska hofven (i Wien, Dresden, Baireuth, Hannover m. fl.). Som anordnare af hoffester och teaterföreställningar, som dekorationsmålare och teaterarkitekter torde de i storartad kompositionsförmåga och yppig fantasirikedom ej vara öfverträffade. Om teatermåleriets utveckling och nutida tendenser se Dekoration 2. Upk.* 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 14. Teaterkostymbild från 1700-talet:<i>Adraste,</i> pseudoklassisk tragedihjälte (forngrekisktämne).</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 15. Operakostym från 1700-talet: <i>Hannibal</i>(antikt ämne).</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 16. Teaterkostymbild från 1700-talet: <i>Athalie</i> i Racines tragedi (fornjudisktämne) på Théâtre français.</tr></table> Hvad teaterkostymen beträffar, vinnlade man sig i medeltidens mysterier och passionsspel om en viss prakt i dräkterna, gärna med anslutning till dåtida konstnärers målningar. På 1500-talet fingo personager från olika historiska tidsåldrar uppträda i samtidens öfliga dräkter; furstar och andra högt ställda personager utstyrdes särskildt fint. Verklig ståt i kostymerna blef vanlig först med operans och balettens införande, i synnerhet från senare delen af 1600-talet. Under hela rokokotiden rådde det löjliga förhållandet, att kostymen i operor (och äfven tragedier), där ju ämnena mest voro hämtade från antikens mytologi och häfder, utgjorde en hopfantiserad blandning af antikt och rokoko. På hufvudbonaderna svajade väldiga grannlåtsplymer, hjältarna buro vidare guldbroderadt harnesk, sidenärmar med spetsmanschetter, en kort kjolrock, som hölls balettmässigt utstående medelst fiskben, samt silkesstrumpor och broderade halfstöflar (se fig. 14 o. 15), medan forntida hjältinnor tedde sig i moderna hofdräkter med pudradt hår, hårdt snörda snibblif och styfkjortlar, som hade långt släp och stodo vidt ut åt sidorna med hjälp af ståltråd och fiskben (se fig. 16) samt voro öfverlastade med girlander, spetsar och brokiga band. Garrick spelade Shakspere-roller i sin tids hofdräkt, med stångpiska. Som afvikande och egendomliga bibehöllos alltjämt de stående dräkttyperna i commedia dell' arte (se d. o.). I slutet af 1700-talet gjordes ansatser till 
page_number=317, index= - Teater 
verkligt historiska teaterkostymer, och Talma liksom före honom Lekain antydde det historiska i allmänna drag åtminstone. Under 1800-talet bröt sinnet för det tidstrogna i dräkter alltmer igenom, hvilket äfven skedde i fråga om öfrig scenisk utstyrsel; under århundradets senare del drefs på sina håll lyxen med historisk äkthet t. o. m. så långt, att den hotat bli hufvudsak och skymma blicken för det väsentliga, dramats egen poesi. 
Bland Europas större teatrar af äldre datum må nämnas San Carlo i Neapel (byggd af Medrano och Carasale 1737, ombyggd 1816; urspr. för omkr. 4,000 personer, numera 2,900), Teatro della (alla) Scala i Milano (af Piermarini, 1770-talet; också urspr. för omkr. 4,000 pers., numera 3,600), Covent-garden-teatern och Drury-lane-teatern (se dessa) i London (hvardera omkr. 3,500 pers.) samt teatrar i Bordeaux, Lyon, Marseille, Bruxelles, Moskva (4,000 pers.) och Warschau. — I Nordisk familjebok kunna afbildningar af teatrar ytterligare ses i artiklarna Amfiteater, Baireuth, Byggnadskonsten (pl. XIX, Paris' och Dresdens operahus; pl. XXIII, Stockholms nya operahus), Chicago (Auditoriumbyggnaden), Colosseum, Covent-garden-teatern, Drury-lane-teatern, Frankfurt am Main (fig. 5), Genua (fig. 2), Gäfle (fig. 8), Hamburg (fig. 6), Hannover (fig. 2), Helsingfors (pl. II, Svenska teatern och Finska teatern), Karlsruhe (fig. 2), Kina (pl. IV, fig. 21), Kristiania (pl. I, fig. 5), Kristianstad (fig. 6), Köpenhamn (pl. III, fig. 12), Leipzig (pl. I, fig. 5), Linköping (fig. 5), Moskva (pl. I, fig. 6),  München (pl. I, fig. 5), Neapel (fig. 7), Norrköping (pl. II, fig. 12), Odéon-teatern, Paris (pl. VII, fig. 32), Petersburg (pl. II, fig. 7), Rom (pl. VII, fig. 25), Schinkel (fig. 2, Schauspielhaus i Berlin), Stockholm (pl. I, fig. 3), Stockholms teatrar (pl. I—IV), Szeged, Taormina, Théâtre français, Wiesbaden och Wien. 
För utvecklingen af Sveriges hufvudstads teaterväsen, som alltifrån början intagit en härskande ställning inom landets samfällda, finnes utförligt redogjordt i art. Stockholms teatrar. Här kan det vara på sin plats att i korthet nämna något om teaterverksamheten i det öfriga riket. Teatrar finnas i snart sagdt alla svenska städer och en mängd andra orter i landet, vare sig i form af särskildt för ändamålet uppförda och inredda byggnader af sten eller som enklare och provisoriska s. k. "lador" af trä eller ock numera ofta sammanslagna med "biograf"-lokaler, godtemplarhus o. s. v. Fasta teatersällskap finnas, utom i Stockholm, eg. endast i Göteborg, där f. ö. redan 1780—92 fanns inrättad en stående teater, ledd af J. v. Blanc till 1785 och därefter af A. Widerberg (se denne); den intog en ganska hög ståndpunkt, kunde täfla med hufvudstadens scener och gaf tidens bästa dramatik samt t. o. m. Shakspere-dramer. Det första privilegierade teatersällskapet i svenska landsorten leddes 1754—59 af J. Berghult och Petter Lindahl, därefter till frampå 1790-talet af J. K. G. Seuerling (se denne), som höll god spellista. J. A. Lindqvists trupp verkade 1793—1823 i synnerhet i Göteborg, den frejdade K. Stenborg (se denne) förde en tid landsortssällskap (1804—09), andra sådana med anseende voro J. P. Lewenhagens (1805—12, i Götaland), F. V. Stålbergs och Kr. Svanbergs, E. V. Djurströms (se denne), som företrädde den högromantiska dramatiken (1820—30-talen), A. P. Berggrens (från 1826) och landsortsscenens förtjänstfulle reformator P. Delands (se denne) 1833—49, Oskar Anderssons (se denne) 1850—66 (från 1863 tills. med V. Åhman och M. K. Pousette), Fr. Smitts (1846—93), fru Elfforss' (se denna) 1869—89, K. J. Fröbergs (se denne) och hans söners (1869—95), K. Tivanders (1872—89), Aug. Lindbergs (1880- och 1890-talen); bland senare teaterledare i landsorten må det vara nog att nämna Hj. Selander (se denne), K. Lindroth (se denne), A. Ryding, V. Olin, K. Deurell, A. Hansson, O. Vinge, V. Stenström (Skådebanan, se d. o.) samt på sistone äfven A. Ranfts turnésällskap. Antalet svenska landsortssällskap och turnéer (de senare ofta företagna af berömda skådespelare) har på senare åren växlat mellan 30 och 50. Operetten och äfven operan ha därvid blifvit allt mera företrädda. Flera tidigare bland dessa sällskap, alltifrån slutet af 1700-talet, gästade Åbo och Helsingfors m. fl. finska städer och inlade förtjänst om den dramatiska konstens uppblomstring där (se Finland, Teater, sp.  301—302). — I de kringresande sällskapen fanns förr, vid sidan af dugliga och skötsamma skådespelare, oftast en hel del oskolade och okunniga ungdomar, som lockats dit af teaterlifvets bedrägliga skimmer, men sällan erhöllo någon ledning och genom såväl sin talanglöshet som sitt lefnadssätt nedsatte kårens anseende. Sällskapens största bekymmer har för flertalet varit deras ekonomiska osäkerhetstillstånd, och det kan alltjämt hända, att lösligt hopkomna "teaterband" falla ömkligen sönder. Likafullt har under tidernas lopp mycken god dramatik förmedlats till landsorten.  E. F—t. 
4. Moderna teaterbyggnader. Före stadsteaterns i Nizza och Ringteaterns i Wien brand 1881, hvarvid massor af människor omkommo, voro teatrarna utförda utan något genomarbetadt system för de olika lokalernas storlek, placering och inrede, utan gjordes detta i hvarje fall efter vederbörandes tycke och smak. Efter detta olycksår började man på olika håll utarbeta bestämmelser om, huru teaterbyggnader borde vara inredda och beskaffade. Först 1889 antogs en fullständigare officiell förordning för preussiska staten, gällande såväl nybyggnader af teatrar som andra förlustelselokaler. I enlighet med dess bestämmelser har sedan under årens lopp uppförts en hel mängd större och mindre teatrar, hvilka visat sig väl motsvara sitt ändamål. I början af 1909 antogs emellertid i Preussen en ny, något omarbetad förordning. Då de föreskrifter, som sammanförts i ofvannämnda förordningar, äro karakteristiska för en modern teateranläggning, må några af de väsentligaste fordringarna anföras. 
En teaterbyggnad bör placeras helst på en fri och öppen plats och på tillräckligt afstånd från andra byggnader, hvilket ock på senare åren i allmänhet iakttagits, särskildt vid större teateranläggningar. I 1909 års förordning har man dock släppt efter på denna fordran och föreskrifver att, om en teater skall uppföras å en  
page_number=318, index= - Teater 
kringbyggd tomt, dess hufvudentré bör vara förlagd mot en öppen gata af minst 20 m. bredd. Byggnaden skall i öfrigt vara omgifven af öppna gårdar af minst 9 m. bredd, och fria passager från dessa af minst 4 m. bredd skola finnas, hvilka utmynna åt två håll till vidliggande gator. Om teaterbyggnaders stomme och inredning stadgas följande. Yttermurarna samt muren, som afdelar huset i dess två hufvuddelar, salongsområdet och scenområdet, skola vara uppförda af massiva tegelmurar liksom murarna omkring och mellan trappuppgångarna för publiken och personalen. Bjälklag och bärande konstruktioner samt mellanväggar, lufttrummor o. d. skola utföras af relativt brandfritt (se Brandfrihet) material, såsom oskyddadt järn till de förra och plattor af gipsmassa o. d. till de senare, hvaremot trävirke får användas till salongens, scenens och andra lokalers golf och underrede m. m.  F. ö. har man minskat på de till en början synnerligen högt ställda fordringarna på en dylik byggnads och dess innanredes fullständiga brandfrihet och öfvergått till att skärpa bestämmelserna dels om den scentekniska skötseln, dels om bevakningen mot eldfara samt vidtagit anordningar för de olika lokalernas lätta och säkra utrymmande samt kraftiga ventilation för att undvika kväfvande rökbildning — allt för att förekomma uppkomsten af panik och därmed följande olyckor. Sålunda anser man sig genom gällande föreskrifter ha fått utgångar, passager och trappor m. m. i åtskilliga moderna stora teatrar så ordnade och beskaffade, att ett utrymmande af lokalerna kan ske inom 3—4 min. efter alarm, då någon egentlig fara för publiken eller personalen icke anses förefinnas. 
För byggnadens olika hufvuddelar, salongen med dess omgifvande lokaler (korridorer, trappor och förstugor m. m.), som benämnes <i>salongshuset,</i> och scenen med alla till densamma hörande utrymmen, <i>scenhuset,</i> ha åtskilliga detaljbestämmelser uppställts, hvaraf några här må anges. En modern teatersalong kan i och för ett godt hörande och seende från olika platser ordnas för omkr. 2,000 sittplatser jämte en del ståplatser. Som exempel på några af nutidens största teatrar kunna följande nämnas. 1) <i>Hofoperan i Wien</i> (af van der Nüll och Siccardsburg), öppnad 1869, rymmer på parkett, parterr och 4 logerader 1,720 sittplatser och 1,160 ståplatser, inalles 2,880 platser. 2) <i>Operan i Paris</i> (af Ch. Garnier, se denne), öppnad 1875, rymmer på parkett och 5 logerader 2,150 sittplatser och några hundra ståplatser. 3) <i>Nya hofteatern i Dresden</i> (af G. Semper, se denne), öppnad 1878, rymmer på parkett och parterr samt 4 rader 1,710 sittplatser och omkr. 300 ståplatser, sammanlagdt 2,000 platser. 4) <i>Operan i Frankfurt am Main</i> (af R. Lucae, se denne), öppnad 1880, rymmer på parkett och parterr samt 4 rader omkr. 2,000 personer, hvaraf 100 ståplatser. 
Härvid är dock att märka, att vid dessa teatrar af något äldre datum finnas på de öfre radernas sidor åtskilliga åskådarplatser af rätt dålig beskaffenhet och från hvilka scenen kan ses endast till ringa del. 
I ofvannämnda 1909 års förordning har man lagt an på att tillfredsställa det tydliga seendet från salongens olika platser och att få bästa möjliga anordningar för dess utrymmande. Sålunda är bestämdt,  att <i>parketten,</i> golfvet i salongen, skall förläggas i nivå med utanför varande terräng eller i vissa fall något däröfver. Vid platsernas ordnande har man tänkt sig två olika system, det ena afseende placerandet af publiken på en större <i>amfiteatraliskt</i> uppbyggd parkett med utgångar för den främre delen åt båda sidor och en lutning i medellinjen från scenen af högst 1 på 4. I fonden på salongens bakre del har man ordnat en eller två högre lagda afdelningar — "öfre parketter" — med utgångar dels åt sidorna, dels åt bakre salongsväggen. För hvar och en af dessa öfre parkettafdelningar, som är afsedd för högst 6 bänkrader i djup, finnas särskilda korridorer och trapphus, ett å hvardera sidan. Salongens planform blir i detta fall en rektangel eller vanligare en cirkelsektor, såsom vid Wagnerteatern i Baireuth, öppnad 1876 och rymmande på parkettens 31 bänkrader omkr. 1,500 personer. Efter detta system har sedermera den 1901 öppnade Prinz-regenten-teatern i München blifvit uppförd. Planformen å parketten, som rymmer 1,150 platser, är äfven här en cirkelsektor. Denna form på salongen medför naturligtvis fördelen af en gynnsam placering af åskådarna visavi de uppträdande och scenens dekorationer samt ur säkerhetssynpunkt för teaterns utrymmande, då samtliga platser befinna sig relativt lågt öfver bottenplanet. Vid det andra hittills mera vanliga systemet har man anordnat platser såväl på parkettgolfvet som på några utefter väggarna placerade s. k. <i>rader.</i> I detta fall lägges golfvet på parketten i ringa lutning eller, såsom för våra nyare Stockholmsteatrar, i en medellutning af 1 på 7, hvarvid är beräknadt, att hvarje person kan se öfver de framför sittande till ett område beläget 6—7 m. bakom scenens främre del, rampen, Öfver parketten får numera med hänsyn till eldfara och teaterns lätta utrymmande icke anläggas mera än <i>tre rader.</i> Vidare är stadgadt, att golfvet till platserna i medellinjen på den öfversta raden icke får ligga högre än till en linje dragen i 30° lutning mot horisontalen genom scengolfvets främre del vid ridåerna. Raderna få icke ha större utsprång öfver hvarandra eller öfver parketten än sex bänkrader. För alla teatrar gälla i öfrigt följande bestämmelser. Sittplatserna skola vara minst 50 cm. breda och 80 cm. djupa och få bestå endast af fasta stolar med klaffsitsar eller bänkar. På parketten får ej finnas mer än 14 sittplatser i bredd på hvar bänkrad från midten till hvarje sida. Dörrar och utgångar från parkett skola vara minst 90 cm. breda eller 1 m. för 70 personer. Korridorerna i salongshuset skola vara minst 3 m. breda eller 1 m. för 80 personer och ha en golflutning af högst 1 på 20. Hvarje rad skall vara försedd med ett separat trapphus på hvardera sidan, och på detta skall fönster finnas mot det fria. Trapporna skola ha en bredd af 1 m. för 90 personer och vara minst 1,25 samt högst 1,80 m. breda. 
På främre delen af parketten mot scenen är plats för <i>orkestern</i> (se d. o.) inrymd, och denna förlägges numera efter förebild af Wagnerteatern så djupt, att åskådarna på parketten kunna se obehindradt öfver densamma in på scenen. Inom salongshuset inrymmas äfven <i>byfféer</i> och <i>foajéer</i> för publikens uppehåll under mellanakterna samt 
page_number=319, index= - Teater 
<i>kapprum</i> för ytterkläder och <i>toaletter</i> m. m., hvarjämte uti större stads- eller residensteatrar finnas  hofloger och salonger för höga vederbörande. 
<i>Scenhuset</i> omfattar själfva scenrummet, där skådespelarna uppträda och hela den sceniska apparaten med sina dekorationer och maskinerier är förlagd. Här inrymmas också <i>öfningssalar</i> och <i>klädloger</i> för personalen samt <i>magasin</i> för kläder, möbler och andra effekter, liksom en <i>målarateljé</i> för dekorationer samt <i>verkstäder</i> för snickare och skräddare m. m. äfvensom magasin för olika slag af dekorationer och attiralj för scenen. Sistnämnda utrymmen måste dock, ur såväl eldfaresynpunkt som af ekonomiska skäl, rätt starkt begränsas inom själfva teaterbyggnaden och därför särskilda upplag beredas på annan plats. Scenrummets höjd öfver salongen skall vara rikligt tilltagen, så att rök och gaser, som kunna uppstå på scenen, kunna samlas i dess öfre del och därifrån släppas ut. Uti 1909 års ofvannämnda förordning lämnas följande bestämmelser om storleken af själfva scenrummet. Scenens bredd skall vara minst dubbelt så stor som scenöppningens bredd mot salongen, dess djup minst 3/4 af bredden och höjd = scenöppningens + salongens medelhöjd, hvarvid innertaket öfver scenen kommer rätt betydligt öfver salongens. Vidare äro detaljbestämmelser fastställda om beskaffenheten och förläggningen af öfriga lokaler, såsom klädloger, magasin och verkstäder m. m., samt om storleken af utgångar, korridorer och trappor m. m. liksom för salongshuset. En intressant detalj är härvid, att i passager mellan scenen och olika förråds- och magasinslokaler skola anordnas s. k. luftslussar, d. v. s. ett utrymme, som på båda sidor omges af själfstängande, eldsäkra dörrar. Särskildt stränga fordringar äro ställda på den s. k. <i>skyddsridån</i> ("järnridån"), som skall finnas i öppningen mot salongen och som skall fällas ned, så fort någon anledning till eldfara på scenen yppar sig. Den skall utföras af eldsäkert (brandfritt) material, vanligen korrugerad eller slät järnplåt på en stomme af fasonjärn, och kunna sänkas med en hastighet af minst 0,25 m. per sek. samt motstå ett lufttryck af 45 kg. per kvm. utan att deformeras, så att den kan med lätthet manövreras. Den skall f. ö. gå i en ram, som är eldsäker och icke släpper igenom rök, samt kunna skötas från två olika platser, den ena utom scenrummet. För att utsläppa rök och gaser från scenrummet skola luckor anläggas i taket med en areal af 12 proc. af scengolfvets yta och kunna med lätthet manövreras från detta af en man. Öfver scenen anses en <i>regnapparat</i> bestående af en samling med hål försedda liggande rör vara till nytta, men kan få ersättas af goda brandposter i riklig mängd. Särskild vikt lägges vid scenlokalernas öfvervakning af en särskild brandvakt (en afdelning af stadens brandkår), som skall tillse, att alla säkerhetsanordningar äro vidtagna och fungera tillfredsställande. 
<i>Scenen,</i> d. v. s. den plats, där föreställningen eger rum, begränsas af <i>dekorationerna,</i> näml. en bakre vägg, <i>fonden,</i> väggar på sidorna, <i>kulisser,</i> samt af något slags innertak, <i>soffiter.</i> Fonden bör kunna inplaceras på olika ställen för att kunna göra scenen mer eller mindre djup. Kulisserna äro gjorda af målad väf, spänd på lätta träramar, och infästas på ståndare, som gå genom golfvet ned till därunder placerade vagnar. Soffiterna bestå af väfremsor, som hänga tvärs öfver scenen och begränsa scenbilden mot ofvan. Alltefter soffiternas beskaffenhet får man luft-, skogs- eller rumssoffiter. Sceninredet består f. ö. af <i>scengolfvet</i> samt det ofvan detta varande <i>vindsmaskineriet,</i> hvarifrån fonder och soffiter manövreras, samt af <i>undermaskineriet,</i> placeradt i ett par, tre etager under golfvet. Golfvet har till för några år sedan för perspektivisk verkan lagts i en lutning af omkr. 4 proc. höjande sig från främre delen, <i>rampen,</i> och mot bakre delen, fonden. Vid åtskilliga nyare teatrar, t. ex. stadsteatern i Köln 1902, i Nürnberg 1905 m. fl., har man lagt golfvet horisontalt och därmed ansett sig ha vunnit åtskilliga fördelar ur scenteknisk synpunkt. Denna anordning synes ock numera ha vunnit mera allmän efterföljd. Golfvet  uppdelas i 6—8 st. tvärgående afdelningar, s. k. gator, hvilka äro uppdelade i rännor och olika slags luckor. Sålunda finnas i hvarje gata två à tre st. <i>frifarter</i> (kulissrännor), som löpa tvärsöfver scenen och uti hvilka kulisserna insättas. Vidare finnes i hvarje gata en s. k. <i>kassettlucka,</i> som går tvärsöfver golfvet och kan fällas ned genom detta på gångjärn. Genom denna öppning kunna större målade dekorationer föras från golfvet ned i scenkällrarna och vice versa. Vidare är i hvarje fack l. gata inrymdt en större eller ett par mindre <i>försänkningar</i> ("falluckor"), hvarigenom vissa delar af golfvet kunna sänkas eller höjas. De större falluckorna äro 1 à 1,20 m. breda och 8—10 m.  långa beroende af scenutrymmet. Uti golfvet är på försänkningens plats inlagd en rad af luckor, s. k. <i>skottluckor,</i> som kunna något sänkas och dragas åt sidan under golfvet. Om sålunda en fallucka med några på densamma uppställda dekorationer eller människor skall sänkas under golfvet, sker detta genom ett maskineri i källaren, hvarefter öppningen i golfvet slutes genom skottluckorna, som manövreras i källaren under golfvet. Takdekorationerna, bestående af fonder och soffiter, äro upphängda i järnrör, hvilka uppbäras af linor, som gå upp till rullar, placerade på vinden. Därifrån föras linorna samman öfver en gemensam rulle vid ena ytterväggen och sättas där i förbindelse med en på väggen löpande motvikt. Genom denna anordning kunna takdekorationerna genom handkraft lätt och bekvämt höjas eller sänkas i förhållande till scenen. 
Fig. 17—18 å pl. III, upptagande tvär- och längdsektion af scenrummet i en teater af något äldre datum, visa hufvuddragen af förut beskrifna anordningar, i system genomförda. Scengolfvet, som är uppdeladt i 6 gator, är här lagdt i lutning mot rampen. Under golfvet är endast en underbotten anordnad, hvadan försänkningarna ("falluckorna") icke kunna sänkas mer än 2,5—3 m. Vid större teatrar finnas vanligen 2—3 dylika underbottnar. Inom takkonstruktionen är den s. k. <i>tågvinden</i> förlagd, där alla linor för takdekorationerna med deras ledrullar m. m. äro sammanförda. Golfvet i tågvinden, vanligen benämndt "spjälbotten", består af glest lagda spjälor, mellan hvilka linorna löpa. Uti takkonstruktionen äro vid scenväggarna upphängda ett slags genombrutna 
page_number=320, index= - Teater 
bottnar, s. k. arbetsgallerier ("balkonger"), från hvilka takdekorationerna och belysningen öfvervakas och skötas. Mellan dessa balkonger äro några lätta förbindelsebryggor insatta, gående tvärsöfver scenen. Scengolfvets underrede samt spjälbotten, balkonger och bryggor m. m. i vinden äro i detta fall utförda af trä, men göras numera vanligen af järn. Samtliga apparater såväl uti vinds- som undermaskineriet skötas här med handkraft, såsom före och vid den tid denna teater uppfördes var vanligt. Efter teatereldsvådorna 1881 har man emellertid utarbetat olika system för sceninredet och utgår från, att allt brännbart, såsom trävirke och hamplinor m. m., skall uteslutas samt att de olika maskinerierna skola skötas med något slags maskinkraft. Det fullständigaste system, som härvid framlagts, är det af ett Wienbolag 1883 utarbetade s. k. <i>asphaleia-systemet,</i> där allt innanrede var af järn och såväl under- som vindsmaskinerierna sköttes medelst hydrauliska apparater. I st. f. den mängd af kulisser och soffiter m. m., som till dess användts, införde man en s. k. horisont eller målad duk gående i hästskoform rundt om scenen. Systemet, som på sin tid ådrog sig en viss uppmärksamhet, har införts vid operabyggnaden i Budapest, öppnad 1884, och stadsteatern i Halle, färdig 1886, men har sedan dess icke fått någon tillämpning i sin fullständigare form. Vid nya Hofburgteatern i Wien, öppnad 1888, och vid ombyggnaden af Schauspielhaus i Berlin 1890 har emellertid en del apparater för undermaskineriet inställts med anordningar, delvis baserade på asphaleiasystemets. I alla nyare teatrar är emellertid stommen af sceninredet i hufvudsak utförd af järn, dekorationerna upphängda i järntrådslinor samt undermaskineriet drifvet dels för handkraft, dels med hydraulisk eller elektrisk kraft, särskildt för de stora försänkningarna. På senare åren har man ock i vissa fall sökt tillämpa en förändring af scengolfvet genom användning af s. k. <i>vridbar scen</i> (ty. <i>drehbühne;</i> uppfunnen af K. Lautenschläger, se denne), för att kunna lättare göra scenförändringar och afkorta mellanakterna så mycket som möjligt. Man inställer då en cirkulär skifva på midten af scengolfvet och kan vrida denna genom ett maskineri i scenkällaren. På residensteatern i München infördes 1896 en dylik vridbar scen med en diameter af 16 m., som drefs med sitt underrede af elektrisk kraft. Skifvan uppdelas i ett par, tre afdelningar, afsedda hvar och en för olika dekorationer, som kunna användas i tur och ordning vid scenförändringar. Sedan dess har man på några mindre teatrar tillämpat detta system, som dock icke torde ha motsvarat därpå ställda förväntningar. 
<i>Belysningen</i> af en teater skall enligt gällande förordningar vara uteslutande elektrisk såväl i fråga om belysningen i allmänhet som den s. k. nödfallsbelysningen, hvilken består af enstaka glödlampor, som äro placerade i olika lokaler och passager och alltid skola lysa under en teaterföreställning, äfven om hufvudbelysningen kommit i olag. Dessa lampor matas därför af separatledningar, oberoende af hufvudbelysningen. Belysningen af scenen sker medelst glödlampor, dels i takramper, dels å kuliss-ständare samt genom en vid scenens framkant insatt fotramp. Inom dessa ramper finnas vanligen fyra slag af färgade lampor för hvitt, gult, rödt och grönt ljus, hvilka hvar för sig eller genom kombinering kunna ge olika ljuseffekter. Hela belysningen å scenen skötes från en centralapparat, den s. k. scenregulatorn, som är placerad å scenen vid ena sidan om scenöppningen. Dessutom finnes en del extra belysningsställ för båglampor eller glödlampor, som kunna placeras hvar som helst inom scenrummet. Salongens belysning sker dels genom lampor från taket, placerade i en frihängande takkrona eller annan kombination, dels af ramper eller lampetter å radernas bröstvärn. Denna belysning skötes och modereras från den ofvan nämnda scenregulatorn af en där placerad skötare. 
<i>Uppvärmning</i> af en teaters olika lokaler sker numera alltid medelst centralvärmeledning. För salongen äro anordningarna för uppvärmning och ventilation synnerligen omfattande och vanligen anordnade så, att under salongen ett par, tre underliggande källare begagnas därför. I den understa källaren införes frisk luft utifrån, som något förvärmes i en särskild varmkammare. I mellankällaren uppvärmes luften starkt genom där inlagda ångrör, och i den öfre källaren blandas den förvärmda och starkt uppvärmda luften genom särskilda ventilanordningar till lagom temperatur. Från den öfre källaren införes sedan luften genom galler i parkettens och radernas golf till olika områden inom salongen. Värmeledningen skötes från ett centralrum i källaren af en där placerad inspektör, som medelst distanstermometrar och anemometrar kan vid hvarje tillfälle afläsa temperatur och luftmängd inom olika delar af salongen och dess omgifvande lokaler samt reglera förhållandena därefter. 
Efter de tyska teaterförordningarnas tillkomst ha många större och mindre teatrar blifvit uppförda och åtskilliga äldre sådana förändrade, så att numera tryggheten för deras begagnande i allmänhet är synnerligen väl tillgodosedd. Äfven i Sverige ha några teatrar af modernt mönster på senare åren kommit till stånd, särskildt i Stockholm. Till dessa höra i främsta rummet operan, öppnad i sept. 1898, och k. Dramatiska teatern, öppnad i febr. 1908. 
<i>Kungliga teatern</i> (Nya operahuset; plan af 1:a radens våning däri meddelas i fig. 19; se närmare Stockholms teatrar, sp. 76—78) är förlagd på den öppna platsen mellan Gustaf Adolfstorg och Kungsträdgården. Utom de egentliga teaterlokalerna äro butiker inrymda i bottenvåningen mot Arsenalsgatan och en annexbyggnad, den s. k. operaterrassen, inrymmande restauranglokaler, uppförd i samband med byggnadskomplexen. Inom salongshuset äro synnerligen rymliga och bekväma korridorer, kapprum och trapphus för parketten och de olika raderna anordnade, hvarjämte en större elegant foajé är förlagd mot fasaden åt Gustaf Adolfstorg uti första radens plan. Dessutom finnas byffélokaler anordnade under parketten och vid de olika raderna samt en rymlig våning med rikligt dekorerade salonger jämte en avantscenloge för de kungliga personerna. Scenen är alltigenom ordnad efter moderna fordringar på detta område (dock används handkraft för att drifva de olika maskinerierna), hvarjämte klädloger, öfningssalar för kör och balett samt magasin för olika ändamål m. m. finnas i  
page_number=321, index= - Teater 
<b>Till art. Teater. III.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 17 o. 18. Schematiska bilder af sceninredet i en mindre teater. T. v. tvärgenomskärning, t. h. längdgenomskärning af scenrummet.</tr></table> 
page_number=322, index= - Teater 
<b>Till art. Teater. IV.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 19. Plan af första radens våning i K. teatern (Nya operahuset), Stockholm. (<i>A</i> parketten, inlagd å planen).</tr></table> 
page_number=323, index= - Teater  - Teateragentur  - Teatercensur  - Teaterelevskola 
tillräcklig mängd. Särskildt äro de olika hissanordningarna för fonder och andra dekorationer inom hithörande magasin för elektrisk kraft synnerligen bekväma och besparande för teaterdriften. Byggnaden belyses genom elektriskt ljus, och för scenen äro fullt tidsenliga anordningar för 4 färger införda. Kostnaden för själfva teaterbyggnaden utom terrassen steg till 4,336,000 kr., hvaraf för värmeledning omkr. 141,000 kr., för elektrisk belysning 180,000 kr. samt för sceninrede och maskineri 455,000 kr. 
<i>K. Dramatiska teatern</i> (se vidare Stockholms teatrar, sp. 78—80) är belägen med hufvudfasaden mot Nybroplan mellan Nybro- och Sibyllegatorna. Utom salongen med korridorer och kapprum är en elegant foajé inrymd i första radens plan vid fasaden mot Nybroplan. Uti högra avantscenen inrymmes en kunglig loge med ett par salonger, hvartill särskild entré är anordnad från Sibyllegatan. Utom teaterlokalerna äro en restaurang och ett kafé inrymda i bottenvåningen. Sceninredet är liksom vid Operan anordnadt efter högt ställda moderna fordringar; maskinerierna skötas till stor del för hand, men ett par af ridåerna och de större försänkningarna manövreras med elektrisk kraft. Fullständiga anordningar för dekorationernas transport inom de olika lokalerna medelst elektriska hissar äro liksom vid Operan införda. Kostnaden för själfva byggnaden utom tomten var 5,023,000 kr., hvaraf för värmeledning omkr. 119,000 kr., för elektrisk belysning och armatur 224,000 kr. samt för sceninrede och maskineri 459,000 kr. 
Litt.: "Handbuch der architektur", IV. Theater"  (1904), "Baukunde des architekten", bd 2 (2:a uppl.  1900) samt "Operabyggnaden i Stockholm. Festskrift"  (1898). P. Ax. L. 
<b>Teateragentur</b> (fr. <i>agence théâtrale</i>), affärsbyrå, som åt lediga sceniska artister skaffar anställningar vid teaterföretag och därvid betingar sig en viss procent (för en gång) af de sålunda anställdas aflöning; i vissa länder äfven ett slags underafdelning af någon teaters biljettförköpsbyrå, liksom ock  teateragent där kan vara liktydigt med biljettmånglare. 
<b>Teatercensur,</b> det förhållandet, att teaterpjäser, som äro ämnade att uppföras, i förväg måste granskas genom en af statsmyndigheterna därtill förordnad person (teatercensor), som eger att förbjuda uppförandet däraf eller godkänna pjäsen med eller utan ändringar af vissa ställen. Teatercensur har införts i de flesta kulturländer och utöfvas hufvudsakligen med hänsyn till hvad som kan vara ömtåligt ur politisk eller sedlighetssynpunkt. Ej sällan ha skuggrädda censorers åtgärder framkallat yrkanden från författarsammanslutningar o. s. v., att teatercensuren måtte afskaffas. I det <i>forntida Grekland</i> handhades den af arkonten. I <i>Frankrike</i> infördes den på 1400-talet, organiserades dock först 1706, upphäfdes 1791 under revolutionen, men återinfördes snart af direktoriet, var efter statshvälfningar temporärt afskaffad 1830—35, 1848—50 och 1870—74 samt upphäfdes definitivt 1905. I <i>Sverige</i> infördes teatercensur 1785 och afskaffades 1872 (se Censur, sp. 1431 och 1432). När emellertid Dramatiska teatern 1888—1907 var skild från statsverket (se  Stockholms teatrar, sp. 75 och 78—79), fanns en af K. M:t tillsatt censor öfver teaterverksamheten vid denna scen: först f. d. teaterchefen E. V. af Edholm till 1897, överbibliotekarien grefve K. Snoilsky 1897—98 och öfverstekammarjunkaren frih. K. K:son Bonde från 1898.  E. F—t.  
<b>Teaterelevskola,</b> läroanstalt för utbildning af blifvande  skådespelare på talscenen eller sångscenen. Förebildligt på detta område verkar Pariskonservatoriet (se Konservatorium), hvari flertalet franska konstnärer inom såväl operan som skådespelet får sin utbildning. I Tyskland finnas elevskolor vid  hofteatrar äfvensom enskilda "högskolor för dramatisk konst" o. d. — I Sverige har <i>K. teaterns elevskola</i> funnits till sedan slutet af 1700-talet (med några kortare afbrott i verksamheten). Den företer rätt påfallande kontinuitet, i det att dess allra flesta föreståndare och föreståndarinnor förut varit elever vid anstalten. I denna ha med ganska få undantag de artister, som utmärkt sig på K. teaterns scener, tidigare förberedts till sina värf, och elevskolan kan särskildt sägas ha bildat ryggrad för det sceniska talspråket i Sverige. Länge, ända till inemot slutet af 1880-talet, omfattade den ämnessvenner för både talscenen och sångscenen, hvarefter operaskolan (se nedan) gått sin egen väg. Den af Gustaf III inkallade J. M. B. de Monvel (se denne) utbildade här 1781—87 åtskilliga utmärkta förmågor (L. Hjortsberg, Charlotta Neuman, Kristina Ruckman m. fl.). Elevskola inrättades 1787 och förestods mer ordnad 1793—1800 af Jos. S. Desguillons och hans hustru Anne Marie Desguillons, hvilka efter Monvelska truppens afskedande (1792) stannade kvar i Sverige och utlärde flera framstående artister. 1804—12 förestods skolan af änkefru Sofia Lovisa Gråå (äfven när operan 1806—09 var upphäfd af Gustaf IV Adolf). De, som sedan stått i spetsen för elevskolan, ha mestadels varit förtjänstfulla sceniska konstnärer (till hvilkas biografier i Nordisk Familjebok må hänvisas): Karolina Müller 1812—15 (vid denna tid utvidgades elevskolan), Kristina Ruckman 1819—23, G. F. Åbergsson 1828—31, med sin hustru som biträdande, Karolina Bock 1831—34, N. V. Almlöf 1834—40, med Maria Charlotta Eriksson som biträdande 1837—41, V. Svensson 1840—41, Karolina Bock ånyo 1841—56, V. Svensson ånyo 1856—57, J. Jolin 1857—68, med K. G. Sundberg som biträdande 1857—59, Frans T. Hedberg 1868—74, Knut Almlöf och hans hustru Betty Almlöf 1874—77, A. Willman och hans hustru Hedvig Willman samt H. Christiernsson 1877—86. Elevskolan var därefter några år förenad med musikkonservatoriet, 1886—88, samt bestod af en talscens- och en sångscensklass, hvarpå den dramatiska ändtligen utskildes från operaskolan och förestods af E. Hillberg hösten 1889, N. Personne 1890—92 och 1893—98, A. Örtengren 1892—93 och 1898—1904 och förestås af Fr. Enwall sedan 1904. Vid det nya skede, som ingick för Dramatiska teatern i och med fullbordandet af teaterns nybyggnad 1907 (se Stockholms teatrar, sp. 79), omorganiserades <i>k. Dramatiska teaterns elevskola</i>. Eleverna måste nu afge fast förbindelse att regelbundet tillgodogöra sig undervisningen i 2 års tid (förut hade en hel del kommit 
page_number=324, index= - Teaterelevskola  - Teaterhistoriskt museum  - Teaterkikaren  - Teaterkupp  - Teaterloge  - Teatermusik  - Teatinorden 
och gått så där tämligen efter behag). Ordf. i skolans styrelse är teaterchefen. Undervisningen är som förut kostnadsfri. Inträdesexamen hålles inför en bedömande jury, hvarvid sökanden måste som prof återge 2 scener efter eget val. Godkänd sökande förbinder sig att efter tillsägelse från teaterchefen eller skolans föreståndare tjänstgöra på scenen vid såväl repetitioner som föreställningar (för att vinna scenvana) samt att efter afslutade studier antaga 2 års anställning som skådespelare vid k. Dramatiska teatern, därest teaterchefen så önskar. Elevantalet må ej öfverstiga 16. Undervisningen omfattar välläsning, rollstudium, mimik, plastik, maskering, dramatisk historia och litteratur, talteknik, fäktning, gymnastik och dans. (De förra läroämnena franska och tyska språken ha bortfallit, sedan numera sökandena i regel ega studentbildning eller motsvarande.) Utom skolans föreståndare äro lärarna f. n. 6. Efter de två ord. årskurserna kan en tredje anordnas åt särskildt lofvande elever. 
<i>Operaskolans</i> historia är, som af ofvanstående framgår, till större delen nära sammanflätad med dramatiska elevskolans. Undervisningen i den senares ämnen var denna tid gemensam äfven för sångeleverna. Dessas lärare i sång voro nog hufvudsakligen Operans sångmästare, som också ofta togo tidigt hand om blifvande elever samt sedan icke släppte dem på många år. Redan 1773—83 hade k. Operan en sångmästare, L. S. Lalin, och f. ö. hade redan på 1770-talet elevskolor i sång, instrumentalmusik och dans inrättats där. Förste sångmästare voro sedan J. Chr. F. Hæffner 1783—96, L. Piccinni (son till operakompositören) 1796—1802, K. M. Crælius 1809—31, I. A. Berg 1831—50 och sist J. Günther 1850—62. Sedan den dramatiska elevskolan 1888 skilts från sångscensklassen (se ofvan) och den senare under operaanstaltens otryggade öfvergångsperiod 1888—98 (se Stockholms teatrar, sp. 75—76) väsentligen legat nere, kom den ånyo 1899 som operaskola under konservatoriets hägn och var förenad med detta t. o. m. 1913, hvarefter den åter sorterar direkt under K. teatern (Operan). Skolan afser numera att lämna den sista undervisningen för utbildning af operasångare och -sångerskor, hvadan studierna i sång m. m. förutsättas vara undangjorda vid inträdet och det flertal ämnen, som förr förekom, nu tills vidare inskränkts till musikalisk rollinstudering och scenisk framställning, om än reglementet ställer flera ämnen i utsikt. Skolan står under inseende af teaterchefen, förste kapellmästaren, förste regissören samt en af teaterchefen bland lärarna utsedd föreståndare. Inträdesprof afläggas inför en nämnd. Kursen är tvåårig, och elevantalet får vara högst 8. Eleverna afge förbindelse att anta eventuell anställning vid K. teatern samt äro skyldiga att vid påfordran tjänstgöra på scenen utan arfvode. Lärare vid operaskolan äro f. n. Sv. Nyblom och J. Lang. E. F—t. 
<b>Teaterhistoriskt museum</b> (Teatermuseum). Se Museum, sp. 1433, och Sveriges teaterhistoriska samfund. 
<b>Teaterkikaren.</b> Se Astronomiska instrument, sp. 290. 
<b>Teaterkupp.</b> Se under Coup. 
<b>Teaterloge</b> [-lå̄ʃ]. Se Loge. 
<b>Teatermusik</b> innefattar dels opera och operett (se dessa ord) samt vådevillmusik, dels illustrerande musik till skådespel, dels kan dit också räknas mellanaktsmusik (se Mellanakt). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Teatinmunk.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Teatinnunna.</tr></table> <b>Teatinorden,</b> romersk-katolsk munkorden för regulära kleriker, den äldsta af denna nya ordensform, som kulminerade i jesuitorden, stiftades af den påflige apostoliske protonotarien Cajetanus (Gaëtano) af Tiene och Giovanni Pietro Carafa, biskop af Teate (nu Chieti), sedermera påfve under namn af Paul IV, och godkändes 1524 af påfven med augustinregeln. Ordens medlemmar skulle egna sin hufvudsakliga verksamhet åt predikan samt åt vården af sjuka och fattiga. De skulle icke tigga sitt uppehälle, utan lefva af Guds försyn (lat. <i>providentia</i>), d. v. s. af frivilliga gåfvor; de kallas därför ock <i>Reguläre kleriker af den gudomlige providensen.</i> Föreningen utmärkte sig genom sträng tukt och ordning och vann äfven betydelse som en plantskola för det högre kleresiet; omkr. 200 biskopar ha utgått ur denna orden. Här fick Loyola efter ankomsten till Italien de närmaste impulserna till sin skapelse. Teatinernas spridning hämmades genom jesuitorden, äfven om den efter hand spred sig öfver Italien och öfvergående fick fast fot äfven i andra länder; nu är den begränsad till Italien och omfattar 8 hus med omkr. 100 medlemmar (1910; se fig. 1). S. Andrea della Valle i Rom är säte för generalen, som väljes för 6 år. Till teatinorden ha äfven anslutit sig föreningarna "Den obefläckade aflelsens teatininnor" (se fig. 2) samt den af Ursula Benincaza 1583 stiftade "Teatinsystrarnas orden". Genom Pius X:s motu proprio 1909 och 1910 införlifvades två små ordenssällskap i Italien ("Heliga familjens söner" och "Liguoris kongregation") med teatinerna, och ordens reformering anförtroddes åt en kardinalprotektor. Se Heimbucher, "Orden und kongregationen" (2:a uppl., III, 1907), Pastor, "Geschichte der päpste" (IV, 1909), och Venturi, 
page_number=325, index= - Teatinorden  - Teatralisk  - Teb (El Teb)  - Teba  - Tebain  - Tebaiska legionen  - Teban  - Tebanska  - Tebbes  - Tebe 
"Storia della compagnia di Gesù in Italia" (I, 1910). Hj. H—t. 
<b>Teatralisk</b> (lat. <i>theatralis</i>), beräknad att verka på åskådare; som företer likhet med skådebanans ihåliga ståt eller skådespelares starkt eftertryckliga åtbörder och deklamation; skådespelaraktig; som bär prägeln af en skenbar och konstlad, ej af en äkta storhet; uppstyltad. 
<b>Teb</b> (El Teb), grupp af brunnar i Nubien, vid vägen från Trinkitat (hamnplats vid Röda hafvet) till Fort Tokar. Där uppref 4 febr. 1884 mahdistanföraren Osman Digna en engelsk-egyptisk kår på 3,700 man. 29 febr. s. å. blef emellertid Osman Digna (med 7,000 man) själf slagen af en vid Suakin landstigen engelsk kår på 3,000 man infanteri och 700 ryttare under befäl af general Graham, som därefter besatte det 10 km. aflägsna Tokar. Jfr Muhammed Ahmed (sp. 1284). H. W—k. 
<b>Teba,</b> grefvinna af. Se Eugénie, sp. 1041. 
<b>Tebain,</b> <i>kem. farm.</i>, alkaloid i opium med krampverkan, lik stryknin. Se Opium, sp. 757. C. G. S. 
<b>Tebaiska legionen</b> var, enligt en redan i skrifter från 400-talet omtalad legend, en romersk legion, som kejsar Maximianus (286—305) kallade från landskapet Thebais i Egypten till sin hjälp i en strid emot de kristna i Gallien. Då soldaterna, själfva kristna, vägrade, dödades två gånger hvar tionde man bland dem, och vid fortsatt vägran nedmejades slutligen hela legionen. Händelsen skall ha passerat vid S:t Maurice i Schweiz (Valais), en ort, som bevarar namnet af legionens anförare, Mauritius. Han blef förklarad för helgon. Han och hans 6,600 kamrater vördas högt icke blott i Valais, utan äfven uti Italien (där Mauritiusorden uppkallats efter honom i egenskap af Savojens skyddspatron) och trakterna nedåt Rhen. Jfr Stolle, "Das martyrium der thebaischen legion" (1891), och Berg, "Der heilige Mauritius und die thebaische legion" (1895). (J. C.) 
<b>Teban,</b> invånare i Tebe. 
<b>Tebanska,</b> en dialekt. Se Koptiska språket och litteraturen, sp. 1007. 
<b>Tebbes.</b> 1. Distrikt i centralpersiska prov. Irak Adjemi, utgöres till största delen af stäpp och öken. Befolkningen, som är knuten vid oasområdena, består af araber, perser, belutscher och tatarer. — 2. Stad i ofvannämnda distrikt, nära Chorassans och Stora saltstäppens södra gräns, ligger, där flera karavanvägar mötas, 560 m. ö. h. på en af berg omgifven slätt. Befäst genom mur och citadell. Utanför staden åkerfält och palmlunder. 1—2. H. W—k. 
<b>Tebe,</b> stad i det forna Egypten, belägen på båda sidor om Nilen, ungefär vid 25° 40′ n. br., hade under storhetstiden ett omfång af bortåt 50 km. De moderna arab-byarna Karnak (se d.o.) och Luksor (se d. o.) på östra flodstranden beteckna platsen, där den egentliga staden fordom låg, medan T:s plats på västra stranden till en del upptages af arab-byarna Gurna och Medinet Habu (se d. o. med fig.). Namnet T. är en greciserad form af egypt. <i>T-ape,</i> som förmodligen betyder "flodhästgudinnans stad". Grekerna använde om T. äfven namnet Diospolis, hvilket är en öfv. af egypt. <i>nut-àmon,</i> "Amonsstaden", såsom T. i något yngre tid kallades efter sin hufvudgud. T:s grundläggning höljes af sagans natt. Visst är i hvarje fall, att det århundraden senare än Memfis framträdt i historiens ljus. Ifrån att ha spelat rollen af en mer eller mindre obetydlig provinsstad blef T. under den elfte manethonska regentätten (från 2160 f. Kr.) utkoradt till kungligt residens och kan åtminstone under den tolfte dynastien sägas ha blifvit hela Egyptens hufvudstad. Vid denna tidpunkt var T:s omfång långt ringare, än det blef senare, under Egyptens storhetstid. Det var väl egentligen endast de nordliga delarna af den blifvande jättestaden, som då byggdes, hvarvid den östra flodstranden förbehölls de lefvande, medan de döde fingo sitt kvarter i v. I hvarje fall är fyndorten af de till denna tid hörande minnesmärken, som anträffats i T., sådan, att den berättigar oss att ange stadens dåvarande läge, såsom vi nu gjort. För de århundraden, som följde på tolfte dynastien intill hyksostidens slut, är det f. n. tillgängliga historiska materialet alltför otillräckligt för att ge någon säker vägledning. Vi ha dock skäl att anta, att staden då ännu ej på långt när hade fått sin största utsträckning. Det var 18:e (år 1580 f. Kr.), 19:e och 20:e dynastierna, som beredde T:s storhet, och det är vid namnen på härskare af dessa regenthus, som T:s alla mera betydande minnesmärken knyta sin tillvaro. I synnerhet regenter af 19:e dynastien smyckade den egentliga staden med gigantiska byggnadsverk: Karnaks hypostyl, den största tempelsal på jorden, är ett verk af (Ramses I) Seti I och Ramses II. Den senare uppförde de mest storartade delarna af Luksortemplet (se fig. 6 å pl. II till art. Egypten). Vid denna tid nådde T. höjdpunkten af glans och prakt, och de minnesmärken, som då skapades, ha på ett oförgängligt sätt inflätat stadens namn i historiens och konstens häfder. På östra stranden låg i n. Karnaks ofantliga tempelvärld, omfattande från n. till s. icke mindre än 3 olika, från hvarandra afsöndrade områden, hvart och ett bestående af åtskilliga större eller smärre helgedomar. Den mest berömda af dessa är Amonstemplet (se fig. 3 å pl. I till art. Egypten), som, påbörjadt under 12:e dynastien, redan vid början af 20:e dynastien fått den storartade prägel, som gör det till enastående i världen. Senare tider fortsatte emellertid att utvidga och smycka det ofantliga templet, som på visst sätt får sägas vara ett repetitorium af Egyptens historia efter hyksos, då vi nämligen, vandrande från sal till sal, kunna i mer eller mindre oafbruten kronologisk ordning följa de olika härskarnas arbeten på rikstemplets utsmyckning. Ett godt stycke s. om Karnak och fordom medelst sfinxallé förbundet därmed ligger templet i Luksor, äfven en stor byggnadskomplex, hvars förnämsta delar tillhöra 18:e och 19:e dynastierna, men där äfven intressanta inskrifter och bilder från yngre tid ända till romarnas dagar fått plats. Utrymmet mellan Karnaks tempelområde i n. och Luksors i s., som utgöres af ett till floden stötande, ganska vidsträckt område, upptogs af den tebanska befolkningens bostäder, de fattigares af obränd Nil-lera med tak af halm eller torkade palmblad, de förmögnares af brändt tegel eller trä. Endast de fattigares boningar 
page_number=326, index= - Tebe 
torde i allmänhet ha bildat hvad vi kalla huskvarter. De rike hade merendels stora trädgårdar och planteringar invid sina boningar, hvarför nog hvarje rik mans bostad kunde betecknas som ett kvarter för sig. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Ruinerna af Ramses II:s graftempel (Ramesseum)</tr></table> 
På västra Nilstranden utbredde sig de dödes stad, omslutande såväl de hädangångnas grifter som de många blygsamt byggda kvarter, där likstadens olika skrån, stenhuggare, likkistfabrikanter, balsamerare, uppsyningsmän, skrifvare, polismän m. m. — idel folk, som lefde på döden — hade sitt hemvist. Af deras byggnader finnas snart sagdt inga, i hvarje fall högst obetydliga kända spår. Så mycket rikare äro de till vår tid bevarade kvarlefvorna af grafvar och med dem, på grund af den forna kultens beskaffenhet, förenade grafkapell eller (om det gällde kungliga personer) graftempel. Nästan alla graftemplen ligga på eller invid ökenranden, hvaraf förklaras, att de kunnat bevaras till vår tid. Längre västerut ordna sig i det tebanska berget, på dess sluttningar eller vid dess fot, T:s många privatgrafvar med sina stundom bevarade kapell. Längst i v. träffas i två skilda, slingrande dalgångar <i>Biban-el-Moluk,</i> grifterna efter 18:e, 19:e och 20:e dynastiernas härskare, d. v. s. de faraoner, som i synnerhet hade förtjänsten af T:s förstoring och förskönande. Hela området i v. kallades af grekerna <i>Memnonia,</i> ett namn, hvarmed i inskränktare och egentligare mening betecknades de kungliga graftemplen, bland hvilka de mest bekanta äro Ramses II:s, det s. k. Ramesseum (se fig.) och Ramses III:s i Medinet Habu. Bland konungagrafvarna intar Seti I:s främsta rummet, såväl med afseende på vidd och dyrbarhet i anläggning som med hänsyn till fulländningen i dess utsmyckning. Denna af Belzoni i början af 1800-talet upptäckta fornlämning eger de vackraste reliefskulpturer den egyptiska konsten lämnat oss i arf. Grafven, hvars hufvudriktning, i likhet med de öfriga konungagrafvarnas, är horisontal, mäter i sagda riktning 142,8 m.; dess djup uppgår till omkr. 54,7 m. Likväl är Setis hvilorum icke den största griften i T. Vi känna nämligen en privatpersons grift af något senare datum, hvilken är h. o. h. huggen i klippan och befunnits i horisontal riktning ha 292 m. längd. (Vid denna uppmätning har man ej tagit hänsyn till flera denna grift tillhörande sidorum.) — Till det västra T:s märkligaste minnesmärken höra Memnonstoderna (se d. o. och fig. 4 å pl. II till art. Egypten) — Från 21:a dynastiens dagar trädde T. tillbaka för Deltas stora städer  och sjönk sedan alltmer. I saknad af en skyddande ringmur, blef det ett lätt byte för de etiopiske, assyriske och persiske eröfrare, som efter hvarandra inkräktade Nildalen. På Strabons tid (omkr. Kr. f.) var icke längre T., utan Ptolemais den förnämsta staden i Öfre Egypten. Dock fortfor man ännu under de romerske kejsarna att bygga på T:s helgedomar, i synnerhet dem i v. Vid samma tid var T. en af turister mycket besökt ort, på grund af sin Memnon.  — Befolkningen i de ofvannämnda arab-byarna lefver väsentligen på att exploatera förfädrens jordiska kvarlefvor och minnen i sten samt på fabrikation af falska antikviteter.  K. P.*  
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Didrachmon från det forntida Tebe. (På åtsidanHerakles som barn kväfvande ormarna, på frånsidantebansk sköld.)</tr></table> <b>Tebe</b> (grek. <i>Thebai,</i> lat. <i>Thebæ,</i> nygr. <i>Thive, Thiva</i> l. <i>Fiva</i>), grekiska städer. 1. Urgammal, enligt sagan af feniciern Kadmos (se denne) grundlagd stad i grekiska landskapet Beotien, vackert belägen i en vattenrik, grönskande nejd på och invid några kullar, tillhörande en höjdsträckning, som skiljer Kopaisslätten från Asopos' floddal. Stadsområdet torde i äldre tid ha varit inskränkt till den nordvästligaste och tillika största af dessa höjder, hvilken bar namnet Kadmeia och, sedan staden utvidgat sig äfven till de närliggande kullarna och det dem omgifvande låglandet, bildade dess borg. På östra och västra sidan begränsades staden af de två små floderna Ismenos (nu Ajos Joannis) och Dirke (nu Plakiotissa). Nära den senare fanns en helig källa af samma namn, berömd för sitt klara och rikliga vatten. T., långt äldre än doriska vandringen, var vida berömdt i sagorna; ej mindre än fem stora sagokretsar knöto sig därtill: den om hur Kadmos sådde den dödade drakens tänder och hur af dem uppväxte <i>spartoi,</i> den tebanska adelns stamfäder; den om hur Amfion med sin lyras toner förmådde stenarna att foga sig till murar åt T. och de därmed sammanhängande myterna om Zethos (se Amfion), Antiope och Dirke (se dessa ord); den om Laios och hans efterkommande med den berömda tragiska berättelsen om Oidipus, "de sju mot Tebe" och om epigonerna; den om Dionysos' ankomst och slutligen den om Herakles' bedrifter. Det berättas, att "epigonerna" skulle ha förstört T. Har en sådan förstöring verkligen egt rum, synes staden dock snart ånyo ha blifvit uppbyggd, och det i förstoradt skick, sannolikt af de 
page_number=327, index= - Tebe 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Tebe i nyare tid.</tr></table> i samband med den doriska vandringen inflyttade beoterna. Under historisk tid berättas den ha haft det betydliga omfånget af 43 stadier (omkr. 9 km.) eller med förstäderna 70 stadier (omkr. 13 km.). Dess ringmur egde redan under mykenska tiden sju portar, med anledning hvaraf T. hos skalderna betecknas som "sjuportsstaden". T. var den förnämsta staden i Beotien och intog på grund häraf den ledande ställningen inom de beotiska städernas förbund, men stod ofta i spändt förhållande till dessa städer, särskildt Plataiai, emedan det sträfvade att lägga dem under sitt välde. Af T:s äldre historia känner man f. ö. intet annat, än att det styrdes af en jordegande aristokrati, som sammanhölls af stränga former för den fasta egendomens öfverflyttande. Mot slutet af 6:e årh. f. Kr. kom T. i fientlig beröring med Aten. Detta förhållande bidrog tvifvelsutan till stadens egendomliga hållning under perserkrigen. Medan de styrande sände en hjälptrupp på 700 man till Thermopylai, där den af Leonidas tvangs att med honom hålla ut till slutet, öfvergingo de öfrige tebanerna snart till fienden och stredo vid persernas sida i slaget vid Plataiai (479). Förräderiet straffades genom förlusten af hegemonien öfver de beotiska städerna, och T. måste utlämna ledarna för det persiska partiet, som dömdes till döden. Under det följande århundradet bestämdes T:s utrikespolitik af de sällan hvilande fientligheterna mot Aten och den därmed följande anslutningen till Sparta. Ett omslag vållades af spartanernas efter Atens besegrande alltmera framträdande öfvermod, hvilket slutligen nådde sin spets, då den spartanske fältherren Foibidas (382 f. Kr.) trolöst öfverrumplade och besatte borgen Kadmeia. Under de krig, hvilka häraf föranleddes, höjde T. sig, hufvudsakligen genom Epameinondas' (se denne) snillrika ledning, till en icke anad storhet och blef för en kort tid den ledande staten i Grekland. Olycksdigert för T. likasom för hela Grekland blef det s. k. "heliga kriget" mot Fokis (357—346 f. Kr.), i hvilket tebanerna och deras bundsförvanter till sin hjälp kallade konung Filip II i Macedonien, som därigenom fick ett efterlängtadt tillfälle att inblanda sig i Greklands inre angelägenheter. För sent sökte de i förbund med atenarna att godtgöra det begångna felsteget, men blefvo af Filip slagna vid Chaironeia (338 f. Kr.) och måste mottaga en macedonisk besättning. Då de efter Filips död försökte afskudda det främmande oket, blef staden af Alexander eröfrad och i grund förstörd (335 f. Kr.), hvarvid endast templen och det hus, som en gång bebotts af skalden Pindaros, skonades. Tjugu år senare återuppbyggdes staden genom Kassandros' försorg, men återvann aldrig sitt forna välstånd. De romerske makthafvarna, såsom Mummius och Sulla, behandlade T. strängt. Strabon omtalar den såsom sjunken till en by. På resebeskrifvaren Pausanias' tid (omkr. 170 f. Kr.) var endast Kadmeia bebodt. Från 900-talet blef T. medelpunkt för den uppblomstrande grekiska silkeshandeln. Särskildt var dess purpursiden berömdt. 1147 utplundrades staden af normanderna, men reste sig åter. Sedan det latinska kejsardömet upprättats i Konstantinopel (1204), intogs T. först af Peloponnesos' "arkont" Leon Sguros, sedan af frankerna, berodde sedan dels af hertigarna af Aten, dels af "herrarna af S:t Omer", som där byggde ett präktigt slott; det förstördes 1311 af katalanernas vilda skaror; nu kvarstår endast ett frankiskt torn. — T. sjönk under det turkiska väldet till en eländig by, som först i våra tider kunnat höja sig, ehuru det mycket lidit af de starka jordbäfningarna 1853 och 1893. — Den nuv. staden (fig. 2), som nästan uteslutande ligger på Kadmeia (högsta punkt 218 m.), har omkr. 4,000 inv. Utsikten därifrån öfver Kithairon i s. ö., Helikon och Parnassos i ö. och andra berg rundtom horisonten är präktig och upplyftande. Goda hotell saknas, hvadan staden är föga behaglig för främlingar. Af intresse är dess museum med konstverk ända från den arkaiska till den romerska kejsartiden. Särskildt berömda äro de svarta grafstenarna, utgångna från en beotisk ateljé mot slutet af 5:e årh. f. Kr. De friska, sagoberömda källorna i omgifningarna äro värda ett besök. Af ruiner finnes mycket litet. Kvarlefvor af kabirernas tempel ha utgräfts af Tyska arkeologiska institutet omkr. en timmes väg från staden åt Thespiai till. Hvar de sju berömda portarna 
page_number=328, index= - Tebe  - Tebessa  - Tabet  - Tebris (Tabris)  - Tebröd  - Tebusken  - Teceremonien  - Tech  - Technopaignia  - Teck 
voro belägna, är ej säkert. — 2. T. i Ftiotis, akaisk stad, som kom till blomstring först efter perserkrigen. Det eröfrades 217 f. Kr. af den macedoniske konungen Filip V och kallades efter denne <i>Filippopolis.</i> Ruiner, tämligen betydliga, synas ännu omkr. 4 km. från stationen Persefli på järnvägen Volon—Trikkala. 1—2. J. C. 
<b>Tébessa,</b> stad i det inre af östra Algeriet, dep. Constantine, 20 km. från Tunisiens gräns, vid järnväg till Bone och Constantine, i en sund, bördig och på källor rik trakt. Omkr. 5,000 inv. Det är forntidens <i>Theveste</i> l. <i>Civitas thevestinorum,</i> som sannolikt anlades under Vespasianus och under följ. årh., då det antas ha haft 40,000 inv., uppfylldes med praktbyggnader, af hvilka återstå bl. a. en triumfbåge (åt Septimius Severus), den förnämsta i sitt slag (<i>quadrifrons</i>) från romartiden, ett Minervatempel (liknande Maison Carrée i Nîmes), nu kyrka, samt ruiner af en basilika, en cirkus och en massa andra byggnader utan känd bestämmelse, torn och vattenledningar. Inskrifter i mängd äro funna där och i trakten. Förstördt af vandalerna, återuppbyggdes T. af Belisarius' efterträdare Salomon, från hvilken härrör det ännu starka citadellet, inom hvars 12—15 m. höga, 2 m. tjocka murar den nuv. staden är innesluten. Se Gsell, "Musée de T." (1902), och Castel, "T. Histoire et description d'un territoire algérien" (1905). 
<b>Tebet,</b> i judiska kalendern den 4:e månaden i det borgerliga året, den 10:e månaden i feståret, motsvarande ungefär januari. (E. S—e.) 
<b>Tebris</b> (Tabris, af pers. <i>tab,</i> feber, och <i>riz,</i> fördrifva), hufvudstad i persiska prov. Aserbeidjan, ligger omkr. 1,350 m. ö. h. å östra delen af en slätt, öfver hvilken till sjön Urmia flyter en flod, Adjitschai, som genom en mängd kanaler vattnar de staden omgifvande trädgårdarna. I s. reser sig det 2,600 m. höga Sehend Koh. Staden har omkr. 200,000 inv., öfver 300 moskéer och 5 kristna (armeniska) kyrkor. T. är Persiens främsta handels- och fabriksstad, nederlagsplats för västra Persiens handel och särskildt mellanhand vid handeln mellan Persien å ena sidan samt Turkiet och Ryssland å den andra. Fabriksrörelsen gäller främst mattor, tyger och lädervaror. Stora ruiner finnas, men endast få förtjäna någon uppmärksamhet. Citadellet, som äfven innehåller tronarfvingens palats, är en stor, dyster byggnad nära stadens midt. Af mongolkanen Ghasan kans graf, omkr. 3 km. s. v. om den nuv. staden, men inom de ursprungliga gränserna, synes endast en stor jordhög. Stadens klimat har rykte om sig att vara sundt, visserligen varmt om sommaren, men med stark vinterkyla. T:s trädgårdar (med mandlar, äpplen och meloner) äro berömda. Det finns knappast någon stad i Persien, om hvilken infödda och utländska författare berättat så mycket som om T. Den skall ha grundlagts 792 af Zobeide, kalifen Harun-er-raschids gemål. 1605 segrade perserna där öfver turkarna, men 1725 eröfrades staden af dessa. I okt. 1827 besattes den af ryssarna, och 2 nov. s. å. slöts där fred mellan Ryssland och Persien. 23 sept. 1854 härjades T. af jordbäfning. Under Världskriget besattes T. af turkarna 12 jan. 1915 och af ryssarna 30 s. m. (H. W—k.) 
<b>Tebröd</b> kallas en hel mängd lätta (med mindre än 40 proc. mjöl) bakverk, som anses lämpliga att förtära till te, i synnerhet på eftermiddagen. Särskildt häftar namnet (fr. <i>petits fours pour le thé</i>) vid små aflånga kakor, som göras af en deg med hvetemjöl, smör, stött socker, stött kanel, stött muskot, hvilka formas, ställas på plåtar och gräddas i ugn. 
<b>Tebusken.</b> Se Te. 
<b>Teceremonien</b> (jap. <i>cha-no-yu</i>) är hvad man skulle kunna kalla ritual för ett japanskt ordenssamfund i olika grader, hvar och en med sina regler. "Moderlogen" till detta samfund samlas i det buddistiska Daitakujetemplet i Kioto. Uppkommen ett par århundraden förut, organiserades cha-no-yu slutgiltigt under senare delen af 1500-talet af Rikkiu. Urspr, var det endast personer af de högsta samhällsklasserna, som invigdes i denna af filosofi och ridderlig etikett omspunna ritual för teets tillagning och förtäring. I sin helhet upptar ritualen flera timmar och består af två rökelseceremonier, en middag samt drickning af starkt och svagt te. Kvinnor få deltaga, men endast i första graden. Män kunna fortsätta och förvärfva den höga graden af <i>sosho,</i> mästare. Jfr Ida Trotzig, "Cha-no-yu. Japanernas teceremoni" (1911), samt i "Katalog öfver ... utställning af japansk konst" (1911), och D. Bildt, "Japonica" (1914). Etnografiska museet i Stockholm har en samling af föremål, hörande till teceremonien, hopförd af Hj. Stolpe. J. C. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Värden tillreder koppen n:r 2 vid ceremonienför det svaga teet. (Japanskt träsnitt).</tr></table> 
<b>Tech</b> [täkk], kustflod i franska dep. Pyrénées-orientales, upprinner tätt intill spanska gränsen vid foten af Pic de Costabonne, flyter mot n. ö., mellan Mont Canigou i n. och Monts Albères i s., genom en vacker dalgång i Roussillon och faller ut i Medelhafvet. Längd 80 km. H. W—k. 
<b>Technopaignia,</b> grek., hos forngrekerna dikter, som hade form af konkreta föremål, t. ex. en syrinx (så Theokritos, Simmias m. fl.), ringar, ägg, bilor o. s. v. Se Bildverser. 
<b>Teck,</b> under medeltiden ett litet hertigdöme i Schwaben, uppkalladt efter borgen T. (nu obetydliga ruiner) i württembergska Donaukretsen, n. om Donau, säte för en bilinje (sedan 1187 med titeln hertigar af T.) af huset Zähringen. T. kom omkr. 1383 till Württemberg, hvars hertigar 1439—1806 förde hertigarnas af T. titel och vapen. Äldste sonen till hertig Alexander af Württemberg och 
page_number=329, index= - Teck  - Tecken  - Teckenlås  - Teckenspråk  - Tecke-turkmener  - Tecklenburg  - Teckna i skott  - Teckning 
grefvinnan af Hohenstein, Frans (f. 1837, d. 1900), förmäld med prinsessan Mary Adelaide af Storbritannien, fick 1863 den württembergska titeln prins af T. och 1871 titeln hertig af T. Hans äldste son, Adolf (f. 1868), hertig af T., är brittisk brigadgeneral och förmäld med hertigens af Westminster dotter Margaret, dottern Viktoria Maria (f. 1867) är förmäld med konung Georg V, och yngre sonen, Alexander (f. 1874), furste af T., är brittisk brigadgeneral och förmäld med prinsessan Alice af Storbritannien. 
<b>Tecken,</b> inom olika fysisk-matematiska och naturvetenskaper brukliga beteckningar för vissa föremål, företeelser och förhållanden, mest bestående i enkla lineära figurer eller i namnförkortningar. — Om geometriska och algebraiska tecken se Matematiska tecken; jfr ock Siffra, Talsystem och Taltecken. Om tecknen för rät vinkels uppdelning i grader, bågminuter och bågsekunder se Grad 2. — Inom astronomien betecknar X solen, ☾ månen (kalendertecknen X nymåne, X första kvarteret, X fullmåne l. nedan, X sista kvarteret), ♀ planeten Venus, ♂ planeten Mars, ♃ planeten Juppiter, X planeten Saturnus, X konjunktion, 8 opposition (jfr Aspekt och Astronomiska tecken; se äfven Djurkretsen). — Tecknen för väderleken och luftkretsens företeelser ses i art. Meteorologiska tecken. — Om kartans rikhaltiga tecken se Kartbeteckningar med pl. I och II. — Om tecknen för grundämnenas atomvikter (de kemiska tecknen) se Atomvikt, sp. 350—351. — De i <i>botaniska</i> arbeten brukligaste tecknen äro följande: ♂ hanblomma, hanväxt, ♀ honblomma, honväxt, ♂♀ enkönad, X tvåkönad, X enårig hapaxant, som gror och fruktificerar samma sommar, X enårig hapaxant, som gror på hösten och fruktificerar nästa sommar, XX tvåårig hapaxant, som gror på våren och fruktificerar följande år, X—X hapaxant, som först flera år efter groningen fruktificerar, ☽ tvåårig ört, ♃ perenn ört, X vedväxt, buske, X träd, ♃X halfbuske, X aktinomorf, ·|· zygomorf, ↓ zygomorf, X spiralställd, X växande på norra hemisfären, X växande på södra hemisfären, X växande på norra och södra hemisfärerna, X (framför ett växtnamn) underart, (framför ett svampnamn) ätlig, † (framför ett växtnamn) odlad eller förvildad, (framför ett svampnamn) giftig, <i>α</i> (framför ett växtnamn) hufvudform, <i>β, γ</i> o. s. v. (framför växtnamn) varietet, <i>μ</i> 0,001 millimeter, X (framför ett växtnamn) hybrid, × (mellan två växtnamn) korsad med,  X hybridogen art, XX många, ∞ många, + finnes, 0 saknas, ± mer eller mindre, ! sedd af författaren, !! funnen af författaren. — Inom  <i>zoologien</i> nyttjas tecknen ♂ (hanne), ♀ (hona), X hermafrodit (samkönad). 
<b>Teckenlås.</b> Se Bokstafslås. 
<b>Teckenspråk.</b> Se Åtbördsspråk. 
<b>Tecke-turkméner.</b> Se Turkmener. 
<b>Tecklenburg,</b> krets i preussiska reg.-omr. Münster, ö. om Ems, fordom grefskap i westfaliska kretsen. Omkr. 800 kvkm. Efter grefveättens utslocknande 1562 kom T. till grefvarna af Bentheim och 1707 genom försäljning till preussiska kronan. 
<b>Teckna i skott,</b> <i>jaktv.</i>  Se Skott-tecken. 
<b>Teckning.</b> 1. Se Målarkonsten, sp. 187—188. — 2. Öfningsämne i allmänna och enskilda undervisningsanstalter, inbegriper såväl frihandsteckning (se d. o.) som linearritning (se d. o.) och började införas i de allmänna läroverken först under 1820-talet. Den undervisning, som då meddelades, utgjorde hufvudsakligast ett komplement till uppöfvandet i geometrisk åskådning uti läroverkens båda första klasser. Öfningarna kallades då ock "linearteckning på fri hand". Sedermera tillkom frihandsteckning i vanlig bemärkelse för alla följande klasser såsom valfritt ämne. Undervisningskommittén af år 1828 ansåg emellertid, att staten borde draga försorg om ungdomens undervisning i teckning och öfverförde densamma från "tillfälliga ämnen" till de "bestämda". Först i läroverksstadgan 14 aug. 1856 upptogs en lärare i teckning, och det bestämdes, att undervisningen skulle omfatta "välskrifning och linearteckning" (således ej frihandsteckning) och förekomma endast i 1:a och 2:a klassen, och fr. o. m. 1859 blef teckningen obligatorisk för hela reallinjen. Genom läroverksstadgan 1 nov. 1878 anslogos åt teckningen på reallinjen 3 undervisningstimmar i veckan, under det att teckningen å latinlinjen ställdes h. o. h. valfri i 4:e och 5:e klasserna samt å B-linjen erhöll 2 timmar i veckan. 1895 och 1904 minskades tiden för teckning å reallinjen med 1 timme i veckan för alla klasserna fr. o. m. den 4:e, hvaremot latinlinjen fick 2 timmar obligatorisk teckning i veckan äfven i 4:e och 5:e klasserna samt 3:e klassen erhöll 2 timmar i veckan i st. f. 1. Samtidigt tillkom dessutom möjlighet att genom s. k. frivillig teckning på extra tid erhålla undervisning utöfver den obligatoriska. Med genomförandet af 1904 års skolordning har ämnet blifvit obligatoriskt för både real- och latinlinjen samt för realskolan. I dennas båda sista klasser kan teckning utbytas mot franska och i gymnasiets 3:e och 4:e ringar under vissa villkor bortväljas. Förutnämnda s. k. frivilliga teckning kvarstår. De första officiella föreskrifterna om teckningsundervisningens bedrifvande vid läroverken förekomma i k. cirk. af 19 juni 1866. Förändrade sådana utkommo 1878 och 1895. Läroverkskommittén af 1899 anknöt i sitt förslag kursplan i teckning till de öfriga ämnena, hvilket vidhållits i undervisningsplanen för realskolan af 2 mars 1906 och i de nya kursbestämmelserna för gymnasium. Ingenstädes i de svenska skolorna har ämnet någon betydelse för flyttning mellan klasserna. För inträde i Tekniska högskolan fordras emellertid betyg om minst godkända insikter i teckning från reallinjens sista årsklass. Sedan 1878 är öfverinseendet öfver den elementära teckningsundervisningen anförtrodt åt en särskild <i>inspektör,</i> som sedan 1904 sorterar under Läroverksöfverstyrelsen. Beträffande folkskolan nämnes teckning i 1842 års allmänna folkskolestadga, men endast i sammanhang med kompetensfordringarna för lärare. Först 1878 års Normalplan för rikets folk- och småskolor inför teckningen bland de mera fullständiga skolornas undervisningsämnen. Redan under midten af 1860-talet förekom emellertid teckning i hufvudstadens folkskolor, delvis under facklärares ledning. Inom de privata läroverken har teckningen alltid 
page_number=330, index= - Teckning  - Teckningsrätt  - Teckomatorp  - Teclubrännare  - Tecoma  - Tecoma-te  - Tecomates  - Tectona  - Tecuciu  - Tecumseh 
förekommit. Sedan 1890-talet har den där särskildt uppmärksammats och omvårdats på de lägre stadierna, och åt densamma har dessutom flerstädes i samband med undervisningens reformering i läsämnena getts en banbrytande betydelse för den allmänna undervisningens moderna läggning. När de första yrkandena om teckningens allmänna införande i skolorna framkommo, funnos inga facklärare att tillgå. Ofta togs därför till lärare hvem som helst som sysslat litet med teckning och målning för nöjes skull. Följden häraf blef, att personer från de mest skilda verksamhetsområden fingo öfvertaga undervisningen. 1859 fick konstakademien rättighet att utfärda kompetens till teckningslärartjänst, men den afsade sig denna rätt 1878, hvarefter en mera fackmässig utbildning af teckningslärare egt rum vid Tekniska skolan i Stockholm. Därifrån utgångna manliga och kvinnliga lärare handha ock i regel ämnet; i fråga om folkskolorna finnes dock endast i hufvudstaden och i någon större landsortsstad för de äldsta årsklasserna facklärare. 
Litt.: Betänkande om teckningsundervisningens ordnande, afg. 1879, Läroverkskommitténs betänkande af år 1902. — J. L. Almquist, "Linearteckning" (1830), teckningskurser af J. G. Köhler, G. Saloman och P. Södermark ("statens"), A. Stuhlmann, "Lärobok i frihandsteckning" (öfv. 1878), F. Flintzer, "Lehrbuch des zeichenunterrichts" (6:e uppl. 1903), J. L. Tadd, "Nya uppfostringsmetoder" (öfv. 1902—05), T. Wunderlich, "Der moderne zeichen- und kunstunterricht" (1902), S. Levinstein, "Kinderzeichnungen" (1905), G. Kerschensteiner, "Die entwickelung der zeichnerschen begabung" (s. å.), G. Friese, "Jahrbuch für den zeichen- und kunstunterricht" (sedan 1905), och H. Grothmann, "Das zeichnen" (1906). 2. J. E—m. 
<b>Teckningsrätt,</b> <i>hand.</i>, företrädesrätt till teckning af aktier, särskildt vid nyemission, då för de förutvarande aktieegarna vanligen medges rätt till teckning af visst antal aktier i förhållande till förut egda (t. ex. 1 ny för 3 gamla). Å. W:son M. 
<b>Teckomatorp,</b> municipalsamhälle (enl. k. br. 24 aug. 1914) i Norra Skräflinge socken, Malmöhus län, beläget vid skärningen mellan Västkustbanan (linjen Ängelholm—Malmö) samt Landskrona och Hälsingborgs järnvägar (linjen Billeberga—Eslöf), 34 km. fr. Malmö, 49 fr. Ängelholm, 17 fr. Landskrona och 15 fr. Eslöf. 176 har. 791 inv. (1917). Taxeringsvärdet af bevillningsskyldig fast egendom var 1917 1,499,700 kr., den taxerade inkomsten af kapital och arbete 751,418 kr.; i municipalskatt uttaxerades 1918 1 kr. per 100 kr. inkomst. Vid 1917 års slut upptogos samhällets tillgångar till 53,162 kr. och dess skulder till 57,086 kr. Platsen har apotek och provinsialläkare, praktiserande läkare, veterinärläkare, sparbank och afdelningskontor af Malmö folkbank, eget elektricitetsverk (1918; förut i ett bolags ego) samt många handlande och handtverkare. Af industriella anläggningar finnas kvarn, mekanisk verkstad och saftstation till Säbyholms sockerbruk. L. Wll. 
<b>Teclubrännare,</b> <i>kem.</i>, en af N. Teclu konstruerad, förbättrad modifikation af Bunsens gasbrännare (se Bunsens brännare). Som fig. visar, är brännarröret utvidgadt nedtill i form af en kon, hvarigenom åstadkommes, att lysgasen, som utströmmar genom en smal springa i brännarens nedre del, blir fullständigare blandad med luft än i den vanliga bunsenbrännaren och i följd däraf ger en låga af väsentligt högre temperatur. Luftinströmningen kan regleras mycket noga genom upp- och nerskrufning af en cirkelrund skifva <i>S,</i> hvarigenom springan mellan skifvan och könens underkant förminskas eller förstoras. K. A. V—g. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Teclubrännare med uppsatser för åstadkommande afolika formade lågor.</tr></table> 
<b>Tecoma</b> Juss., <i>bot.</i>, ett släkte af omkr. 80 centralamerikanska och sydamerikanska träd och buskar, hörande till fam. <i>Bignoniaceæ.</i> Bladen äro 3—5-fingrade, korsvis motsatta, ej sällan filtludna, blommorna stora, vackra, trattformiga, samlade i toppen af grenarna. Den västindiska <i>T. leucoxylon</i> lämnar s. k. grönt ebenholts. G. L—m. 
<b>Tecoma-te,</b> <i>bot.</i> Se Crescentia. 
<b>Tecomates,</b> <i>farm.</i> Se Perubalsam. 
<b>Tectona.</b> Se Tek-trädet. 
<b>Tecuciu</b> [tekutʃi], hufvudstad i det likbenämnda dep. i Rumänien (Moldau), vid floden Bêrlad och nära Sereth. Omkr. 10,000 inv. Knutpunkt för järnvägar till Galațǐ, Bêrlad och Marasesti (linjen Roman—Focșani). (H. W—k.) 
<b>Tecumseh,</b> nordamerikansk indianhöfding (namnet skrifvet» äfven Tecumthe l. Tecumtha och uppges betyda än "meteoren", än "flygande pantern"), f. omkr. 1768 i Ohio, d. 5 okt. 1813, tillhörde shawnee-stammen och framträdde omkr. 1800 som ledande förfäktare af indianernas kraf vid deras förhandlingar med de hvite. Han lade därvid i dagen lysande naturlig vältalighet och stor själfbehärskning. Särskildt motsatte han sig giltigheten af enskilda indianers jordupplåtelser till de hvite under betonande af, att jorden ej var den enskildes, utan stammens egendom. Från 1805 arbetade han i förening med sin broder Ellskwatawa l. Tenskwatawa, vanligen kallad "Profeten", för en förening af alla "den vilda västerns" indianer till gemensam strid mot de hvite. Under förhandlingar med Indiana-territoriets guvernör general W. H. Harrison (1810) sökte han och hans broder förgäfves få till stånd en fredlig uppgörelse på grundvalen af, att de hvite skulle afstå från de jordkoncessioner de förvärfvat v. om Ohio. "Profetens" nederlag i striden 
page_number=331, index= - Tecumseh  - Teczynski, Andrzej  - Teczynski, Jan  - Teda  - Tedaga  - Teddington  - Teden  - Tedesca  - Te Deum  - Tedin, Hans  - Tedschen (Tedsjen)  - Teellinck, Willem 
vid Tippecanoe (17 nov. 1811) mot general Harrison uppref det mäktiga indianförbund T. lyckats bilda under vidsträckta agitationsresor från Mexikanska viken och upp till de Stora sjöarna. Han slöt 1812, vid engelsk-nordamerikanska krigets utbrott, förbund med engelsmännen och fick af dem fullmakt som brigadgeneral. Efter strider med växlande vapenlycka fann han döden vid nederlaget vid Thames river i Canada mot Harrison. "Profeten" lefde till 1834 v. om Mississippi, men med T:s död voro brödernas vidtomfattande planer för alltid korsade. Jfr E. Eggleston, "T. and the shawnee prophet" (1878), och H. J. Webster, "Harrison's administration of Indiana territory" (1907). V. S—g. 
<b>Tęczyński</b> [teȵtjy'ȵski], polsk adelssläkt, utslocknad 1637. 1. Andrzej T., kastellan, d. 1461, utmärkte sig i slaget vid Tannenberg 1410. — 2. Jan T., d. 1562, son till Stanisław T., kastellan af Lemberg och vojvod af Krakau, kom 1561 till Sverige för fredsunderhandlingar och blef då bekant med Gustaf Vasas dotter Cecilia. Han återvände till Stockholm 1562 för att förlofva sig med henne, men blef på vägen tillfångatagen af danskarna och förd till Köpenhamn, där han dog i fängelset. Jfr A. Jensen, "Svenska bilder i polska vitterheten" (1904), och Niemcewicz' roman, "Jan Z Tęczyń" (1825; ty. öfv. 1827). 1—2. A—d J. 
<b>Teda,</b> socken i Uppsala län, Åsunda härad. 1,970 har. 393 inv. (1917). T. utgör ett pastorat i Uppsala stift, Åsunda kontrakt, men skall framdeles förenas med Enköpings-Näs och Svinnegarn till ett pastorat med Svinnegarn som moderförsamling. 
<b>Teda,</b> en del af folket tibbu (se d. o.). 
<b>Tedaga,</b> en gren af tibbuspråket (se Tibbu). 
<b>Teddington</b> [te'diȵtən], stadsdistrikt i engelska grefsk. Middlesex, å vänstra stranden af Thames, 20 km. ofvanför Londons City. 17,850 inv. (1911) Mellan T. och det s. därom belägna Hampton (se d. o.) ligger Bushy park, en kunglig domän af 4,5 kvkm. omfång. (H. W—k.) 
<b>Teden,</b> insjö i Örtomta och Björsäters socknar i Östergötlands län, smal, men 7 km. lång, 3,4 kvkm., 62 m. ö. h., afrinner norrut till östra delen af Roxen. Wbg. 
<b>Tedesca</b> [-ska], it. ("tysk"), benämning på dansen allemande (se d. o.). 
<b>Te Deum</b> (Tedeum), lat., den vanliga benämningen på den s. k. ambrosianska lofsången (<i>Hymnus Ambrosii et Augustini</i>), hvars början fullständigt lyder: <i>Te Deum laudamus, Te Domiuum confitemur</i> ("Vi lofva Dig, o Gud; Dig, Herre, vi bekänna"). Enligt sägnen skulle biskop Ambrosius (se denne), då han påskaftonen 387 döpte Augustinus, ha fattats af gudomlig ingifvelse och börjat inför det församlade folket sjunga denna lofsång, hvarefter Augustinus, gripen af samma inspiration, skulle ha fortsatt och afslutat sången. Enligt den kritiska forskningen är "Te Deum" en, möjligen af Ambrosius verkställd, latinsk öfv. af en gammal, i den österländska kyrkan gängse hymn. Af Ambrosius och Augustinus införd i västerländska kyrkan, är den ännu i dag den västerländska kristenhetens förnämsta kyrkliga lofsång, mäktigt gripande genom sin oförvanskliga, sublima skönhet. Inom den romersk-katolska kyrkan sjunges den nästan alla söndagar och stora högtidsdagar samt hvarje dag under påskhögtiden, därjämte också vid mera tillfälliga högtider af offentlig art, såsom nationella tacksägelsefester, segerfester, kröningar (alltifrån Karl den stores kröning, år 800) o. s. v. Till följd däraf nyttjas ordet "tedeum" ofta liktydigt med högtidlig tacksägelsegudstjänst. — Flera öfversättningar af denna lofsång finnas, i synnerhet på tyska. Bland dem må nämnas den sköna katolska "Grosser Gott, wir loben Dich" och Luthers "Herr Gott, Dich loben wir" (från 1529; n:r 263 i svenska psalmboken; "O Gud, vi lofve Dig"). I den lutherska kyrkan har psalmen "Nun danket alle Gott" (n:r 272 i sv. psalmboken: "Nu tacker Gud, allt folk!") delvis trädt i den gamla ambrosianska lofsångens ställe. J. P. 
Hymnens koralmelodi i frygisk tonart är ett af de äldsta tonstycken man känner. I nyare tid har tedeum ofta tonsatts i fri stil för stor kör och orkester (jämte orgel), bl. a. af Händel, Hasse, Haydn, Berlioz och Bruckner. 
<b>Tedin,</b> Hans, agronom, f 31 dec. 1860 i Nosaby socken, Kristianstads län, filos. doktor i Lund 1891, anställdes s. å. hos Sveriges utsädesförening, där han alltsedan förestått förädlingen af ärter, vicker och sedan 1900 äfven af korn. Utom gradualafh. <i>Om den primära barken hos vedartade dikotyler</i> (i Lunds univ:s årsskrift 1891) har T. författat en stor mängd i Sveriges utsädesförenings tidskrift och andra periodiska skrifter offentliggjorda uppsatser och afh. rörande i främsta rummet växtförädling, men därjämte äfven växtsjukdomar, skadedjur på odlade växter samt andra landtbruksämnen. H. J. Dft. 
<b>Tedschen</b> (Tedsjen), oas, ort och flod i Transkaspiska provinsen af ryska centralasiatiska generalguv. Turkestan, mellan oasen Merv och gränsen mot persiska provinsen Chorassan. Oasen, som är omkr. 100 km. lång och 50 km. bred, bevattnas af den n. v. om oasområdet sig förgrenande och i sanden försvinnande floden Tedschen, som utgör den nordligaste och nedersta delen af den från Afganistans bergland kommande floden Heri-rud (se d. o.). Orten T. är station vid Transkaspiska järnvägen. Befolkningen utgöres hufvudsakligen af tekketurkmener, hvilkas hufvudnäring är boskapsskötsel. H. W—k. 
<b>Teellinck</b> [tēl-], Willem, nederländsk teolog och asketisk skriftställare, f. 4 jan. 1579 i Zierikzee, Zeeland, d. 8 april 1629 i Middelburg, mottog under en mångårig studieresa i sin ungdom till Skottland, Frankrike och England afgörande intryck af den engelska puritanismen och verkade efter sin hemkomst kraftigt för att sprida dess idéer och fromhetspraxis, dock under klok anpassning efter hemlandets förhållanden, i den nederländska kyrkan. Under sin prästerliga verksamhet i Haamstede och Burcht från 1606 och i Middelburg från 1613 gjorde T. sig bekant som utomordentligt framstående predikant och framträdde öfver hufvud, vid Voetius' sida, som en af de mest inflytelserike och typiske representanterna för den egenartade reformert-nederländska pietismen (se Præcicism). Sin största betydelse vann T. som uppbygglig, "asketisk" skriftställare. Som sådan är han en af den reformerta kyrkans främsta och mest inflytelserika. Flera af hans 
page_number=332, index= - Teellinck, Willem  - Teen  - Teerijärvi  - Teersättning  - Tees  - Teesdalea  - Teeswaterrasen  - Teetotaller  - Tefamiljen  - Teff  - Tefillin  - Tefnecht  - Tefnet  - Tefroit  - Tefsjön  - Tefåfallet  - Tefån  - Teg  - Tegal  - Teg Behadur  - Tegea  - Tegeatis 
uppbyggelseskrifter ha ända in i vår tid utgetts i ständigt nya upplagor samt öfversatts äfven till andra språk. — I samma anda som T. verkade hans äldre broder Eewoud T. (f. 1570, d. 1629), hvilken, vid sidan af sin verksamhet som ansedd rättslärd och ämbetsman, under pseudonymen Ireneus Philaletius, gjorde sig känd som framstående asketisk skriftställare, och Willem T:s söner Maximiliaan (d. 1653), Theodorus (d. 1660) och Johannes (d. 1674) fullföljde traditionerna genom att utge faderns skrifter och genom eget, af samma åskådning prägladt skriftställeri. E. Bg. 
<b>Teen,</b> insjö, 5,6 kvkm., 64,5 m. ö. h., inom Skagershults och Kvistbro socknar, Örebro län, genomflytes nära nog i sin längdriktning från s. till n. af Närkes Svartå. Vid inloppet bildar ån ett kraftigt fall vid Hasselfors, nära 10 m. högt, utbyggdt för elektrisk energileverans till Laxå bruk m. fl. platser samt för kvarn, såg och torfströfabrik. Vid utloppet ur sjön flyter ån däremot lugn och bred med sanka stränder ända ned mot Kvistbro, tvärs genom den stora Skagershultsmossen. Nederbördsområdet ofvan sjöutloppet är 645 kvkm., till stor del beläget inom Kilsbergens massiv. Sjön är belägen nedom bergens sydöstra del, där berget brant stupar ned i sjön. Sjöns stränder i n., ö. och s. äro däremot ganska låga och flerstädes sanka E. O. E—m. 
<b>Teerijärvi</b> l. Terjärv (fi. <i>Tervajärvi</i>), socken i Vasa län, Finland, Gamlakarleby domsaga, Pedersöre härad, afskildes 1872 från Kronoby till eget konsistoriellt pastorat af 2:a kl., Åbo ärkestift, Gamlakarleby kontrakt. Areal 207 kvkm. 3,610 inv. (1916), svensktalande. O. B—n. 
<b>Teersättning.</b> Se Tesurrogat. 
<b>Tees</b> [ti'ṡ], flod i nordöstra England, upprinner på gränsen mellan Westmoreland och Cumberland ö. om Cross Fell på Penninska bergen (Pennine chain), flyter åt s. ö. och n. ö., bildande under nästan hela sitt lopp gräns mellan grefsk. Durham och York, samt utmynnar i Nordsjön nedanför Stockton och Middlesbrough i en bred, 15 km. lång vik. Längd 130 km. (H. W—k.) 
<b>Teesdalea</b> (Teesdalia) R. Br., Sandkrasse, <i>bot.</i>, ett litet örtsläkte inom fam. <i>Cruciferæ.</i> I Sverige finnes en art, <i>T. nudicaulis</i> (<i>Iberis nudicaulis</i>), som är lågväxt, med vanligen lyrformigt pardelade blad i rosett vid basen af den nästan bladlösa stjälken. Blomfodret är öppet. Kronbladen äro hvita, små, 2 större och 2 mindre; frukten är en nästan rundplattad, urnupen, glatt skida. Oftast uppskjuta flera stjälkar från samma rot. Sandkrassen växer mindre allmänt på berg och sandiga ställen i södra Sverige. O. T. S. (G. L—m.) 
<b>Teeswaterrasen</b> [ti'ṡωå̄tə-]. Se Korthornsboskap. 
<b>Teetotaller</b> [titå͡u'tlə], uttaladt alldeles som <i>teatotaller,</i> eng., "tesupare", ett vanligt namn på nykterister. Om benämningens uppkomst (efter sägen i sept. 1833) finnes i Chambers' "Encyclopædia" den uppgiften, att en talare vid ett stort nykterhetsmöte, då han ifrigt framsade den absolutistiska frasen: "nothing but total (abstinence) will do", i sin ifver skulle ha stammat och sagt <i>tee-tee-total.</i> J. C. 
<b>Tefamiljen,</b> <i>bot.</i> Se Ternstroemiaceæ. 
<b>Teff,</b> <i>bot.</i> Se Eragrostis. 
<b>Tefillin,</b> hebr. Se Fylakterier. 
<b>Tefnecht,</b> konung. Se Egypten, sp. 1483. 
<b>Tefnet,</b> Tefnut, fornegyptisk gudinna, syster och gemål till luftguden Schu och dotter till solguden Ra. Att döma af namnet och af vissa antydningar i Pyramid- och Dödsbokstexter synes hon representera någon art af väta, förmodligen dagg. Liksom sin manliga motsvarighet uppträder T. ofta i människogestalt, men framställes äfven i form af lejoninna eller som kvinna med lejonhufvud, hvarpå man ser solskifvan trona, omgifven af en uræusorm. T. var en populär gudomlighet, som åtnjöt stort anseende öfver hela Egypten, men dyrkades framför allt i Heliopolis och Memfis, på Elefantine m. fl. orter äfvensom i Nubien. P. L—n. 
<b>Tefroit,</b> <i>miner.</i> Se Olivin. 
<b>Tefsjön</b> utgör tills. med den s. därom belägna Orsjön en betydande utvidgning af Ljusnan inom Arbrå, Undersviks och Järfsö socknar, Gäfleborgs län, på en höjd af omkr. 112 m. ö. h. Sjösystemets längd i flodriktningen utgör omkr. 20 km. och dess areal 26,8 kvkm. Härtill kommer den på samma nivå norrut liggande 3,6 kvkm. stora Kalfsjön, som endast genom ett mindre dike förenas med T.—Örsjön. Stränderna, relativt höga, utgöras till ungefär lika delar af odlade bygder, hufvudsakligast samlade omkring midten af sjön, vid Undersvik, och af skogsmarker. Vid inträdet i sjöns nordöstra ända bildar älfven ett lågländt delta. Söderut öfvergår sjösystemet utan nämnvärdt fall i Arbrå kyrksjö. Medräknas denna och Kalfsjön, blir sjöarealen 35,6 kvkm. och nederbördsområdet vid utloppet 14,500 kvkm. E. O. E—m. 
<b>Tefåfallet,</b> ett kronan tillhörigt, outbyggdt fall i Tefån (se d. o.), beläget ett par hundra m. ofvan Tefsjön, faller 103 m. på 1,5 km. längd i flera terrasser. Lågvatteneffekten torde uppgå till omkr. 140 hkr. Nedom Tefsjön bildar ån ännu ett fall på omkr. 30 m., Nedre Tefåfallet. Där finnes en mindre snickerifabrik med en turbin om 16,5 hkr. E. O. E—m. 
<b>Tefån,</b> tillflöde från n. till Ljusnan vid Ljusnedal i öfre Härjedalen, typen för en s. k. vildbäck, uppsamlar vattnet från sydsluttningen af Anåfjället och nordsluttningarna af Rösjövålen och Lillfjället. Dess källsjö på Anåfjället är belägen 989 m. ö. h., under det att Ljusnan vid inflödet är belägen 570 m. ö. h. Ån faller sålunda på 15 km. icke mindre än 419 m. Nära sitt utlopp passerar den en oansenlig sjö, Tefsjön (se d. o.). Den af ån genomflutna dalgången är mycket besökt af turister på grund af sin vilda natur, på hvilken särskildt den frambrusande strömmen sätter sin prägel. Åns nederbördsområde, till 2/3 förlagdt uppe på fjällen, utgör 64 kvkm. Jfr Tefåfallet. E. O. E—m. 
<b>Teg,</b> Tegläggning. Se Plöjning. 
<b>Tegal,</b> före 1901 eget residentskap, nu förenadt med residentskapet Pekalongan (se d. o.), på nordkusten af nederländska kolonien (prov.) Java. 
<b>Teg Behadur,</b> sikhernas öfverhufvud. Se Sikher, sp. 469. 
<b>Tegea</b> l. Tegea (lat. <i>Tegea</i>), stad. Se Tegeatis. 
<b>Tegeatis</b> (grek. <i>Τεγεᾶτιϛ</i>), fordom namn på sydöstra delen af grekiska landskapet Arkadien på 
page_number=333, index= - Tegeatis  - Tegeforsen  - Tegel  - Tegel 
Peloponnesos. Invånarna, för hvilka samfälld dyrkan af Athena Alea af ålder utgjorde det sammanhållande föreningsbandet, voro kända som ett mycket tappert folk. Med spartanerna lågo de länge i fejd och nödgades till dem afstå en del af sitt landområde. Dessa krig torde äfven ha föranledt anläggningen af den befästa staden Tegea ("den skyddande"), efter hvilken landskapet erhöll sitt namn. Sedermera ingingos fördrag, som tillförsäkrade tegeaterna en själfständig och framstående plats inom det spartanska vapenförbundet. I försvaret af Thermopylai (480 f. Kr.) deltogo tegeaterna med 500 och i slaget vid Plataiai (479 f. Kr.) med 3,000 man. I Peloponnesiska kriget (431—404 f. Kr.) stodo de på Spartas sida likasom sedermera under det Korintiska (395—387 f. Kr.). Men vid Epameinondas' segerrika uppträdande mot Sparta bragtes de till affall och kämpade i slaget vid Mantineia (362 f. Kr.) på tebanernas sida. Ännu under de akaiska och etoliska förbundens tid hade staden Tegea betydelse som viktig vapenplats. Dess läge har fastställts genom gräfningar 1888 och de följande åren. Ungefär 7 km. längre mot n. v. ligger den nutida staden Tripolitsa, vid hvars uppbyggande det forna Tegeas ruiner fått tjäna som stenbrott. Bland bibehållna forntidsminnen märkas förutom lämningarna af en teater grundmurarna till Athena Aleas af Skopas uppförda tempel, på sin tid den största och praktfullaste tempelbyggnaden på Peloponnesos (se vidare Skopas). Litt.: Bérad, "Tégée et la Tégéatide" (i "Bulletin de correspondance hellénique", 1892, 1893), Dugas, "Fouille de Tégée" (i "Comptes rendus de l'Académie des inscriptions", 1911). A. M. A. 
<b>Tegeforsen</b>, ett något öfver 5 m. högt fall i Åreälfven strax ofvan Åresjön, är delvis utbyggd af A.-b. Tegefors verk för drifvande af såg och kvarn samt för ortsbelysning och för kraft till bergbanan upp till Åreskutan. E. O. E—m. 
<b>Tegel</b>, ty., <i>geol.</i>, namn på en kalkhaltig lera i Wienbäckenet. Se Tertiärsystemet. 
<b>Tegel.</b> 1. <i>Tekn.</i> I sin egentliga betydelse är tegel ett af bränd lera framställdt parallellipipediskt byggnadsmaterial, hvars längd, bredd och tjocklek förhålla sig inbördes ung. som 4 : 2 : 1 (vanligt murtegel). Dock kallas äfven andra af bränd lera framställda byggnadsmaterial tegel, t. ex. taktegel, reveteringstegel, håltegel o. s. v. 
Hufvudsakliga råmaterialet för teglet är <i>tegelleran,</i> en förvittringsprodukt af fältspat, mycket utbredd särskildt på de delar af jordytan, där den s. k. istiden härskat och genom sina vattenmassor slammat leran ned i dalarna (jfr Lera). Leran är ett vattenhaltigt aluminiumsilikat, som vid upphettning afger sitt kemiskt bundna vatten och bildar ett hårdt vattenfritt silikat. Beroende på föroreningar af alkalier, järn, kalk och magnesia, är leran mer eller mindre eldfast och erhåller efter bränningen olika färger. Den renaste leran, kaolinen, bränner sig rent hvit, de eldfasta lerorna ljust gult, de mer järnhaltiga gulrödt och rödt och de med viss proportion af kalk och järn vid bränning med otillräcklig lufttillförsel gulgröna 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Matarsump, stenafskiljande valsverk ochslätvalsverk samt snäckpress för tegeltillverkning.</tr></table> 
page_number=334, index= - Tegel 
eller, om de äro kalkfria, blåsvarta. De vanliga tegellerorna äro mycket orena kaoliner, förorenade af fina glimmer- och kvartskorn samt osönderdelade fältspatkorn, stundom äfven inblandade med kalkstensbitar. Alltefter sammansättning tål leran olika hög temperatur vid bränningen. Ren lera (kaolin) smälter sålunda vid omkr. 1,850° C. och kalkhaltig vanlig tegellera redan vid omkr. 1,050° C. En lera <i>garbrännes</i> (färdigbrännes) vid en temperatur, då den bibehåller sin form, efter afsvalning är fullt frostsäker och har erhållit öfriga önskade egenskaper — styrka, färg, täthet. Vanligt byggnadstegel skall vara poröst, enär väggarna skola verka isolerande mot värme och köld. Man kan t. o. m. inblanda ämnen i leran för att öka porositeten, t. ex. sågspån, kokssmul o. s. v., som efter utbränningen kvarlämna hålrum i teglet, d. v. s. göra teglet mycket poröst. Leran har egenskapen att med vatten bilda en formbar massa, som vid torkning hårdnar och krymper. En fet (sandfri) lera krymper mer än en mager lera. Då krympningen ofta vållar sprickor genom ojämn sammandragning, tillsättes till den råa leran ett ämne, som ej krymper, ett s. k. <i>magringsmedel.</i> Detta utgöres vanligen af grus eller krossadt brändt tegel (eller bränd lera), s. k. chamotte. 
Vid tillverkning af tegel särskiljas fyra olika hufvudprocesser, nämligen lerans förarbetning, teglets formning, torkning och bränning. 
Lerans förarbetning. Leran uppgräfves, sedan matjorden afbanats, numera vanligen vid större tegelbruk medelst gräfmaskin af skopverkstypen, då de olika lagren lera samtidigt blandas. För att intimt blanda lera, grus och vatten i lämpligt förhållande används ofta en s. k. matarsump, en med knifvar försedd liggande roterande axel, som skär sönder och samtidigt matar fram lera och grus i ett liggande tråg (fig. 1, A). Då i leran vanligen finnas större stenar, utskiljas dessa i särskilda stenafskiljande valsverk, och öfriga stenar krossas i finvalsverk (fig. 1, B). Nödig grusmängd för magring samt vid behof vatten (resp. torr lera) tillsättas före behandlingen i valsverken för att reglera lerans styflek. (Enligt äldre metoder begagnades lerbråka eller lerkran, en maskin med vertikal roterande knifaxel för dess blandning med vatten.) För att få fuktigheten att fördela sig riktigt jämnt (för kvalitetsgods) <i>sumpas</i> leran, d. v. s. den på ofvan beskrifvet sätt erhållna massan lägges i hög och får ligga visst antal dygn. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Valspress för tillverkning af tegelrör.</tr></table> Teglets formning. Från valsverken faller leran ned i en <i>snäckpress</i> (fig. 1, C), en horisontal cylinder, hvari en axel, försedd med snedställda knifvar eller skrufformade blad, roterar. I den ända, genom hvilken leran utpressas, är anbragt ett munstycke, som ger lersträngen dess form (fig. 1, D). Strängen löper ut på ett s. k. afskärarbord, där en eller flera hårdt spända ståltrådar afskära stycken i tegelformat. Formningen kan ske äfven medelst s. k. <i>valspress</i> (fig. 2), då två snedställda valsar utpressa leran genom munstycke, eller ock formas teglet för hand, endera i mycket mjuk konsistens genom s. k. <i>strykning</i> i träformar eller i fastare konsistens, då leran slås medelst en flat klubba uti den beslagna formen, s. k. tegelslagning. För att ersätta handstrykningen ha äfven konstruerats olika slags strykmaskiner; en god sådan är exempelvis Dornbuschs. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Afsättarvagn för tegel.</tr></table> Teglets torkning. Det mjuka teglet skall efter formningen torkas. Handstruket tegel måste först torka på flatan; vanligen sker detta på en sandplan. Efter någon dag vändes det på kant och staplas därefter glest under bar himmel eller i lador. Maskinformadt tegel är fastare och transporteras därför direkt till torkladan. Insättningen i torkfacken (af träribb) sker där vanligen för hand, men ofta insättes ett större antal tegel samtidigt i facken med hjälp af en automatisk <i>afsättarvagn</i> (fig. 3), hvars uppbärande klor äro höj- och sänkbara. Vanligen utgöras torkladorna af på marken uppförda skjul i en eller två våningar med fri tillgång för luften att blåsa igenom. Därvid ernås s. k. <i>naturlig torkning.</i> I motsats därtill står den <i>konstgjorda torkningen,</i> där uppvärmd luft, fläktar eller andra anordningar åstadkomma en hastig torkning. Man har sålunda, och detta särskildt i Sverige, där torkningstiden (sommaren) är kort, anbragt torkställningarna öfver 
page_number=335, index= - Tegel 
bränningsugnen (se fig. 4). Äfven användas torkkanaler, som det nyformade teglet i regel får passera på vagnar. Särskild eldstad för torkningen är då anordnad, eller ock utsuges värmen från ugnen och inblåses i torkkanalerna. — Det ofvan angifna tillverkningssättet grundar sig på den fuktiga lerans formbarhet. I motsats härtill står den i Sverige föga använda <i>torrpressningen,</i> hvarvid blott torr lera sammanpressas vid mycket starkt tryck (och vanligen någon uppvärmning). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Genomskärning af ringugn ochöfverbyggnad med torkinrättning samt packlador,enligt Svedala system.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Genomskärning af periodisk ugn medöfverslående låga för bränning af taktegel o. d.(Ingenjör G. Berns system.)</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Genomskärning af vanlig ringugn.</tr></table> Teglets bränning. För att teglet skall bli väderbeständigt, måste det brännas. Detta skedde i forna tider helt enkelt genom att först stapla råteglet glest i rätt stor höjd och med i bottnen satta tvärkanaler af råsten (d. v. s. obrändt l. soltorkadt tegel). En tät mur af råsten lades utomkring den stora stapeln och afslammades med lera. Ved inkastades i bottenkanalerna samt tändes, och elden underhölls alltefter tegelstapelns storlek och teglets garbränningstemperatur. Dylik bränning, som företogs på fältet intill den plats, där teglet slagits för hand och f. ö. ännu förekommer på sina ställen, kallas <i>fältbränning</i> och ugnen <i>fältugn.</i> Denna ugnstyp förbättrades därigenom, att fasta väggar uppbyggdes och särskilda eldstäder med roster inrättades. Den sålunda förbättrade fältugnen fullkomnades ytterligare därigenom, att hvalf slogs mellan murarna, och teglet kom då att brännas i slutet rum, förbränningsgaserna bortfördes medelst skorstensdrag. Särskildt för taktegel användas fortfarande ugnar af den typen — afarter af <i>Kasselugnen.</i> De ha under senare åren afsevärdt förbättrats bl. a. genom flera ugnars inbördes förbindning medelst kanaler, hvarigenom afgående rökgaser användas till förvärmning, liksom afsvalningsvärmen utnyttjas för framställning af varmluft, som tillföres nyinsatt tegel för att utdrifva sista fuktigheten, hvilket kallas "<i>smockning</i>". Fig. 5 visar genomskärning af den i Norden kända taktegelugn, som konstruerats af ingenjör Bern i Svedala. <i>Periodiska</i> ugnar äro äfven de särskildt i England och Amerika mycket vanliga cirkulärt byggda ugnarna med öfverslående låga och eldstäderna förlagda i periferien (s. k. rundugnar). — I Europa har emellertid den speciella tegelugnen blifvit <i>ringugnen.</i> Den uppfördes först af Hoffmann vid Siegersdorf i Tyskland 1858 och introducerades i Sverige vid Lomma 1874. Den utgöres i princip af en ringformad, lång kanal, i hvilken elden flyttar sig långsamt framåt. Förbränningsgaserna, som utsögos genom den till att börja med centralt belägna skorstenen, passera genom ett mycket långt, glest stapladt tegellager, där värmen väl tillgodogöres. Den moderna ringugnen, fig. 6, består af två parallella kanaler, i båda ändar förenade genom böjda eller raka kanaler af ungefär samma tvärsektion. Inkörsportar finnas rundt om ugnen, och kanalerna för förbränningsprodukter och varmluft äro förlagda till ugnens midt, skorstenen vanligen utanför ugnen i dess ena kortända. Kanalen, brännrummet, är genomgående utan tvärväggar. För att 
page_number=336, index= - Tegel 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Insättning af tegel i ringugn.</tr></table> emellertid afstänga kalluft och kunna "smocka" vissa delar af tegelmassan insättas pappersväggar, s. k. "skott", med vissa mellanrum. Rummet mellan två dylika pappersväggar kallas en kammare. Insättningen af teglet sker för hand (se fig. 7). Tändningen sker därigenom, att en provisorisk mur med öppningar för några eldstäder uppföres tvärs öfver ugnskanalen. Framför denna mur är kanalen fylld med torrt tegel. Då eldningen pågått en tid, så att närmast framför liggande tegelmassa är rödvarm, börjar man elda uppifrån. Ringugnen eldas nämligen under driften därigenom, att bränsle — kol, torf, ved, gas — nedföres genom öppningar i hvalfvet (se fig. 6 o. 7). Öppningarna täckas, så snart eldningen skett, med tätt slutande klockor af järn. Elden suges af skorstensdraget genom tegelmassan. Därigenom att det i ugnens midt finns dubbla längsgående kanaler (se fig. 6), som genom spjäll stå i förbindelse med hvarje kammare i ugnen, kunna rökgaserna, innan de gå till skorstenen, sugas igenom en kammare med nyinsatt tegel och till detta afgifva värme. Tegelbränning i ringugn är fullständigt <i>kontinuerlig.</i> Elden flyttas nämligen fram vanligen en kammare per dygn. Samtidigt köres det brända teglet ut från en kammare i afsvalningsändan på brännzonen och sättes en kammare med råtegel ("råsten") i förvärmningsändan af samma zon. Allt arbete förflyttas alltså en kammare framåt i ugnen för hvarje dag, hvarigenom en kretsgående rörelse uppstår. — I ringugn kunna icke blott vanliga murtegel, utan gifvetvis äfven andra tegelprodukter brännas. Sålunda brännas med fördel radialtegel (<i>skorstenstegel, brunnstegel</i>) och andra massiva tegelslag, men äfven tunnväggigare gods, såsom <i>håltegel, mellanväggstegel,</i> rör och taktegel, i dylika ugnar. Genom insättning af särskilda genombrutna permanenta tvärväggar, hvari bränslet nedfaller, kan ringugnen användas äfven för bränning af särskildt ömtåliga varor, t. ex. glaseradt gods. Vid den vanliga bränningen i ringugn finnes öfverskott på luft. Produkten brännes därför "i oxiderande atmosfär", då vanlig tegellera antar rödaktig färg. Vissa kalkhaltiga leror brännas emellertid fördelaktigast i reducerande atmosfär, d. v. s. med luftunderskott. För att detta skall kunna ske i ringugn, inskjutas särskilda plåtväggar i stället för ofvan omnämnda pappersspjäll. Sålunda erhållet gulbrändt tegel har användts i mycket stor utsträckning på Sveriges västkust och har visat sig mycket beständigt mot det fuktiga västkustklimatets åverkan. Metoden och en stor del af det i Sverige använda gulbrända teglet härstamma från Schleswig-Holstein. — Ringugnens principer ha äfven användts af tysken Mendheim, då han konstruerade sina <i>gaskammarugnar.</i> Dessa bestå af en serie i ring lagda kamrar, förbundna med hvarandra endast genom kanaler. Kamrarnas hvalf gå vinkelrätt mot ugnens riktning i motsats till ringugnens hvalf, som följer ugnsriktningen. Dessa ugnar eldas med gas, som inledes genom kanaler i hvarje kammares botten, och gastilledningen kan regleras utifrån. Dessa ugnar begagnas i Sverige särskildt för bränning af eldfast tegel och saltglaserade rör. Ingenjör Otto Bock har infört en förenkling af ringugnens konstruktion, som funnit tillämpning särskildt i Tyskland och Amerika. Det är den s. k. ringugnen utan hvalf. Ugnen är nedsänkt i marken, och i st. f. hvalfvet lägges ofvanpå det satta teglet ett dubbelt flatskift af tegel, hvari beslagen till fyrhålen insättas. Det hela täckes med ett lager af sand eller lera. Principen i ringugnen är, att elden förflyttar sig i ring. Därigenom behöfva 
page_number=337, index= - Tegel 
emellertid successivt nya delar af ugnskroppen uppvärmas. I motsats härtill står <i>kanalugnen,</i> där godset sättes på vagnar med eldfast botten, hvilka föras fram genom en lång kanal, som eldas ungefär i midten. Elden blir här stående stilla, och några nya ugnsväggar bli därför icke uppvärmda under driften, endast godset på vagnarna. Denna ugnstyp har äfven sedan sekelskiftet börjat slå igenom i Tyskland och jämväl i England för bränning af finare lergods samt för tegelvaror. Vid höga arbetskostnader blir gifvetvis en kanalugn fördelaktigare än en ringugn, enär insättnings- och uttagningskostnaderna äro mindre. 
Tegelytans behandling. Stundom önskar man på en muryta ha en speciell färg, som afviker från det vanliga murteglets. Detta kan ernås genom s. k. <i>förbländning</i> (af ty. <i>verblenden,</i> skyla). Med "förbländer" förstås ett tunnare, vanligen ihåligt, af bränd ädlare lera tillverkadt tegel, som inmuras i fasadytan af mur; bakmuren göres af vanligt tegel (s. k. bakmurstegel). Eljest begjutes själfva råteglet med en tunn välling af annan lera, som bränner sig med den färg man önskar erhålla. I denna lera inblandas stundom fältspat, glaspulver e. d. för att öka sintringen, och dessutom tillsätter man vissa metallföreningar för att erhålla de önskade färgerna. Så behandladt tegel kallas <i>engoberadt</i> och öfverdraget <i>engob.</i> Densamma är matt på grund däraf, att massan icke smält, utan på sin höjd sintrat, i motsats till glasyr, som vanligen är blank, enär densamma fullständigt smält. <i>Furnering</i> af tegel består i att låta en tunnare lersträng från en maskin löpa ut på den tjockare massiva tegelsträngen. Det tunna lerskiktet göres af ädlare lera. Dylikt tegel kallas <i>furnirförbländer. Glasering af tegel</i> (se Glasyr) sker för att ge teglet särskildt glatt yta och färg. En villfarelse är, att man skulle glasera teglet för att göra det väderbeständigt. Är icke det oglaserade teglet väderbeständigt, erhåller det icke denna egenskap genom glaseringen. De vanliga tegelglasyrerna bestå af pulverformig mönja eller blyoxid, blandade med tegelmjöl, fin sand eller lera. Äfven här tillsätter man metalloxider för att erhålla olika färger. Då blyglasyrer icke tåla direkt låga, framför allt icke reducerande låga, brännas dylika produkter i muffelugn (jfr Muffel), eller ock skyddas det glaserade godset mot direkt eld genom inkapsling eller oglaseradt tegels staplande i form af skyddsskärmar. <i>Blådämpning af tegel</i> används särskildt i Tyskland och Holland för taktegel. Man erhåller därvid en silfvergrå färg på teglet, som är fullt väderbeständig. Blådämpning, som sker i periodiska ugnar, tillgår på följande sätt: Då teglet ernått garbränningstemperatur, stänges spjället, och olja eller tjära nedhälles i ugnen. Denna fylles då af bolmande rök, och ur denna rök afsätta sig på och i teglet fina kolpartiklar. På grund af teglets höga temperatur torde detta kol bli koksartadt och därigenom förläna godset den silfvergrå färgen. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 8. Munstycke för tillverkning af murtegel med små hål.</tr></table> 
Tillverkning af håltegel och rör. Genom att lämpligt formade metallbitar, s. k. dornar, fästa vid byglar, anbringas bakom munstycket, smyger leran vid passagen ut genom munstycket kring dessa dornar, och tegelsträngen erhåller då hål, motsvarande formen på de i munstycket insatta järnen (se fig. 8, där ett munstycke för tillverkning af murtegel med små hål finnes afbildadt). På motsvarande sätt formas rör. Munstycket är då rundt och dornen formad som en rund kägla (se fig. 2). Vid afskärningen erhållas mer eller mindre långa stycken af tegelsträngen, formade som s. k. håltegel eller som rör. — Åt <i>håltegel</i> ges f. ö. olika former. Så har man maskinellt löst frågan att göra <i>slutet håltegel,</i> som är lådformadt. Om håltegels användning se sp. 634. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 9. Fjälltegel (s. k. bäfversvansar).</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 10. Munk- och nunnepannor.</tr></table> Taktegel. Det äldsta takteglet var fjällformade, rektangulära plattor med klackar för hängning öfver läkt, s. k. fjälltegel, spåntegel, bäfversvansar (fig. 9). Senare uppstod det s. k. munk- och nunneteglet. "Nunnorna" lades så, att de bildade ränndalarna, under det att de nästan lika formade "munkarna" lades ofvanpå för att täcka fogarna (se fig. 10). Dessa taktegel lades till att börja med i murbruk, men formas numera så, att de passa in i hvarandra utan bindemedel. Som en kombination af "munk" och "nunna" tillkom sedan det s. k. 1-kupiga takteglet, den vanliga takpannan. Den består (se fig. 11) af en tunn tegelplatta, som böjts i vågform; den har en lång våg nedåtgående 
page_number=338, index= - Tegel 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 11. Enkupigt ofalsadt taktegel.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 12. Tvåkupigt ofalsadt taktegel.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 13. Tvåkupigt falstaktegel.</tr></table> <table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 14. Revolverpress för falstaktegel.</tr></table> och en kort vinge, som täcker öfver nästa pannas uppskjutande kant. Detta slags tegel är det på äldre byggnader i Sverige mest brukliga. 2-kupiga tegel (se fig. 12) motsvara de 1-kupiga med den skillnaden, att här förefinnas två nedåtgående och två uppåtgående vågor. Det 1-kupiga är försedt med en klack, det 2-kupiga (det i mellersta och norra Sverige mest använda) med två. För att göra tegeltaken ännu tätare har man försett takteglet med falsar, som sluta i hvarandra, hvarvid man utgått ifrån såväl de gamla modellerna som från nykonstruerade. Sådant tegel kallas <i>falstaktegel</i> (se fig. 13 o. 14). Under det att fjälltegel samt 1-kupigt och 2-kupigt tegel kan tillverkas på strängpress (det ursprungliga sättet med handslagning har alltmera kommit ur bruk på grund af dyrare arbetskraft), måste allt falstaktegel tillverkas genom pressning i formar, vanligen af gips. Pressningen sker ofta i s. k. revolverpressar (se fig. 14). En roterande trumma är försedd med ett visst antal, t. ex. 5, gipsformar, och mot denna arbetar uppifrån en annan gipsform. Man lägger en tjock lerkaka på trumman, denna vrider sig, och när kakan kommit i sitt öfversta läge, nedpressas den öfre formen och ger leran falstakteglets form. 
Teglets <i>historia</i> sammanhänger med människosläktets behof af bostäder (se Bostad och Byggnadskonsten). Naturligt nog har det legat nära till hands att af den smidiga leran forma hela bostäder ("jordkulor") och sedan delar däraf, som torkade i solen läto sammanföra sig till väggar. Den så uppkomna råstenen (gemenligen kallad råtegel) kan med säkerhet spåras tillbaka till 10,000 år f. Kr. (borrningar i Nilens flodbädd), men den kunde användas endast i torrt klimat. Verkligt tegel, d. v. s. af lera brändt tegel, användes omkr. 1,800 år f. Kr., och troligen har kännedomen om tegeltillverkningen varit ännu äldre. Redan 1290 f. Kr. byggde assyrierna en mur kring Babylon, som kräfde omkr. 32 milliarder tegel i svenskt normalformat. Det skulle ta 70 år för Sveriges nuv. tegelindustri att tillverka så stort kvantum. Mederna införde omkr. 600 år f. Kr. tegeltak. Sveriges äldsta tegelbyggnad antas vara Gumlösa kyrka, invigd 1191 af biskop Absalon. Först med 1200-talet, då Uppsala domkyrka började byggas, slog teglet helt igenom för kyrkobyggnader i Sverige. En särskild tegelstil för kyrkor utvecklades i Nord-Tyskland. Teglet öfvergick därefter till att bli slottens och profanbyggnadskonstens material — först under 1600-talet blef det i större utsträckning de privata bostädernas. I städerna ha gifvetvis de stora eldsvådorna tvingat fram eldsäkrare material än trä, och dit ha äfven de största mängderna af tegel hopats. Från att i äldsta tider ha varit ett fyllnadsmaterial — råsten — med natursten som skyddshölje för byggnaderna, trädde teglet ut i fasaden, så snart det var brändt (se våra äldsta kyrkor). Till följd af smaken för puts doldes sedan under längre tid teglet, men det har åter efter 1890-talet kommit fram till ytan (jfr Rohbau), mången gång då i särskild för fasaden tillverkad färg- och ytbehandling, s. k. <i>fasadtegel.</i> 
Svenska tegelindustrien har omkring senaste sekelskiftet och närmast därefter utvecklat sig raskt. Befälsfrågan, som i denna industri är viktig, har på ett lyckligt sätt lösts genom tegelmästareskolan (se d. o.) i Svedala. De tekniska förbättringarna å svenska tegelmaskiner och tegelugnar ha från 1890-talet till stor del gjorts af A.-b. Åbjörn Andersons mekaniska verkstad i Svedala. Fördelen med tegelindustriens mekanisering är tvåfaldig: dels kunna därvid sämre leror bearbetas till tegel, dels billigare tegel erhållas. Särskildt snäckpressen och ringugnen ha i hög grad nedbringat tillverkningskostnaderna. I Sverige funnos 1914 omkr. 400 tegelbruk, som normalt kunde tillverka något öfver 3,000 mill. murtegel och 40 mill. taktegel till ett värde under normala år af 
page_number=339, index= - Tegel 
omkr. 16 mill. kr. Tegelindustrien sysselsätter 13,000 man, och dess värde ökades under åren 1885—1910 från 3 mill. till 16 mill. kr. Tegelindustriens intressen tillvaratagas af Sveriges tegelindustriförening (se d. o.). Litt.: Seger, "Gesammelte schriften" (1897), O. Bock, "Die ziegelfabrikation" (9:e uppl. 1901), och B. Kerl, "Handbuch der gesammten thonwaarenindustrie" (3:e uppl. 1907). 
2. <i>Bygnk.</i> De två huvudgrupperna af tegel äro murtegel och taktegel. Murtegel (jfr sp. 622—630) har sedan urminnes tider användts som byggnadsmaterial för murar, pelare och hvalf inom husbyggnader för olika ändamål. Åt murteglet har alltid getts parallellepipedisk form, med i forntiden under romarväldet ganska stora mått å längd och bredd upp till 40—50 cm., men en tjocklek af endast 4—5 cm. För att få bättre förband mellan de olika stenarna (se Mur, sp. 1369—70) och för att lättare kunna variera planmåtten å en mur har man i nutiden öfvergått till mindre mått på stenen samt gett den en bredd af ung. halfva längden. Tjockleken har sedan anpassats därefter på olika sätt, såsom nedan anges. De format på tegel, som numera vanligast förekomma, äro i: 
<table> <tr><td>Österrike (normalformat) </td><td>290 × 140 × 65 mm.</td></tr> <tr><td>Bajern </td><td>330 × 160 × 62 à 67 mm.</td></tr> <tr><td>England (London) normalformat </td><td>229 × 111 × 68 mm.</td></tr> <tr><td>New York </td><td>219 × 105 × 67 »</td></tr> <tr><td>Frankrike </td><td>220 × 107 × 45 »</td></tr> <tr><td>Holland </td><td>220 × 105 × 50 »</td></tr> <tr><td>Tyskland (i Preussen 1870</td><td></td></tr> <tr><td>antaget normalformat) </td><td>250 × 120 × 65 »</td></tr> <tr><td>d:o s. k. klosterformat, för</td><td></td></tr> <tr><td>monumentalbyggnader </td><td>285 × 135 × 85 »</td></tr> <tr><td>norra och mellersta Sverige </td><td>300 × 145 × 75 »</td></tr> <tr><td>mellersta och södra Sverige </td><td></td></tr> <tr><td>(det tyska normalformatet) </td><td>250 × 120 × 65 »</td></tr> <tr><td>        och i västra Sverige </td><td>225 × 110 × 60 »</td></tr> <tr><td>Danmark </td><td>230 × 110 × 55 »</td></tr> <tr><td>Norge </td><td>235 × 115 × 55 »</td></tr> </table> 
Såsom häraf framgår, har man i norra och mellersta Sverige det största tegelformat, som f. n. används, utom i södra Tyskland och Österrike, där man dock gett stenen mindre tjocklek. Man har ock arbetat för att få det mindre formatet, det s. k. normalformatet, som synes ur olika synpunkter innebära bestämda fördelar, mera allmänt infördt i vårt land, men på grund af gammal inrotad vana ännu icke lyckats därmed. 
Af murtegel förekomma för olika användning flera olika slag, såsom klinker, eldfast tegel (chamottesten), fasadtegel (verblender), vanligt murtegel, håltegel (däri inbegripet fasontegel), poröst tegel m. m. Om tegel brännes till fullständig sintring, uppstår s. k. <i>klinker</i> (se d. o.), som har den största möjliga styrka och täthet samt ringa vattenabsorptionsförmåga. Dylikt tegel används till vattenbyggnadsarbeten eller till mycket starkt belastade murar, men mest i form af plattor till golf, trottoarer o. d., på grund af dess stora motståndsförmåga mot stötar och nötning. <i>Eldfast tegel</i> beredes af eldfast lera (se Lera) och kan fås att motstå mycket höga värmegrader samt används därför till ugnsbeklädnader o. d. <i>Fasadtegel</i> kan vara dels sådant, som är särskildt förfärdigadt, dels sådant, som är utsorteradt ur murtegel. Efter nutida smak och fordringar på en byggnads fasadbehandling tillverkas fasadtegel ofta så, att det närmast efterliknar det gamla handgjorda teglet och sålunda erbjuder relativt stor omväxling i färg och struktur. <i>Vanligt murtegel</i> blir alltefter bränningsgraden lösbrändt, medelbrändt eller hårdbrändt och motsvarar i samma mån allt större fordringar på styrka och väderbeständighet, d. v. s. motståndsförmåga mot atmosfärens inverkan genom vattendränkning och frysning, liksom mot inverkan af eld och vatten. <i>Håltegel</i> benämnes dels vanligt tegel, hvari man vid formningen sparat ut kanaler på ena eller andra sättet (se ofvan, sp. 629—630), och dels särskildt formad fasonsten med relativt större hålrum och tunnare väggar. Den förra sorten används i vissa fall till lättare mellanväggar o. d. samt till ett särskildt slags fasadsten, s. k. "verblender" (se sp. 629), där förfaringssättet begagnats för att underlätta bränningen samt få stenen så jämn som möjligt i färg och korrekt i form och mått. Den senare sorten används i stor omfattning till moderna bjälklag och mellanväggar samt till värmeisolerande yttermurar. <i>Poröst tegel,</i> d. v. s. tegel, som särskildt gjorts mera poröst (om dettas framställningssätt se ofvan, sp. 523), används till lättare mellanväggar eller utbyggnader på fasader o. d. Utom ofvannämnda variationer af tegel förekomma andra produkter, som ofta gå under benämningen tegel, såsom <i>slaggtegel</i> (se d. o.) och <i>kalksandtegel</i> (se Sten, sp. 1201) m. fl. 
De fordringar, som böra uppställas på ett fullgodt murtegel, anges af Foerster (se litt., sp. 635) vara följande: att vara väl genombrändt och vid slag med hårdt föremål ge en ren klang, att ega plana ytor och raka kanter, att vid brott visa en likformig och finkornig struktur och i massan vara fritt från kalk- och stenstycken, lerbollar o. d., att icke uppta mer än 16 proc. af sin vikt vatten samt att hastigt uttorka, att af atmosfärens påverkan hvarken förvittra (se Förvittring) eller ge utfällningar af salter, samt att icke förstöras genom påverkan af eld och vatten. 
Efter form och utseende kan tegel klassificeras, hvarvid som 1:a klass kan enligt Foerster räknas ett sådant, hvars längd afviker från normalmåtten (250 × 120 × 65 mm.) med högst 1 cm. samt bredd och tjocklek med högst 1/2 cm.; och dylik afvikande sten får ej förekomma till mer än 12 proc. af hela mängden. Efter stenens tryckhållfasthet kan man ock enligt tyska uppgifter särskilja olika klasser däraf, näml. 1:a klass, <i>hårdbrändt</i> tegel med en tryckhållfasthet af minst 300 kg. pr kvcm.; 2:a klass, <i>medelbrändt</i> tegel med en tryckhållfasthet af 200—300 kg. pr kvcm.; 3:e klass, <i>lösbrändt</i> tegel med en tryckhållfasthet af 150—200 kg. pr kvcm. 
Af dessa används klass 1 vid fuktiga ställen eller till starkt belastade murar för olika ändamål, klass 2 vid vanligt belastade murverk inom en husbyggnad, till brandmurar, fasadmurar m. m. samt klass 3 till lättare mellanväggar och svagt belastade murar. 
Några allmänt antagna normer för tegel, 
page_number=340, index= - Tegel  - Tegel  - Tegel, Erik Göransson  - Tegelgotik  - Tegelmalm  - Tegelmjöl  - Tegelmästareskolan 
upptagande bestämmelser om dess beskaffenhet i olika afseenden finnas f. n. icke, utan man har inskränkt sig till att lämna föreskrifter om dess vanliga format, såsom i Österrike och Preussen (1870) deras s. k. normalformat (se ofvan, sp. 633), hvarjämte "British architects" 1904 uppställt normerande fordringar dels på formatet, som ofvan anges, dels på tillåtna afvikelser därifrån. För svenska förhållanden ha genom Svenska teknologföreningen på sin tid utarbetats normer för tegel, som antagits vid ett teknikermöte i Gäfle 1901. Dessa normer ha emellertid icke vunnit mera allmän efterföljd, hvarför Sveriges tegelindustriförening i nov. 1916 framlagt och för sin del antagit ett nytt modifieradt förslag till dylika kvalitetsbestämmelser. Detta förslag har sedan öfverlämnats till Svenska teknologföreningen och är nu föremål för vidare behandling inom de båda föreningarna. — Om taktegel se ofvan, sp. 630—631. 
Litt.: "Normalbestämmelser för tegelleveranser" (1903, bland Sv. teknologföreningens Handböcker), och M. Foerster, "Lehrbuch der baumaterialienkunde", II (1911). 1. G. W:son C.  2. P. Ax. L. 
<b>Tegel,</b> by med slott i preussiska reg.-omr. Potsdam, 11 km. n. v. om Berlin vid Tegelersjön. Slottet, som ombyggdes 1822—24, var bröderna Humboldts familjegods och beboddes länge af Wilhelm von H. (d. 1835). Både han och brodern Friedrich (d. 1859) äro begrafna i den vackra parken. (H. W—k.) 
<b>Tegel,</b> Erik Göransson (Jöransson), kansli- och kammartjänsteman, historisk författare, f. sannolikt på 1560-talet, d. 12 febr. 1636, var son till Erik XIV:s bekante gunstling Göran Persson. Om hans ungdom är ingenting med säkerhet kändt; enligt en sägen skulle han någon tid efter faderns afrättning (1568) ha förts till Tyskland och där under främmande namn uppehållit sig vid åtskilliga högskolor. I hvarje fall på 1580-talet var han åter i Sverige, trädde i förbindelse med hertig Karl och stannade i dennes tjänst. Till en början användes han i underordnade värf, såsom spion eller fiskal, uppträdde vid Linköpings riksdag 1600 då och då som aktor vid rättegången med rådsherrarna och officierade vid afrättningen som "rättegångshärold". Småningom steg han i Karl IX:s ynnest och befordrades. Åtminstone 1602, kanske tidigare, var han sekreterare i kansliet, 1608 insattes han i slottslofven på Stockholms slott och blef 1610 biträdande kammarråd. Äfven i början af Gustaf II Adolfs regering användes han, ställdes 1612 i spetsen för Stockholms varuhus och kronans "handling" och fick 1614 i uppdrag att biträda vid ordnandet af kansliets handlingar. Om hans senare administrativa verksamhet är ingenting med säkerhet kändt. Redan af samtiden och ännu mer af eftertiden betraktades T. som en af representanterna för sekreterarregementets sämre sidor under den äldre Vasatiden, och uppfattningen har fått ett visst stöd i de rättegångar, som väcktes mot honom efter Karl IX:s död och Svea hofrätts instiftande. Tvifvelsutan har han stundom begagnat sitt inflytande för att rikta sig själf och skada andra. Huruvida de hårda omdömena i allo äro berättigade, må dock lämnas därhän, och han befinnes också ha gynnat den uppåtsträfvande dugligheten, t. ex. den blifvande statsmannen Johan Salvius. Något större politiskt inflytande har han tydligen icke utöfvat. Gustaf II Adolf uppges icke ha kunnat tåla honom; icke desto mindre fick han 1626 donationsbref på ett par gårdar och en häradsränta för "långlig, flitig och trogen tjänst". 1627 fick han bekräftelse på faderns adelskap och introducerades på Riddarhuset. För senare tider har den historiske författaren T. större intresse än ämbetsmannen. Han berättar själf, att hertig Karl 1596 sände honom till Köpenhamn för att iakttaga, hvad som föregick vid Kristian IV:s kröning. Han medförde vid återkomsten A. Huitfeldts nyss utgifna historia om Kristian III och fick, då hertigen ej gillade Huitfeldts framställning af Gustaf Vasa, i uppdrag att skrifva dennes historia. Arbetet granskades af Karl IX själf, som vidtog åtskilliga ändringar och uteslutningar, men T:s ursprungliga manuskript förvaras i k. biblioteket. Arbetet utkom först 1622 under titeln <i>Then stormechtighe, höghborne furstes och christelige herres her Gustaffs, fordom Sveriges  ... konungs historia</i> etc. Det är i litterärt och vetenskapligt hänseende en svag produkt. Förf. har utan kritik kompilerat äldre krönikor, bland dem inberäknad Huitfeldts historia som skulle vederläggas, men därjämte inryckt viktiga handlingar in extenso eller i utdrag utan förmåga att inarbeta dem i skildringen; det hela är ett slags mellanting mellan urkundssamling och historisk framställning, men som originalurkunderna i flera fall gått förlorade, är man alltjämt nödsakad att gå tillbaka till denna historia. T. författade därjämte <i>Erik XIV:s historia,</i> som hufvudsakligen sysselsätter sig med krigen. Den framställning, som gafs af Per Brahes uppträdande 1568, ådrog förf. åtal af dennes söner, Abraham och Magnus. Måhända var detta orsaken till, att historien länge förblef otryckt; den utgafs först 1751 af A. A. v. Stiernman. T. utgaf därjämte en stor, af H. Nützel i koppar stucken stamtafla för hertig Karl med hans 64 anor, äfvensom en annan tafla med åtskilliga furstliga och adliga släktlinjer. I handskrift efterlämnade han f. ö. utom några smärre genealogiska samlingar en arg smädeskrift mot Johan Messenius, en tid hans vän, men sedermera hans bittre fiende, under titeln <i>Sveriges rijkes laghvunna meenedige ertzförrädare Johannis Messenii oredelige bedriffter</i> etc. Den författades, sedan Messenius redan råkat i olycka, och vittnar för visso ej om något ädlare sinnelag. Skriften har af H. Schück 1915 utgetts i "Inbjudningsskrift" till prof. Lindahls installation. End. 
<b>Tegelgotik.</b> Se Gotik, sp. 11. 
<b>Tegelmalm.</b> Se Kopparmalmer. 
<b>Tegelmjöl,</b> pulveriseradt tegel, hvilket nyttjas dels som tillsats till kalk för att göra denna hydraulisk (mera cementliknande), dels som tillsats till lera för dennas "utmagring". 
<b>Tegelmästareskolan</b> i Svedala (se d. o. 2), en af Sveriges tegelmästareförening på initiativ af tegelmästaren J. Lundh i Lomma 1905 upprättad läroanstalt för utbildning af tegelmästare. Grundstadgar för skolan antogos 27 mars 1903, och undervisningsplanen blef definitivt bestämd vid föreningens stormöte i Malmö och Svedala 22—23 nov. 1904. Den fullständiga lärokursen omfattar dels praktisk utbildning i alla vid vanliga 
page_number=341, index= - Tegelmästareskolan  - Tegelsmora  - Tegelte  - Tegelveden  - Tegenaria  - Tegengren, Jakob August  - Tegernsee  - Tegetthoff, Wilhelm von 
tegelbruk förekommande arbeten, dels allmänbildande  skolundervisning, motsvarande manliga kursen vid  svenska folkhögskolor, dels äfven teknisk skolundervisning,  omfattande tegelindustriens ämnesområde.  Inträdesfordringar äro: att ha fyllt 20 år och  att ha arbetat minst 2 år i tegelbruk, däraf minst  6 månader vid bränningen. Den allmänbildande  skolundervisningen skall elev inhämta vid folkhögskola  eller liknande läroanstalt, och föreningen  träffar för sådant ändamål aftal med dylika läroanstalter.  Den fackliga undervisningen åter bedrifves vid det vid Svedala  genom föreningens försorg inrättade <i>Försökstegelbruke,t</i> som  anlagts af ett särskildt för ändamålet bildadt a.-b. och  för hvars finansiering särskildt A.-b. Åbjörn Anderson  i Svedala iklädt sig förbindelser. Den ord. kursen vid  Försökstegelbruket omfattar 3 månader. Dessutom förekomma  specialkurser och årliga mästarkurser på omkr. 2 veckor,  afsedda för äldre tegelmästare. Tegelmästareskolan, som  är den enda läroanstalt i sitt slag i Skandinavien, har  årligen haft ett 10-tal elever, hvaribland åtskilliga utlänningar.  Fmn. 
<b>Tegelsmora,</b> socken i Uppsala län, Olands härad.  11,145 har. 2,111 inv. (1917). T. utgör ett till  Löfsta bruks egare patronellt pastorat i Uppsala  stift, Örbyhus kontrakt. 
<b>Tegelte.</b> Se Te, sp. 576.  
<b>Tegelveden,</b> <i>kam.</i> Se Byggningshjälpen.  
<b>Tegenaria,</b> <i>zool.</i> Se Husspindlar.  
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tegengren,</b> Jakob August, finländsk diktare, f. 28 aug. 1875 i Vasa, student 1896, afslutade 1899 en kurs vid Mustiala landtbruks- och mejeriinstitut, var föreståndare 1900—01 för Ålands folkhögskola och 1901—15 för Närpes landtmanna- och husmoderskola och är föreståndare för Föreningsbankens filial i Vörå. T. är en skald med äkta ingifvelse och sällsynt intensiv naturkänsla. Han debuterade med <i>Dikter</i> (1900), som efterföljdes af <i>Skuggor och dagrar</i> (1901), <i>Nya dikter</i> (1903), <i>Dikter</i> (4:e saml. 1906), <i>Ny vår</i> (1913) samt <i>Dikter</i> (7:e saml. 1916). Ett urval af hans lyrik utkom 1914. Dessutom har T. utgett en samling poetiska stämningsbilder på prosa, <i>Miniatyrer</i> (1904). T. har belönats såväl med statspris som med pris af Svenska litteratursällskapet i Finland. Till en början under påverkan af Levertin och andra Sveriges skalder har T. alltmer utvecklat ett själfständigt poetiskt temperament, som utmärkes genom oreflekterad äktlyrisk innerlighet och alltmera förbytes från tungsint melankoli till trosstark optimism, särskildt i "Ny vår". Språket har T. riktat genom upptagande af dialektord. A. H. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Kurorten och byn Tegernsee. T. v. slottet (f. d. klostret).</tr></table> <b>Tegernsee</b> [-ṡe]. 1. Kommun i Bajern, reg.-omr. Oberbayern.  1,900 inv. (1910). Byn T., som ligger 52 km. från München, 732 m. ö. h. längs östra stranden af sjön T. i vacker bergstrakt, besökes hvarje år af ett ansenligt antal främlingar och är en berömd luftkurort på grund såväl af sitt gynnsamma klimat som af sitt utmärkta läge. På bergshöjderna däromkring ligga många villor och byggnader, omgifna af grönskande skog. Bland dem framskjuter det forna benediktinklostret (grundlagdt 736, upphäfdt 1803), som en gång var hufvudsätet för tysk lärdom och konst. Där anlades de första tryckerierna i Bajern och utfördes berömda glasmålningar. Klostret tillhör numera den k. familjen. En förträfflig utsiktspunkt öfver den vackra trakten är stället Kaltenbrunn. — 2. Sjö, en bland de mest romantiska i Bajern, har sina tillflöden från s., från Mangfallgebirges nordsida. Sjön är omkr. 7 km. lång, 2 km. bred och högst 96 m. djup samt har genom Mangfall aflopp till Inn. 1—2. J. M—r.* 
<table class="il"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tegetthoff,</b> Wilhelm von, friherre, österrikisk  amiral, f. 1827 i Marburg i Steiermark, d. 1871 i Wien,  trädde 1845 i aktiv sjötjänst och befordrades 1861 till  linjeskeppskapten. Under 1864 års danska krig 
page_number=342, index= - Tegetthoff, Wilhelm von  - Tegetthoffexpeditionen  - Tegiano  - Teglas, Gabriel  - Tegman, Per  - Tegnaby  - Tegneby  - Tegnelser  - Tegnér  - Tegnér, Esaias 
förde han befälet öfver den österrikiska eskadern i Nordsjön och kämpade 9 maj mot danska fartyg vid Helgoland. Några dagar därefter utnämndes han till konteramiral. Vid utbrottet af österrikisk-italienska kriget 1866 fick han befälet öfver Medelhafsflottan och vann 20 juli en lysande seger vid Lissa (se d. o.) öfver amiral Persano samt belönades med viceamiralsgrad. Sedan 1868 var T. högste befälhafvare öfver österrikiska marinen, chef för marinafdelningen inom rikskrigsministeriet samt lifstidsledamot af "herrehuset" (riksdagens första kammare), där han tillhörde det liberala författningspartiet. Öfver T. ha rests minnesvårdar i Marburg in Steiermark, Wien och Pola. 
<b>Tegetthoffexpeditionen.</b> Se Polarexpeditioner, sp. 1164. 
<b>Tegiano,</b> Teggiano [tedjānå], fordom <i>Diano,</i> stad i italienska prov. Salerno (Kampanien). 5,082 inv. (1901). Biskopssäte. 
<b>Téglás</b> [tē'glaʃ], Gabriel, ungersk arkeolog, f. 1848, rektor vid realskolan i Déva, har egnat ett ingående studium åt Siebenbürgens och i allmänhet det forna Daciens arkeologi. T. upptäckte östra sträckningen af den fornromerska gränsbefästningen (<i>limes dacicus</i>) och ledde tills. med P. Király utgräfningarna i Sarmizegethusa, lade i dagen dess amfiteater och undersökte de s. k. romarskansarna i Banatet. J. C. 
<b>Tegman,</b> Per, matematiker, universitetslärare, f 10 sept. 1757 i Åmål, d. 23 sept. 1811 i Lund, blef student i Lund 1776, filos. magister 1778 samt docent i matematik 1781, astronomie observatör 1785 och professor i matematik 1787. Han erhöll 1790 Stäfvie och Lackalänga pastorat som prebende, blef kontraktsprost 1797 och teol. doktor 1800. Sedan 1795 var T. led. af Vet. akad. Hans vetenskapliga författarverksamhet inskränkte sig dock till en uppsats i Vet. akad:s handl.: <i>Et nytt sätt at transformera æquationer och finna rötter,</i> hvari han på 3:e gradens ekvationer tillämpade E. S. Brings metod att bortskaffa mellantermerna i en ekvation, samt ett mindre antal akademiska disputationer (möjligen till en del förf. af respondenterna), behandlande i allmänhet mera elementära ämnen, t. ex. elfvaproban samt teorien för logaritmer och ränta på ränta. 
<b>Tegnaby,</b> socken i Kronobergs län, Konga härad. 4,090 har. 677 inv. (1917). T. är i kyrkligt afseende förenadt med Hemmesjö till en förs., benämnd Hemmesjö med Tegnaby (se Hemmesjö). 
<b>Tegneby.</b> 1. Socken i Göteborgs och Bohus län, Orusts västra härad. 5,647 har. 1,922 inv. (1917). T. bildar med Röra och Stala ett pastorat i Göteborgs stift, Orusts och Tjörns kontrakt. — 2. Hemman i Tanums socken, Göteborgs och Bohus län. Hällristningar (se d. o.). 
<b>Tegnelser</b> [te'j-], da. Se Registratur. 
<b>Tegnér,</b> svensk släkt, hvars namn genom skalden Esaias T. (se T. 1) blifvit världsbekant, härstammar från Lukas Esaiasson, hvilken dog omkr. 1736 som frälsebonde på Haraldstorp i Bringetofta, men i yngre år bodde i Tegnaby by och socken, Småland. Efter sistnämnda by togs namnet Tegnér af hans yngste son, Esaias (f. 30 nov. 1733, d. 10 febr. 1792 som kyrkoherde i Millesvik på Värmlandsnäs), fader till skalden och tre andra söner, som nådde mogen ålder. Den äldste, Lars Gustaf T., f. 12 juni 1771, d. 8 maj 1802, var skaldens lärare, promoverades 1796 till filos. magister i Lund, blef 1799 teol. kandidat där, s. å. vice pastor i Millesvik, aflade 1801 teol. licentiatexamen i Lund, men bortrycktes några månader senare. Han besjöngs varmt af sin yngste broder. Den andre i ordningen af bröderna, Elof T., f. 18 febr. 1774, promoverades 1796, samtidigt med brodern, till filos. magister i Lund med hedersrummet, förordnades 1797 till docent i estetik vid Lunds universitet, men egnade sig sedan 1801 åt skolans tjänst och afled, äfven han vackert besjungen af brodern, 27 jan. 1815 i Karlstad som eloquentiæ et poeseos lector sedan 1805 vid gymnasiet i denna stad. Lars Gustafs son, Esaias Magnus T., f. 2 sept. 1800, d. 14 maj 1866 i Stockholm, promoverades 1823 till filos. doktor i Lund, var 1823—33 pastorsadjunkt i Klara församling i Stockholm och blef 1843 kyrkoherde i Fellingsbro. Se E. Wrangel, "Tegnérska släktminnen och ungdomsbilder" (1913). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Esaias Tegnér vid 34 års ålder. EfterL. H. Roos (se sp. 654).</tr></table> 1. Esaias T., en af Sveriges yppersta skalder, f. 13 nov. 1782 på Kyrkeruds komministerboställe i By församling, Karlstads stift, d. 2 nov. 1846 på Östrabo vid Växjö. Fadern var komministern Esaias Tegnér (se ofvan); modern, bekant för sin skönhet, hette Sara Maria Seidelius och var dotter till en värmländsk kyrkoherde. Om mormodern yttrade biskop Bjurbäck, att hon var "ett verkligt snille". T:s fader dog som kyrkoherde i Millesvik, 10 febr. 1792, efterlämnande, i torftiga omständigheter, änka, två döttrar och fyra söner. Två af de senare, Lars Gustaf och Elof (se ofvan), voro då studenter i Lund, den tredje var svagsint, och den nioårige Esaias hade i föräldrahemmet nätt och jämnt lärt sig läsa, skrifva och räkna. En kort tid vistades han hos bröderna i Lund och åtnjöt deras handledning. För att komma familjen till hjälp upptog en ungdomsvän till fadern, kronofogden J. Branting, den yngste sonen i sitt hem, för att inöfva honom till biträde på kronofogdekontoret. Men efter några år, under hvilka den unge gossen på lediga stunder läste allt hvad han kunde komma åt af vitterhet och historia, fann Branting, att här var ämne till något annat än en duglig räknekarl. Och enär brodern Lars Gustaf konditionerade hos Brantings svåger, kapten Lövenhjelm på Malma, utverkade Branting, att Esaias i mars 1796 fick tillåtelse att vistas i Löwenhjelms hus för att åtnjuta broderns 
page_number=343, index= - Tegnér, Esaias 
undervisning. När sedan Lars Gustaf fick anbud på en fördelaktig kondition hos brukspatronen, sedermera bergsrådet Myhrman på Rämen, uppställde han som villkor att få medtaga Esaias. Detta beviljades, och i juli 1797 anlände bröderna till Rämen. Vistandet i en naturskön och kraftig bergsbygd stärkte ynglingens krafter, och däraf var han så mycket mer i behof, som han med rastlös ifver fullföljde de redan på Malma påbörjade studierna såväl af de döda språken som af franska och engelska litteraturen. Hösten 1799 var han mogen för akademiska studier och inskrefs 4 okt. som student vid Lunds universitet. Höstterminen 1800 och vårterminen 1801 konditionerade han hos baron Leijonhufvud på Yxkullsund i Småland. I dec. 1801 tog han filol. kandidatexamen och i maj 1802 filos. kandidatexamen samt innehade vid samma års magisterpromotion första hedersrummet. Hans gradualafhandling hette <i>De caussis ridendi.</i> Några månader därefter blef han förlofvad med Anna Myhrman, yngsta dottern till hans forne principal. Sedan han i dec. 1802 utgett två latinska afhandlingar, af hvilka den ena hade till ämne Aisopos' fabler och den andra Kants tinget i sig, blef han 7 jan. 1803 kallad till docent i estetik. Han konditionerade i Stockholm våren s. å., blef hösten s. å. notarie i filos. fakulteten, sökte s. å. en adjunktur vid läroverket i Karlstad, förbigicks af domkapitlet, klagade hos K. M:t och fick platsen. I Lund ville man emellertid ej mista honom, utan tillskapade med tanke på honom en ny plats, hvarpå han 26 febr. 1805 utnämndes till adjunkt i estetik; därmed förenades 26 sept. s. å. befattningen som vice bibliotekarie. Hur obetydlig än inkomsten af dessa tre tjänster var, beslöt han dock att gifta sig, och 22 aug. 1806 stod hans bröllop. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Skalden Es. Tegnérs födelsehem,Kyrkeruds komministerboställe, i sitt dåv. skick.</tr></table> 
Redan som ung gosse hade T. flitigt roat sig med att rimma, så att han vann, som han själf säger, "ett slags teknisk färdighet och välde öfver språket". Ett stort alexandrinepos, <i>Atle,</i> tillkom vid denna tid. Under vistandet på Rämen skref han flera dikter, bland hvilka två hade till ämne den af honom äfven under senare åren så högt beundrade Napoleon. I Lund fortsatte han sin poetiska verksamhet, hyllande som mönster de gustavianske och franske skalderna. Från och med 1801 täflade han nästan oafbrutet; till Svenska akad. sände han oden och reflexionsdikter (<i>Öfver lifvets plågor och tröst,</i> 1801, sedan kallad "Religionen", <i>Ungdomen,</i> 1803, <i>Kulturen</i> och <i>Ynglingens sotsäng,</i> 1805, <i>Försonligheten,</i> 1806, omarbetad under titeln <i>Fördragsamheten,</i> 1808), men hembar aldrig mer än hedersomnämnanden. Han belönades däremot 1802 af Göteborgs Vet. och vitt. samhälle för <i>Elegi vid en broders död,</i> skrifven med anledning af Lars Gustafs bortgång. Samma vittra samhälle belönade 1804 hans dikt <i>Den vise,</i> hållen i den tidens didaktiska stil, men märklig därför, att den helt och hållet är präglad af Kants åskådning. Mer uppmärksamhet än dessa väckte den s. å. i "Lunds veckoblad" intagna sången <i>Till min hembygd.</i> Ur kärleken till barndomshemmet har han hämtat sin inspiration, och hans bildspråk är här rikt, kraftigt och djärft; dikten torde äfven ha haft det praktiska syftet att stödja hans ansökan till adjunkturen i Karlstad. Äfven den s. å. skrifna dikten <i>Vid en borgarflickas graf</i> väckte mycket uppseende. — Många af hans ungdomsdikter vittna om den världssmärta och dödslängtan, som särskildt under denna tid voro utmärkande för hans känslolif. 
1805 och närmast följande år visade sig hos T. ett mycket starkt inflytande af tysk vetenskap och diktning. Hans åskådningssätt tog afgörande intryck af den tyska idealistiska filosofien, i främsta rummet Kant, Fichte och Schelling, hvarför hans utveckling i sina väsentliga drag kom att försiggå i anslutning till samma riktning inom tidens idélif, som öfriga romantiska skalder i vårt land hyllade. Hans skaplynne förde honom emellertid till en närmare förtrolighet med Schiller än t. ex. Uppsalaromantikerna, och den krets af tyska romantiker, Novalis-Tieck-Schleglarna, som dessa i synnerhet beundrade, lämnade T. tämligen oberörd. I sin estetiska uppfattning följde T. Kant och Schiller; i sina vetenskapliga föreläsningar stod han i fullständigt beroende af andra tyska lärde: Bendavid, Jacobs, Köppen, Clodius, Bouterwek o. a. T:s genombrott till själfständighet som skald egde rum under frigörelse från den eudemonistiska upplysningsfilosofien; uttryckssättet förblef likväl prägladt af den gustavianska poesien, långt efter sedan hans uppfattning blifvit en annan. 
Samtidigt mottog T. lifliga intryck af den danska poesiens renässans, dels genom den 1804 till Lund öfverflyttade Ling, dels genom litterär påverkan af särskildt Öhlenschläger. En påbörjad dramatisk behandling af Blot-Svens saga kastade han på elden efter att ha läst Öhlenschlägers "Hakon Jarl". T:s diktning vände sig vid flera tillfällen till ämnen ur den samtida världskrönikan; <i>Nelson och Pitt</i> samt <i>England och Frankrike</i> tillkommo 1806. I slutet af 1808 gaf han i <i>Krigssång för skånska landtvärnet</i> luft åt sin glödande fosterlandskärlek, sitt hat till den lömske fienden — rysshatet förblef lifvet igenom en härskande känsla hos honom — samt sin trotsiga tillit till den svenska tapperheten och det svenska 
page_number=344, index= - Tegnér, Esaias 
frihetssinnets obetvingliga kraft; dikten trycktes emellertid först under senare hälften af 1809. 
T., som 1808—09 föreläst estetik och 6 dec. 1810 erhållit professors titel, vistades sommaren 1811 på Rämen, med anledning af sin svärfars frånfälle. Där skref han sin <i>Svea,</i> hvilken s. å. inlämnades till Svenska akad. och belönades med dess stora pris. Redan 1899 hade han i sången öfver <i>N. F. Sparrsköld</i> uttalat sin smärta öfver Finlands förlust och fosterlandets vanmakt samt 1810 i sången <i>Till kronprinsen Karl August</i> gett uttryck åt det nyvaknade hoppet om en upprättelse och en lyckligare framtid. Båda dessa stämningar smälta tillsammans i "Svea" och göra ett gripande intryck ej mindre genom de växlande känslornas hänförande makt än genom den glänsande diktionen. Ett praktiskt politiskt agitationssyfte hade dikten genom att söka elda till krigiska dåd och stålsätta nationalmedvetandet. Då "Svea" i försiktigt valda utdrag upplästes på akademiens högtidsdag, måste de närvarande göra våld på sin känsla för att icke utbrista i högljudt bifall; och "mången utmärkt medborgare", säger Wieselgren, "har från den dagen räknat sitt högre medvetande". Hade "Krigssången" gjort T:s namn kändt i vidsträckta kretsar, så gaf honom "Svea" en plats bland landets främsta skalder. Offentliggjord, i akademiens handlingar, vardt dikten först 1817. 
I febr. 1812 tog T. inträde i Götiska förbundet (han bar där namnet "Bodwar Bjarke"), och i dess tidskrift, "Iduna", offentliggjorde han under årets lopp flera af sina vackraste dikter från denna tid: <i>Majsång, Elden</i> (skrifven 1805, omarbetad i ganska hög grad), <i>Skidbladner, Flyttfåglarne,</i> liksom han också under en följd af år förnämligast genom denna tidskrift gaf offentlighet åt sin sångmös alster. 26 febr. s. å. blef han utnämnd till professor i grekiska vid Lunds universitet och erhöll samtidigt ett prebendepastorat (Stäfvie och Lackalänga); för sin snabba universitetskarriär, som i hög grad främjades af hans skaldeverksamhet, hade han förnämligast att tacka universitetskanslern, Lars von Engeström. Sedan han utgett och försvarat en teologisk afhandling, blef han prästvigd 20 dec. 1812 och skref med anledning däraf sin dikt <i>Prästvigningen,</i> om hvilken Franzén yttrade, att den "strålar af himmelsk skönhet", och hvilken äfven Atterbom beundrade. 1813 egnade han en dikt, <i>Hjälten,</i> åt sin ungdoms afgud Napoleon, hvilken hotades af den europeiska koalitionen och genom slaget vid Leipzig störtades från sin maktställning. T:s "Hjälten" är skrifven före nämnda slag, men han vågade icke trycka den förr än 1828, ehuru den genast genom afskrifter fick stor spridning. <i>Skaldens morgonpsalm, Asatiden</i> och sannolikt äfven <i>Sång till solen</i> tillhöra samma år. 
Napoleons fall hade bl. a. till följd föreningen af Skandinaviska halföns båda riken. T. hälsade denna tilldragelse med dikten <i>Nore,</i> offentliggjord vid en akademisk fest i Lund (febr. 1814) till firande af Kielfreden. T., som fasthöll vid sin Napoleonsbeundran och hyste orubblig motvilja mot Karl Johans politik, alliansen med Ryssland m. m., omnämnde i dikten icke kronprinsen, men väl Karl August, och diktens program är närmast en skandinavism, som ingalunda stämde med den politiska situationen, men som gjorde dikten synnerligen lämplig till spridning i Norge. 
I den fr. o. m. 1810 pågående striden mellan den äldre skolan och den nya romantiska tog T. ingen del, trots från båda sidor till honom ställda uppmaningar. För de gamle gustavianerna hyste han stor aktning, om han också förts till en motsatt uppfattning af poesiens uppgift och hade föga gemensamt med den åskådning, som frambärs i polemiken af den gamla skolans vapendragare, Wallmark. Bland de unge romantikerna var Atterbom den ende, som i hans ögon röjde talang. Men den utprägladt romantiska spekulationen och den polemiskt kritiska verksamheten hos Uppsalagruppen voro honom lika osympatiska, och för dess i hög grad metafysiska och stämningsmusikaliska diktning saknade han intresse. Med åren stegrades hans ovilja; den klyfta, som från början förefanns i estetisk uppfattning, vidgades i hög grad genom den politiska motsättningen. Svuren fiende till Heliga alliansen, ställde sig T. i harnesk mot den s. k. historiska skolan; de småningom allt oblidare omdömen, som Hammarsköld o. a. fällde om T:s alstring, framkallade icke blott harmvers sådana som <i>Hammarspik,</i> utan äfven beslutet att direkt ingripa i striden. Å ömse håll fälldes i bref och samtal bittra och ringaktande uttryck. 1815 hade T. den sorgen att förlora sin äldre, rikt begåfvade broder Elof, en lika varm vän af den äldre litteraturen som missaktare af den nya, såväl den fosforistiska som den götiska. I grafkvädet öfver honom varnade skalden för den vålnad, som han fann med "blod i händerna och vanvett i ögat" stiga upp ur medeltidens graf och breda sin svarta jesuitkåpa öfver jorden: han uppmanade Leopold att kring sig samla de äldre skalderna till kamp för ljus och sanning mot "mörkrets liga". Denna dikt blef aldrig af skalden själf offentliggjord; den trycktes först i de efter hans död af Böttiger utgifna "Samlade skrifter". 1816 deltog han ifrigt i de resultatlösa försöken att uppsätta en tidskrift, såsom motvikt mot "Svensk litteraturtidning" — någon gemensam positiv grundval för ett dylikt företag fanns icke, och de stridiga intressena kunde icke förenas; och till Leopold skref han, att det ondas grund ligger djupare än hos några recensrande studenter i Uppsala, ty "dessa kopieringsmaskiner äro icke annat än blinda verktyg af tidens förfärliga anda". Den upphetsade stämning, hvaraf sådana uttryck fått sin prägel och som berodde på, att han då befann sig i en psykisk depressions-period, lade sig småningom. I sitt berömda <i>Tal vid jubelfesten 1817</i> (till firande af reformationen) höll han domedag öfver såväl den gamla som den nya världsåskådningen, onekligen föga påkalladt af tillfället. I adertonde seklets bildning klandrade han den materialistiska uppfattningen af konst, religion och vetenskap, förståndsdespotismen, den uteslutande riktningen på det nyttiga, han förklarade, att hans själ vämjdes vid att på detta sätt stäcka andens vingar, men han gaf sitt erkännande åt dess uppskattning af människovärdet, dess kraf på samvets- och tankefrihet och dess klarhet i tanke och form. Det adertonde seklet hade "fallit på sin synd", och då nu det nyktra förståndets herravälde tagit slut, var det 
page_number=345, index= - Tegnér, Esaias 
ej så underligt, att fantasien, "det lätta, rosenmantlade gudabarnet, i känslan af sin nyvunna frihet tittar in öfverallt, äfven där, dit det egentligen icke hörer". Men dess värre syntes man blott ha utbytt en ytterlighet mot en annan. Man fordrade med rätta en djupare religiositet, men betraktade icke religionen "såsom en ensak för känsla och tro, utan såsom en bilaga till ett metafysiskt system för dagen"; man yrkade på allvar och grundlighet i vetenskapen, men man förfuskade klarheten och redan; man fordrade med rätta i konsten det betydningsfulla och det djupa, men sökte "påtruga oss en poesi utan form och bestämdhet..., som spökar omkring i månskenet och målar sina sammanflytande bilder — i molnen". Han uttalade den förhoppningen, att ur "de kämpande elementernas strid skall en bättre och skönare skapelse utgå". Detta briljanta och uddiga tal retade naturligtvis båda partierna. Wallmark underkastade det en skarp och hånfull granskning i "Allmänna journalen", och i "Sv. litteraturtidning" förklarades T. sakna andan och kärleken, det heliga allvaret; T:s egen poesi flöt från hjärnan, icke från hjärtat, den var väl skimrande och glänsande, men liknade ett af solen bestråladt isberg vid nordpolen. I sammanhang härmed må vi äfven omnämna hans <i>Tal på Oskarsdagen 1823.</i> Han aflade i detta sin politiska trosbekännelse. Hans ideal för statsform var den konstitutionella monarkien, men konstitutionen fick icke vara en "spekulativ", utan en "historisk", hvilken "växt upp och utbildat sig med folken". Med skärpa uppträder han mot den på kontinenten härskande politiska reaktionen och uttalade sin förhoppning, att i den pågående kampen "de moderatas parti <i>måste</i> slutligen segra; ty all verklig politik är, i tidens närvarande skick, en förmedlande". 
Samma år T. höll sitt jubeltal, skref han <i>Stjärnsången</i> och <i>Språken,</i> följda året därpå af de allmänt omtyckta sångerna <i>Karl XII</i> och <i>Göta lejon.</i> Invald i Svenska akad. 5 nov. 1818, tog han där sitt inträde 22 juni 1819 med sitt <i>Minne af Oxenstierna,</i> ett mästerstycke, som genom sin hänförda skildring af Gustaf III och hans tidehvarf tjusade gustavianerna; i dess uttalanden om poesiens språk och vältaligheten gaf han karakteristiska programpunkter i estetiska frågor. S. å. väckte hans anonyma dikt <i>Halkan</i> i "Stockholmsposten" mycket bifall. 
Då T. fungerade som promotor vid magisterpromotionen i Lund 1820, afslöt han denna med sin berömda <i>Epilog,</i> som "flög med ljungeldens fart öfver hela landet och väckte allmän hänryckning", enkel och dock konstnärligt fulländad, lika djup till tankeinnehållet som skön till formen. Dess polemik mot romantiken är hållen i en värdig och lugn ton. Väl uppträdde Atterbom till försvar för mystiken, men han började sitt svar med orden:"Ja, <i>Epilogen</i> är skön, och med fog du klarheten                                        prisar: <i>Glänsande</i> alltid du var; nu är tillika du <i>sann</i>". 
Emellertid afväpnades T. af Atterboms "Fridsrop", som han kallade "det sannaste, ädlaste, skönaste, som på länge varit diktadt i Sverige", och afstod från vidare polemiska inlägg. 
Den religiösa idyllen <i>Nattvardsbarnen</i> (1820), med sin vackra tillegnan till skaldens forne lärare och gynnare Mattias Norberg, skildrar stämningsrikt och allvarligt en konfirmation i en värmländsk landtkyrka; i den enkle prästens ord framlägger T. sin humanitetsreligion. Formen, hexameter, hade af T. 1811 på det skarpaste utdömts, men sedermera vunnit burskap hos oss. Dikten har icke blott i Sverige, utan äfven i utlandet, framför allt i Tyskland, vunnit välförtjänt anseende och stor spridning. Utom på tyska är den öfversatt på danska, engelska, finska, franska, holländska, latin, norska, polska, ryska och ungerska. 
Under tillfrisknandet efter en sjukdom skref T., inom några få dygn, romansen <i>Axel</i> (dec. 1821, tr. 1822), inledd af den högsinta dedikationen till Leopold, hvilken så djupt rörde den gamle skalden. En egendomlig, icke alltid lycklig blandning af fosterländskt patos och sentimentalt erotiskt svärmeri bildar karaktären af denna romans. Stilen är i högre grad än i någon annan af T :s dikter kännetecknad af ett öfvermått af bilder, ofta dåliga. Dikten åtnjöt länge en mycket stor popularitet och är öfversatt på tio språk. Dess förebild är att söka i Byrons smärre berättande dikter. 
Samtidigt med utgifningen af de två sistnämnda dikterna var skalden sysselsatt med arbetet på sitt största och yppersta verk: <i>Frithiofs saga.</i> Öhlenschlägers "Helga", möjligen äfven Fouqués "Regner Lodbrok", gaf en förebild för den form, själfständiga romanser, som T. valde. I slutet af 1819 talar han i bref om denna saga, och sannolikt hade han redan då börjat bearbeta den. På hösten 1820 offentliggjordes i "Iduna" sångerna XVI—XIX. Bifallet var högljudt och enhälligt, Atterbom uttalade sig i hänförda ordalag. 1822 bragte "Iduna" sångerna XX—XXIV, hvilka mottogos med icke mindre hänryckning. I den sista romansen, "Försoningen", ligger diktens kärna; ett slags kristnad platonism inlägges där i Baldersmyten (jfr N. Söderblom i "Ord och bild", 1911). De erotiska sångerna fullbordades, först sedan T. mottagit djupa intryck af två intagande kvinnor, fru Euphrosyne Palm (f. 1796) i Lund, som inspirerat bl. a. <i>Grannskapet</i> och <i>Fågelleken,</i> och friherrinnan Martina von Schwerin (se d. o.); förbittrade utfall mot kvinnokönet i "Frithiofs saga" tyda på, att bakom den djupa misstämning, som bemäktigade sig T. vid midten af 1820-talet, äfven lågo missräkningar på det erotiska området. Först i början af 1825 hade skalden de första femton sångerna färdiga, och i maj s. å. utkom det fulländade diktverket. T. tillhörde visserligen Götiska förbundet, men han förklarade, redan när han invalts, att hur hög och patriotisk idén om återlifvandet af forntidens nordiska minnen än var, borde icke förbundets ändamål inskränka sig därtill. Han påyrkade, att "Iduna" skulle upptaga äfven andra skaldestycken än nordiska. "Götisk" och "fosterländsk" voro icke för T., som för Ling, synonymer. Men när Lings götiska poesi hotade att bringa det fornnordiska i misskredit, sökte T. ge en bild af det gamla hjältelifvet i en form, den där, med bibehållen historisk trohet, icke för samtiden var frånstötande. Skalden — sådan var hans uppfattning — skrifver för sin samtid. Af den vill han bli förstådd; hvarje från en aflägsen forntid hämtadt ämne kräfver därför i någon mån en "modernisering". Rätta måttet för 
page_number=346, index= - Tegnér, Esaias 
denna kan icke genom regler uttryckas; det beror af en smakinspiration. Som bekant har kritiken, i synnerhet den danska — representerad af Heiberg och Molbech —, ansett, att T. drifvit sin modernisering alltför långt. Frithiofssagans oerhörda framgång tyckes dock bestyrka, att han verkligen träffat rätt och lyckats förena trohet i teckningen af forntiden med samtidens anspråk på en sympativäckande lättfattlighet. Ett verksamt medel för att vinna detta ändamål fann han i framställningen af Frithiofs karaktär. Det högsinta och upphöjda mod, som utmärker all sann heroism, får hos honom sitt specifikt nordiska kynne, dels genom dess benägenhet att slå öfver i trots och öfvermod, dels genom ett med detsamma förenadt anlag för vemod och tungsinthet, hvilket dock ingalunda utesluter det hurtiga och lefnadsfriska. Ytterligare medel för samma ändamål bildade de utläggningar och förändringar af sagan, som skalden vidtagit, där denna, för att begagna hans egna ord, "ej fulländat sin poetiska afsöndringsprocess". Och härtill kom slutligen, att skalden framställde rent allmänmänskliga förhållanden, t. ex. kärleken, utan allt bemödande att ge dem en bestämd tidsfärg. Så har det lyckats T. att åt sin dikt skapa en form, som icke endast tilltalade hans landsmän, utan slog med beundran hela den bildade världen. Få svenska dikter ha fått en sådan spridning som denna. I Sverige är den upplagd inemot 60 gånger. Danmark och Norge ha fem öfversättningar, som utgetts i 22 upplagor; Tyskland har tjugufyra öfversättningar i mer än 100 upplagor; de engelska tolkningarna äro femton, upplagorna 30. Dessutom är dikten öfversatt till armeniska, finska, franska, holländska, isländska, italienska, latin, polska, rumänska, ryska, tjechiska och ungerska. 
Vi ha yttrat, att Frithiofs karaktär kan sägas vara typisk för det nordiska lynnet; vi kunna tillägga, att skalden har i Frithiof i icke ringa mån tecknat sig själf. Äfven hos honom finnes detta "lefnadsfriska, raska, modiga, ja öfvermodiga", som han tillägger sin Frithiof. Det röjer sig icke endast i hans fria uttalande af sin mening, utan äfven stundom i en obesvärad vårdslöshet beträffande diktion och formbehandling. Det blåser en frisk ande genom hans dikt. Men liksom hos hans Frithiof och liksom hos Bellman, den mest svenske af våra skalder, finner man äfven hos T. "vemodsdraget öfver pannan", det nordiska sångardraget, sorgen i rosenrödt; med åren fick hos honom sorgens liffärg alltmer öfverhand öfver det rosenröda. Franzén anmärker med rätta om T., att "oaktadt det nordiska dels i andan, dels i ämnet af hans dikter, har hans poesi en sydländsk yppighet och skönhet". Och liksom i södern yppigheten och skönheten äro beroende af klimat och temperatur, så äro de äfven hos skalden alstrade af själsdaning och känslovärme. T. talar i bilder, därför att han som en äkta skald tänker i bilder; lätt tar hos honom hvarje känsla åskådlig form, och detta utan all ansträngning. <p class="poem">"Han sätter icke, nej, han andas hopde lätta, fria, luftiga gestalter."</p> Hans bildspråk har en för honom egendomlig karaktär. Gemenligen vända hans bilder endast en sida åt läsaren, nämligen den, som för jämförelsen är den allena viktiga. Denna framställes i en så bländande glans, att de öfriga sidorna lämnas i mörker. Man ser blott denna enda. Flera sådana på hvarandra följande bilder, afseende att tillsammans åskådliggöra ett föremål eller en tanke, kunna, synes det, lätt råka i kollision, föranleda en splittring. Men hur skarpt poängterad hvarje bild än är, vet likväl skalden ofta att smälta dem alla tillsammans medelst det perspektiviska medium, som "själf ses, utan att synas" och genom hvars genomskinliga slöja de för åskådaren framställa sig. "En större mästare i det poetiska luftperspektivet", säger Geijer, "har väl aldrig funnits." 
T., som i juli 1822 erhållit Reslöfs och Östra Karleby pastorat som personligt prebende, hade länge önskat utbyta sin professur mot ett mera inbringande ämbete. 1823 vardt biskopsämbetet i Växjö ledigt. T:s vän Heurlin intrigerade våldsamt för T., som måste ålägga honom varsamhet, och lyckades skaffa T. högsta röstetalet. T. anlitade ifrigt sina vänners bemedling, och 25 febr. 1824 utnämndes han till biskop därstädes. 9 april s. å. afslutade han sina föreläsningar med ett tal om den grekiska poesiens art och väsen, därtill fogande några afskedsord till den talrika åhörarkretsen, om hvilka Böttiger yttrar: "ur hvarje tanke framkväller en tyst suck, i hvarje ord gömmer sig en sväljd gråt." Följande månad for han till Uppsala, där han var föremål för mycken hyllning och 31 maj invigdes till biskop. Ännu två år kvarstannade han i Lund. Som ofvan nämnts, var han vid denna tid inne i en af de sorg- och svårmodsperioder, som med 8—10 års mellanrum hemsökte honom, och hans bref bära prägeln af nedstämdhet och upphetsning. Den af djup världssmärta genomandade dikten <i>Mjältsjukan</i> (1825) är det märkligaste skaldiska uttrycket härför. Den bildar en dyster motsats mot den demonstrativt optimistiska <i>Sången</i> (1819), tillkommen i opposition mot en elegisk dikt af Gumælius. Geijer och Atterbom, som 1825 besökte T. i Lund, funno honom i ett tillstånd af gränslös förtviflan, simmande i tårar; han förklarade, att hans poesi var slut, bad Atterbom om tillgift och uppmanade honom att bli den svenska diktens räddare. Först i maj 1826 lämnade T. Lund och skref då till Brinkman: "Afskedet kostar mer på mig, än du vet eller bör veta". I Växjö tillträdde han dock ej biskopsbostället, det täckt belägna Östrabo (se d. o. med fig.), förr än 1 maj 1827. 
Tre år efter sin afflyttning återsåg han den gamla universitetsstaden. Hans äldste son, Kristofer T., skulle vid magisterpromotionen 1829 emottaga lagerkransen, och då prokanslern var frånvarande, fick T. i uppdrag att meddela "Venia promovendi". Han inledde akten med en <i>Prolog,</i> motstycke till "Epilogen" af 1820, men hållen i en helt annan tonart. Det hvilar öfver hela detta vackra kväde ett stilla vemod, som först i slutraderna försvinner och då lämnar plats åt den varmhjärtade hälsning, med hvilken T., "i sångens, i den evärdligas namn, förnummen i Hakon och Helge", satte lagerkransen på den af en tillfällig anledning vid festen närvarande Öhlenschlägers hufvud. Denna enkla hyllning åt den danske skalden fick en historisk betydelse. Den bildar 
page_number=347, index= - Tegnér, Esaias 
uppslaget till närmandet mellan de nordiska högskolornas ungdom, och T:s ord: "söndringens tid är förbi", funno genklang i hela Norden. 
Strängt plikttrogen, som han var, började T., omedelbart efter sin utnämning till biskop, med ifver förbereda sig för sitt nya kall. Han ville icke, sade han, "skämmas för sina präster", och under flera år studerade han nästan uteslutande teologi. Renlärig efter statskyrkans uppfattning var han ingalunda. Enligt E. Wrangel (i "Skrifter tillägnade P. G. Eklund", 1911) och N. Söderblom (jfr ofvan) var han starkt påverkad af Herders humanism och kom att stå nära de supranaturalistiske uppenbarelsetrogne rationalisterna. Hans brefväxling med Brinkman och andra vittnar om de inre strider han hade att genomkämpa. Han hade visserligen redan 1812 blifvit prästvigd och sade sig föredraga att vara biskop framför kyrkoherde, men biskopsämbetet tog hans tid och verksamhet i anspråk på ett sätt, som han själf ofta klagade öfver. Med ifver och framgång sträfvade han att höja Smålandsprästernas sedliga och intellektuella bildning, och med outtröttlig nitälskan egnade han sig åt skolangelägenheterna; öfver hufvud taget såg han i kyrkan framför allt en institution, som skulle verka för idealiteten, humanismen i världen. Om under dessa år <i>skalden</i> mera sällan framträdde, hördes så mycket oftare <i>talarens</i> stämma. Både i Växjö och i Jönköping höll han vid årsexamina dessa <i>skoltal,</i> som i sitt slag äro oöfverträffade och hvilka vittna om hans lifliga intresse för stiftets läroverk samt hvad därmed stod i samband; ofta äro dock dessa tal icke egnade för skolungdomens fattningsgåfva, men T. grep alltid tillfället att uttala sig om hvad som låg honom på hjärtat, oafsedt om tillfället var lämpligt eller ej. Vidare höll han tal vid prästvigningar, visitationer, kyrkoinvigningar; och alla dessa, mästerstycken till såväl form som innehåll, fängsla läsaren icke minst därigenom, att tonen är så lyckligt lämpad efter ämnets helgd och, såsom det blifvit sagdt, "låter det sköna böja sig för det heliga och villigt offrar det höga för det högsta". <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Tegnér på äldre dagar. Efter J. G. Sandbergsmålning. (Lunds och Uppsala universitet; Gripsholm.)</tr></table> 
Som <i>talare</i> intar T. ett rum bland de ypperste utöfvarna af denna konst. En rikedom af på en gång skarpsinniga och klart uppfattade tankar väller fram i dessa tal. Framställningen är bländande genom de träffande uttrycken, de praktfulla och sinnrika bilderna, de fyndigt kvicka infallen; den "förenar", yttrar Agardh träffande, "det blixtrande hos Jean Paul med det klassiska och harmoniska hos Goethe". Men på samma gång har allt en friskhet och en omedelbarhet, som göra, att läsaren tycker sig skåda in i talarens egen själ. Det är med talen som med poemen: "de sättas icke, de andas hop". Också har talaren T. vunnit erkännande äfven af dem, som icke visste att rätt värdera skalden. Biskop Martensen, som vuxit upp i den heibergska traditionen om T:s ringa skaldevärde, talar i ett bref (1879) om sin "hengivenhed for Tegnér, hvem jeg væsentlig har beundret som taler". 
Samma friskhet och omedelbarhet, som stämpla talen, finner man i ännu högre grad uti T:s <i>bref.</i> De utmärkas icke af den utmejslade stil, som karakteriserar gustavianernas brefskrifningskonst. Hos T. är framställningen mera naturlig och mera omväxlande. I det flytande föredraget växlar sprittande skämt med tankedigert allvar, och man tycker sig se och höra den skrifvande själf. Men just detta är i epistolografiskt hänseende en förtjänst. Den härskande egenskapen är den kvicka karakteriseringskonsten, med hvilken han fyndigt och otvunget, åskådligt och träffande återger sina intryck och åsikter. Till oersättlig skada förstördes af adressaten det väldiga antal bref, som han på 1830-talet skref till fru Emili Selldén, född Ulfsax, i Växjö, som under flera år fängslade honom vid sig. I dikter som <i>Den enda, För länge sen, Den döde</i> m. fl., som tillhöra hans förnämsta lyriska alstring, biktade han sin lidelsefulla kärlek till henne. 
Orsaken hvarför T. som biskop icke lika ofta som förr rörde sin lyra låg icke allenast i de hinder ämbetsgöromålen vållade, utan var äfven beroende af hans vacklande hälsa och däraf föranledda förstämning i lynnet. Redan i Lund hade han påbörjat poemet <i>Gerda</i> och där skrifvit inledningsdikten, <i>Jätten Finn,</i> äfvensom den första af de fyra sånger, utaf hvilka, efter den ursprungliga planen, dikten skulle bestå. Under sina sista år upptog han ånyo detta arbete, men då var hans kraft redan bruten, och hvad han skref kunde icke offentliggöras. De förnämsta dikterna från denna tid äro: <i>Fågelleken</i> (1828), två sånger vid Gustaf-Adolfsfesten (1832), hälsningstalen i Svenska akad. till Agardh (1834), som innehåller ett ursinnigt anfall på liberalismen, Grafström (1840) och Atterbom (s. å.) samt, främst af dem alla, den allmänt kända och beundrade sången <i>Vid Svenska akademiens femtiåra minneshögtid</i> (1836). Äfven en Napoleonsdikt förskrifver sig från denna tid. Då fråga väcktes att flytta hjältens stoft från S:t Helena till Paris, manade han i dikten <i>Napoleons graf</i> (1831) att icke rubba den väldiges hvilorum: <p class="poem">"Bland slocknade vulkaners härdar,...en gränssten mellan tvenne världar,hans urna står — där må hon stå!"</p> Flertalet af dikter från dessa år utgöres af <i>grafsånger.</i> Af gammalt stod icke griftkvädet i särdeles högt anseende. Men T. kände hemligheten att ge det ett sant konstnärligt värde. I sitt slag svårupphinneliga mästerstycken äro sångerna från denna tid öfver Leopold, Wallin, Jakob Faxe, Nils Trolle m. fl. 
Af de plikter T:s nya ämbete ålade honom var <i>en</i> honom obehaglig, deltagandet i riksdagsgöromålen. Sysselsättningen med dem bidrog ingalunda att förbättra hans undergräfda hälsa och hans däraf beroende nedstämning i lynnet. Han brydde sig föga om de konstitutionella formerna och kom snart att ställa sig fientlig mot riksdagsoppositionen och den nya tidningspressen, hvars 
page_number=348, index= - Tegnér, Esaias 
angrepp på Karl XIV Johan upprörde honom. — För att återhämta sig företog han flera resor till bad- och kurorter. 1833 besökte han Karlsbad, och den berömde skalden var under denna resa föremål för mycken uppmärksamhet samt knöt bekantskap med flera utmärkta personligheter. Men hälsa fann han icke. De följande åren företog han badresor till Varberg eller Göteborg, men utan att hans tillstånd däraf förbättrades. I hans bref råkas gång på gång uttryck för hans förstörda jämvikt, exempelvis: "Min själ brinner, och mitt hjärta blöder, och esomoftast sätter sig mörkret på tankens högsäte i hjärnan. Jag lider af en sjukdom som man ger smeknamnet hypokondri, men som på ren svenska heter galenskap. Det är ett arf, som jag ej kunde bli kvitt; det stod ej i min makt att göra mig urarfva". 
Ogärna infann han sig vid 1840 års riksdag; läkarna påyrkade, att han ej skulle resa dit, men hans vän Heurlin — i den samtida liberala pressen kallad T:s onda ande — ville ha hans hjälp på den konservativa sidan och öfvertalade honom. Ryktet visste att förmäla, det oppositionen, utgående från Riddarhuset, skulle vända sig mot den gamle hjältekonungen själf samt söka framtvinga hans abdikation. Detta väckte T:s harm. Redan i slutet af 1839 offentliggjorde han dikten <i>Georg Adlersparres skugga till svenska folket,</i> hvari han varnade för ett befaradt press- och pöbelvälde. Efter ankomsten till riksdagen lät han utgå sin hälsning <i>Till svenska riddarhuset.</i> Han erinrar i denna dikt om anorna från Sveriges stormaktstid och lägger riksdagens första stånd på hjärtat att bekämpa "det lumpnas terrorism, det plattas envåldsmakt". Att den liberala tidningspressen skulle utpeka honom som en affälling från frihetsidéerna var naturligt, och uttrycken voro våldsammare än någonsin. I slutet af juni tog han permission för att tillbringa någon tid i sitt hem, till hvars ro han från riksdagens oro ifrigt längtat. Men här väntade honom början till slutet. "Efter ett vid en dusch begånget misstag", berättar Böttiger, "och ett därpå följande häftigt slaganfall märktes ögonblick af sinnesförvirring". På läkares inrådan fördes han först till hufvudstaden; men vid höstens inbrott färdades han sjöledes till P. W. Jessens berömda anstalt för sinnessjuka i Slesvig. Under ljusa mellanstunder på denna resa skref han <i>Resefantasier,</i> af hvilka synnerligast den tredje gör ett gripande intryck. 
Redan i maj 1841 kunde han återvända hem, men var svag och af mattad. I Slesvig och strax efter hemkomsten skref han <i>Kronbruden,</i> en hvardaglig idyll på hexameter, hans enda större dikt efter flyttningen från Lund. Den är af icke ringa intresse, om än, som Böttiger säger, "emellanåt lyrans slag förråda en tröttnande hand och versens metriska byggnad ej alltid är den grekiskt lätta som t. ex. i 'Nattvardsbarnen'". Men näppeligen märker man denna tröttnande hand i den dikten beledsagande, lika sköna som ädla dedikationen till Franzén. Ännu några andra dikter tillhöra dessa år, bland dem den stora <i>Till Karl XIV Johan</i> med en nationalkarakteristik; den var afsedd att vara dedikation af T:s samlade dikter, men kungen afböjde. 1845 uppträdde han sista gången på Växjö gymnasium och uppläste med svag och stapplande röst en afskedshälsning till de afgående lärjungarna. I aug. s. å. begärde och erhöll han tjänstledighet. Förnyade slaganfall hade alltmera nedsatt hans krafter. En af hans sista dikter är den rörande <i>Afsked till min lyra.</i> Där uttalar han denna sanning: <p class="poem">"Egentligt lefde jag blott, då jag kvad."</p>Där hör man hans sista toner klinga i afskedsorden: <p class="poem">"Förvissna, Febi lager, på min panna,dö på min tunga, du min sista sång!"</p>Anmärkningsvärd är <i>Sångmön och drömmen,</i> en dialog, där bl. a. romantikens mystik utvecklas. 
I okt. 1846 förlamade ett slaganfall hans vänstra sida, och 2 nov. s. å., kort före midnatt, kom den befriande döden. Han jordades på Växjö kyrkogård, där ett enkelt kors af hvit marmor betecknar hans hvilorum (fig. 4). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Tegnérs graf i Växjö.</tr></table> 
Budet om T:s bortgång väckte sorg öfver hela landet. Det politiska partiklandret förstummades. I Stockholm, Lund, Uppsala, Växjö och Jönköping firades minnesfester. Sju år därefter, 22 juni 1853, blef i Lund, därifrån hans härligaste sånger utgått, hans af Qvarnström modellerade bildstod med stor högtidlighet och under allmänt deltagande aftäckt (på Tegnérsplatsen vid Lundagård; platsen med statyn ses i fig. 6 å pl. I till art. Lund). Då 1882 hundraårsdagen af T :s födelse inträffade, var det icke ensamt i Sverige man erinrade sig dagens 
page_number=349, index= - Tegnér, Esaias  - Tegnér, Esaias Henrik Vilhelm 
betydelse. I en hit öfversänd adress uttalade Tysklands förnämsta skriftställare sin beundran för den store skalden, och såväl i Danmark som i Tyskland, Österrike och Italien bragte pressen hans minne sin hyllning. Årligen högtidlighålla Lunds studenter 4 okt., årsdagen af T:s inskrifning vid Lunds universitet. Och af den bostad han som professor innehade (Tegnérshuset ses i fig. 9 å pl. I till art. Lund) äro två rum bevarade, af hvilka det ena var familjens matsal och det andra skaldens arbetsrum, där han diktade "Frithiof", "Axel" och "Nattvardsbarnen". Dessa rum bilda nu ett Tegnérsmuseum, som innehåller möbler, böcker och småsaker, hvilka tillhört skalden, vidare ett bibliotek af inhemsk och utländsk Tegnérslitteratur samt porträtt såväl af honom själf, från olika lefnadsåldrar, som af hans äldre och yngre svenska samtida (se "Tegnérs-stiftelsen i Lund. Minnesblad", 1888). 
Äfven i det dagliga umgänget framlyste T:s snille. Hans samtal flödade af djupsinniga tankar och sprittande infall; särskildt spelade hans kvickhet i det fria sällskap i Lund, Härbärget (se d. o.), där han var själen bland kamraterna. Om än hans skämt icke saknade sin udd, verkade dock godmodigheten däri som en helande balsam, där pilen träffade. Af universitetsungdomen var han högt uppburen, icke blott för sin snillrikhet och sitt berömda namn, utan äfven för sitt goda och ömmande hjärta, sin välvilja och hjälpsamhet. Han var en ädel, öppen och ärlig natur, fri från all själföfverskattning och fåfänga. Högt uppburen af folkgunsten, kunde han icke undgå att känna sitt värde, men han förringade snarare än öfverdref det. Under stunder af missmod kunde han, som hans bref utvisa, själf kalla sig "en poetisk dilettant". Många äro de till eftervärlden gångna, högsinta och afundsfria yttranden, hvilka han fällt om samtida skalder. Att dessa voro allvarligt menade, kan ingen betvifla, som kände hans flärdfria sinne, och det bestyrkes ytterligare af en karakteristisk historia, som B. von Beskow meddelat. Då T. 1840 som sinnessjuk blifvit förd till Stockholm, besökte Beskow honom och fann honom sittande vid sitt skrifbord. Sedan T. besvarat den inträdandes hälsning, yttrade han: "Vet du hvad jag sysselsätter mig med? Jo, jag undersöker guldhalten hos våra svenska skalder. Och vet du hvilken som har den största? Det har Franzén. Tänk dig, 90 procent guld! Guld nästan alltihop". — "Nå, än du själf?" — "Nej! Nej! Jag når icke dit". — "Men tänk på Frithiof, Axel, Nattvardsbarnen, Svea!" — "Ja, nog har jag tagit dem i beräkning. Jag har räknat och räknat; men, omöjligt! Det högsta, till hvilket jag någongång hunnit, är 75 procent". 
Under T:s lifstid utkom af hans dikter blott ett band, <i>Smärre samlade dikter</i> (1808), af hans prosa <i>Tal vid särskilta tillfällen</i> (3 bd, 1831—42). — T:s <i>Samlade skrifter,</i> först utgifna af hans måg K. V. Böttiger 1847—51 (7 bd, med den bekanta lefnadsteckningen), ha sedan dess utkommit i åtskilliga redaktioner och upplagor. Den fullständigaste är <i>Jubelfestupplagan</i> (1 bd, 1882—85), utg. af Elof Tegnér (se T. 3). Ett urval, också kalladt <i>Samlade skrifter,</i> utkom 1876 (flera uppl.); <i>Efterlemnade skrifter</i> (3 bd, utg. af Elof Tegnér, 1873—74). T:s bref till K. F. af Wingård utgåfvos 1894; ett urval af T:s bref utgafs 1912 af O. Sylwan; jfr "Ur E. T:s papper" (bref till T., 1882); T:s <i>Filosofiska och estetiska skrifter</i> utkommo 1913 (med viktig inledning af A. Nilsson). T:s namnteckning meddelas å pl. IV till art. Autograf. 
Litt.: E. Wrangel, "Brinkman och Tegnér" (1906), "Den blåögda" (1908), "Martina von Schwerin" (1912), "Tegnérska släktminnen och ungdomsbilder" (1913), "Tegnérs kärlekssaga" (1916) och "Rämen och Tegnérminnet" (1917); G. Brandes, "E. T." (1878; sv. öfv. s. å.), N. Erdmann, "E. T." (1896), K. Stjernkrantz, "E. T." (1907), V. von Heidenstam, "Minne af E. T." (i Sv. akad:s handl. fr. 1886, d. XXVIII, 1917) och Fr. Böök, "E. T." (I, 1917) samt K. Warburg i "Ill. sv. litteraturhistoria", 2:a uppl., III (1913) och Böök i "Svenska litteraturens historia", II (1917); i de båda sistnämnda meddelas bibliografi; årligen förtecknas nya T:skrifter i "Samlaren". — En mängd af T:s dikter är satt i musik, och åtskilliga ha länge hört till vårt lands populäraste sångstycken. Särskildt gäller detta om sångerna ur "Frithiofs saga", med Crusells bekanta musik, samt "Fågelleken", med musik af densamme. Äfven andra tegnérska dikter sjöngos länge öfver hela Sverige, såsom "Elden", "Stjärnsången", "Majsång", "Göta lejon" och framför allt "Karl XII", som, med musik af Westermark, ännu i dag har sin plats på körsångsrepertoaren. Äfven den bildande konsten har behandlat den tegnérska diktens ämnen, i synnerhet "Frithiofs saga". Åtskilliga samlingar af teckningar till detta skaldeverk och af "illustrerade" upplagor ha utkommit såväl i Sverige som i utlandet. Mest bekanta äro J. A. Malmströms teckningar till "Frithiofs saga", reproducerade i flera upplagor. — T:s egen bild finnes framställd, utom i Qvarnströms ofvannämnda staty, i bröstbild och medaljong, utförda af skaldens vän och samtida Byström (1829). Från ungefär samma tid härröra de bekanta Tegnérsporträtten af M. Röhl (handteckning; original i K. biblioteket) och Sandberg (i olja; ett original i Lunds universitetshus; jfr fig. 3). Ett profilporträtt, efter handteckning af Roos 1816, torde bäst återge det karakteristiska af T:s utseende i yngre dagar (se fig. 1). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Esaias Henrik Vilhelm T., den föregåendes sonson, universitetslärare, språkforskare, son till kyrkoherden, senare prosten Kristofer T., f. 13 jan. 1843 i Kellstorps socken, Skåne, blef student i Lund 1859, promoverades där till filos. doktor (primus) 1865 samt utnämndes s. å. till docent i semitiska språk och 1872 till adjunkt i jämförande språkforskning samt var 1879—1908 professor i österländska språk. T. är led. af Vet. soc. i Uppsala (1876; hedersled. 1918), Vitt. hist. o. ant. akad. 
page_number=350, index= - Tegnér, Esaias Henrik Vilhelm  - Tegnér, Elof Kristofer 
(1879), Vet. o. vitt. samh. i Göteborg (hedersled. 1882), Svenska akad. (1882), där han efterträdde H. L. H. Hamilton, Human. vet. samf. i Uppsala (1890), Vet. akad. (1896) och Fysiogr. sällsk. i Lund (1899). Bland öfriga utmärkelser må nämnas, att T. kreerades till teol. doktor i Köpenhamn 1894. — Som språkforskare har T. inlagt stora förtjänster och som författare visat prof på en mångsidighet, som åtminstone i vårt land har få motstycken. Hans första arbeten på det filologiska fältet gällde de österländska, särskildt de semitiska, språken, såsom gradualafh. <i>De nunnatione arabica</i> (1865), <i>De vocibus primæ radicalis w earumque declinatione</i> (I, 1869; i Lunds universitets årsskrift). Till hans verksamhet på den österländska kulturens områden höra vidare <i>Ninives och Babylons kilskrifter</i> (1875, i serien "Ur vår tids forskning"; öfv. till da. 1878) och <i>Nordiska författares arbeten om och på afrikanska språk</i> (i "Ny svensk tidskrift", 1884). Med tiden drogs emellertid T. alltmer till den jämförande indoeuropeiska språkforskningen och våra inhemska språkförhållanden. Hans grundliga insikter, vidsträckta beläsenhet och skarpa kombinationsförmåga ha gjort hans arbeten i hög grad läsvärda, och mer än någon annan samtida svensk språkforskare har han genom att popularisera vetenskapens resultat verkat på den stora allmänheten. Hans väckande inflytande på de bildades intresse för språkliga frågor har varit af stor betydelse för den allmänna bildningen, och arbeten sådana som <i>Om språk och nationalitet</i> (i "Svensk tidskrift", 1874), <i>Språkets makt öfver tanken</i> (1880, i "Ur vår tids forskning"; öfv. till da. 1881), <i>Hemmets ord</i> (1881; först intagen i "Tidskrift för hemmet" 1880—81), <i>Om elliptiska ord</i> (i "Forhandlinger på det 2:det Nordiske filologmöde i Kristiania", 1881), <i>Om svenska familjenamn</i> (i "Nordisk tidskrift", 1832) och <i>Om poesiens språk</i> (inträdestal i Svenska akad. 1882, tr. i denna akademis "Handlingar ifrån år 1796", d. 58, 1883) ha vunnit mycket vidsträckt läsekrets och ega bestående värde. Hans senaste språkhistoriska bidrag har titeln <i>Plister. Några växtfilologiska anmärkningar</i> (i "Svenska studier tillägnade G. Cederschiöld", 1914). Bland T:s öfriga arbeten böra ej heller glömmas <i>Norrmän eller danskar i Normandie? Några anmärkningar om normandiska ortnamn</i> med tillägget <i>Ytterligare om de nordiska ortnamnen i Normandie</i> (bägge i "Nordisk tidskr.", 1884) och <i>Universalskrift</i> (i "Svensk tidskr.", 1876). T:s stil utmärkes af elegant, ofta poetisk hållning. Ej sällan anslår han en lätt kåserande ton, som dock ej inkräktar på den vetenskapliga grundligheten; med ett ord, man finner hos honom vetenskapsmannens kunskaper och skarpsinne i förening med skaldens fantasi och formsinne. — När rättstafningsfrågan i midten af 1880-talet ånyo bragtes å bane, särskildt genom "Rättstavningssällskapets" stiftande (1885), kastade äfven T. sig in i striden och utgaf, närmast föranledd af nämnda sällskaps program, skriften <i>Natur och onatur i fråga om svensk rättstavning</i> (1886), hvarigenom han råkade i häftig skärmytsling med de mera avancerade nystafvarna, en strid, som framkallade starka ord å ömse sidor och gaf upphof åt en hel litteratur. T:s ståndpunkt kritiserades skarpt af bl. a. A. Noreen (i två artiklar under titeln "Prof. Es. Tegnér och rättstafningsfrågan" i tidskr. "Nystavaren", 1886) och A. Schagerström, hvarå T. svarade med <i>Antikritiska anmärkningar om svensk rättstavning</i> (i "Ny svensk tidskrift" och "Nystavaren", 1886). Äfven inom Svenska akad. har T. måst bryta en lans för sina rättstafningsidéer, hvilka där ställde honom på den "radikala" sidan, medan han af nystafvarna betraktades som alltför "konservativ". Sina grundsatser i afseende på de nyare teoriernas erkännande och tillämpning af akademien (i 6:e uppl. af dess "Ordlista") har han framställt i en broschyr: <i>Svensk rättstavning. Ändringsförslag framlagda i Svenska akademien</i> (1887; tryckt i endast 25 ex. och aldrig tillgänglig i bokhandeln). I Sv. akad:s arbeten har T. äfven i öfrigt med ifver deltagit särskildt i det stora ordboksföretaget (efter 1893), i hvars planläggning han verksamt deltog och hvars ledare han sedan 1913 är, äfvensom vid redigerandet af 6:e och 7:e uppl. af akademiens "Ordlista" (1889—1900), i hvilka akademiens modifierade grundsatser i fråga om rättstafningen först tillämpades. Att Svenska akad. på senaste tiden i viss mån böjt sig för den 1906 officiellt påbjudna ny- eller Bergstafningen, såsom den kommit till synes i "Ordförteckning över svenska språket" (1916), är hufvudsakligen T:s verk. T:s mest betydande arbete under de senare åren är hans grundligt utredande afh. <i>Om genus i svenskan</i> (i "Svenska akad:s handl. efter 1886", d. 6, 1891). Smärre filologiska uppsatser af hans hand finnas införda i "Arkiv för nord. filologi" (1889 och 1894), "Ord och bild" för 1894 (<i>En österländsk besvärjelse och vesterländsk folktro</i>) samt numismatiska uppsatser rörande kufiska mynt i "Vitt.-akad:s månadsblad" (1883—84) och i "Ant. tidskr." (1891). — Under de senaste 33 åren (1884—1917) har T. som medlem varit ifrigt sysselsatt med arbete inom Bibelkommissionen. Till denna sida af hans verksamhet hör den kritiska uppsatsen <i>Den nya öfversättningen af Psaltaren. Några motanmärkningar</i> (1888). Dels som fackman på den semitiska filologiens område, dels som grundlig kännare af svenska språket har T. haft rikt tillfälle att bidraga till bibelöversättningens lyckliga fullbordan. Särskildt togs hans insiktsfulla verksamhet i anspråk vid utarbetandet af öfv. af de poetiska böckerna. — T. var lekmannaombud för Lunds stift vid kyrkomötena 1898, 1903, 1908 och 1909. — På T:s 75-årsdag egnades honom en ståtlig festskrift, "Studier tillegnade E. T. d. 13 jan. 1918", med bidrag af 62 olika författare. 
3. Elof Kristofer T., den föregåendes broder, biblioteksman, författare, f. 30 juni 1844 i Kellstorp, d. 26 febr. 1900 i Lund, blef student i Lund 1860, filos. doktor där 1865, e. o. amanuens vid universitetsbiblioteket i Lund s. å. och amanuens vid universitetets historiska museum 1867. T. antogs 1870 till e. o. amanuens vid Kungl. biblioteket i Stockholm och tjänstgjorde där, sedan 1877 som ord. amanuens, till slutet af 1883, med afbrott förorsakade dels af uppdraget att ordna Linköpings stiftsbibliotek, dels af en kortare tids anställning som amanuens vid Lunds universitets konsistorium, dels af utländska resor. Då Kungl. bibliotekets samlingar 1877 flyttades från Kungl. slottet till sin nuv. lokal i Humlegården, 
page_number=351, index= - Tegnér, Elof Kristofer  - Tegnér, Alice Charlotta  - Tegner, Isak Vilhelm  - Tegner, Hans Kristian Harald 
hade T. uppdrag att därvid utöfva den närmaste ledningen och tillsynen. 1883 utnämndes han till bibliotekarie vid Lunds universitetsbibliotek. — T. utöfvade en mycket omfattande skriftställarverksamhet. Bland hans arbeten må nämnas 2:a delen af <i>Lunds universitets historia 1668—1868</i> (1868, i förening med M. Weibull), <i>Anteckningar om Lunds universitets historiska museum</i> (i "Skånska fornm. fören:s tidskr.", 1871), <i>Bidrag till kännedomen om Sveriges yttre politik närmast efter statshvälfningen 1772</i> (i "Hist. bibl.", 1879), <i>Öfversigt af Kongl. bibliotekets samlingar af svenska brefvexlingar</i> (i "K. bibl:s handl.", 1880), <i>Gustaf Mauritz Armfelt</i> (3 dlr, 1883—87), ett af den svenska biografiska litteraturens yppersta verk, lika utmärkt i fråga om stil som om forskning, <i>Tvenne italienska resande i Sverige på Karl XI:s tid</i> (i "Ymer", 1890) och <i>Om italienska arkiv och bibliotek</i> (i "Hist. tidskr.", 1890), <i>De la Gardieska samlingen i Lund och på Löberöd</i> (inträdestal i Vitt. hist. o. ant. akad. 1892, tr. i nämnda akad:s "Handl.", d. 32, 1895), <i>Svenska bilder från sextonhundratalet</i> (1896), <i>Lunds universitet 1872—97</i> (festskr. i anledning af konung Oskar II:s regeringsjubileum, 1897), <i>Några universitetsfrågor</i> (i "Nord. tidskr.", 1898), en uppsats, som framkallade liflig diskussion i pressen och bland intresserade, och <i>Från farfars och farfarsfars tid</i> (1900). Han författade vidare en stor del af banden 7 och 8 (1875—81) af "Svenskt biografiskt lexikon. Ny följd", hvilka band han äfven redigerat. Därjämte redigerade han och bearbetade "Minnen och anteckningar af L. v. Engeström" (2 dlr, 1876), "Anteckningar och minnen af H. G. Trolle-Wachtmeister" (2 dlr, 1889) och "Från tredje Gustafs dagar. Anteckningar och minnen af E. Schröderheim, G. G. Adlerbeth och G. M. Armfelt" (1892—94) samt ombesörjde utgifningen af "Bref från konung Gustaf III till G. M. Armfelt" (i "Hist. handl. utg. af k. Samf. för utg. af handskr. rör. Skandis hist.", XII) och af följande med litteraturhistoriska anmärkningar och förklaringar försedda upplagor af farfaderns skrifter: "Samlade skrifter" (godtköpsupplaga; 4 dlr, 1871—72), "Efterlemnade skrifter. Ny samling" (3 dlr, 1873—74; till större delen ett urval af bref från olika perioder af skaldens lif) och "Samlade skrifter. Jubelfestupplaga" (7 dlr, 1882—85) äfvensom samlingen "Ur Esaias Tegnérs papper. Urval af samtidas bref till E. T." (1882). T:s <i>Valda skrifter</i> utgåfvos i 6 bd 1904—06 med inledning af H. Schück. De litterära förtjänster T. inlagt tillskyndade honom 1884 af Svenska akad., det s. k. Karl Johans pris. Han var led. af Vitt hist. o. ant. akad. (1891) och Vet. akad. (1899). T:s bokegarmärke meddelas å pl. II till art. Ex libris. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
4. Alice Charlotta T., svägerska till T. 2 och 3, tonsättarinna, född Sandström, f. 12 mars 1864 i Karlshamn, genomgick 1880—83 Högre lärarinneseminarium i Stockholm samt studerade pianospel för H. J. Berens, L. Norman och L. Lundberg, komposition för J. Lindegren, G. Hägg och O. Olsson. Hon blef 1885 gift med protokollssekreteraren Jakob T. (f. 1851), tjänstgjorde många år som organist i Djursholms kapell, var äfven meddirigent för Djursholms blandade kör och har verkat som sångledarinna i skolor. Alice T:s omtyckthet som kompositris härrör främst från hennes barnvisor; hon har lyckats på pricken träffa barnasinnets smak och behof i de små täcka och friska visorna <i>Sjung med oss, Mamma!</i> (6 häften, 1892—1913;, som funnit vägen äfven till skilda nationer. Af samma art äro <i>Dags visor</i> och <i>Bärina Hallonhätta</i> (1913). Om betydlig musikalisk insikt och kringsynthet vittnar den af henne redigerade samlingen <i>Unga röster</i> (1904; 8:e uppl. 1918), som innehåller 160 för skolbruk ordnade sånger af klassiska och moderna tonsättare äfvensom folkvisor och hvari hon själf bidragit med ett antal fosterländska, naturglada och religiösa sånger. Hon röjer i dessa melodisk ådra och sinne för skiftning i harmonierna. Hon har vidare skrifvit flerstämmiga julsånger och några högtidskantater, för piano <i>Musik till övningar i rytmisk gymnastik</i> (1917) m. m. samt verksamt främjat den unisona sången genom den af henne redigerade samlingen "Sjung, svenska folk!", som fått stor spridning (230,000 ex.). 1. G. L—n. (R—n B.)  2. R. G.  4. E. F—t. 
<b>Tegner</b> [tä'jner]. 1. Isak Vilhelm T., dansk litograf, f. 1815 i Helsingör, d. 1893, kom i målarlära i Köpenhamn, blef elev vid konstakademien och lärde sig att litografera. 1850 inrättade han jämte A. Kittendorff (se denne) ett litografiskt etablissemang och gjorde sig bemärkt som porträttlitograf (omkr. 1,500 litograferade porträtt). — 2. Hans Kristian Harald T., den föregåendes son, konstnär, f. 1853 i Köpenhamn, arbetade först vid faderns litografiska institut, studerade sedan vid konstakademien som målare och utställde första gången 1882 några illustrationer till H. K. Andersens "Fyrtöjet" i akvarell. Han gjorde sig snart känd som oförargligt humoristisk tecknare i skämtpressen — företrädesvis i Köpenhamnstidningen "Punch". Hans storverk som tecknare blef illustrationerna till jubelupplagan af <i>Holbergs komedier</i> 1883—88, vid Nordiska utställningen 1888 belönade med förtjänstmedaljen i guld. Flödande godt lynne, skärpa i karakteristiken och utmärkt tidskaraktär ge dessa hundratals kompositioner en framstående plats i modern dansk konst. <i>Andersens Æventyr</i> utkommo i urval med teckningar af T. i en "världsupplaga", afslutad 1901 (äfven svensk uppl.). Vid sidan af sin verksamhet som tecknare har T. outtröttligt arbetat för konsthandtverkets höjande på <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
page_number=352, index= - Tegner, Hans Kristian Harald  - Tegner, Rudolf  - Tegnérider  - Tegnérs-stiftelsen i Lund  - Tegplöjning  - Tegskifte  - Tegucigalpa  - Tegulae  - Tegyra  - Teheran 
olika områden, för boktryck, bokutsmyckning och bokband, har tecknat sedlar, medaljer, exlibris, möbler, silfverföremål, mönster till väfnader (Holbergska scener i Kungl. teatern), har äfven komponerat inredningen i hela rum. T. fick professorstitel 1891, blef 1901 ledare af Konstindustrimuseets handtverksskola och 1907 fäst vid Bing & Gröndahls porslinsfabrik. T. är led. af danska konstakademien. 1—2. G—g N. 
<b>Tegner</b> [tä'jner], Rudolf, dansk skulptör, f. 12 juli 1873 i Köpenhamn, studerade vid akademien där 1890—93, i Paris till 1896, vistades därefter i Italien, Grekland och Spanien och har sedermera varit bosatt i hemlandet. T. vann snart ett namn som modernismens främsta representant bland de danske skulptörerna. Han utförde 1893 en stor <i>grupp från syndafloden</i> (inköpt af staten, museet i Maribo), 1894 följde <i>Eva med den döde Abel,</i> därefter gruppen <i>Gudomen och människan,</i> 1897 gruppen <i>Jordbunden</i> (erbjöds 1911 åt rådhuset, men mottogs ej, blef tills vidare uppställd utanför Glyptoteket). <i>Grafmonument</i> i brons öfver konstnärens moder utfördes 1899 (Helsingörs begrafningsplats, ett exemplar i Kunstmuseet, ett annat i Glyptoteket, utfördt i marmor och granit, där egnadt fru Olivia Jacobsens minne). 1901 följde den stora gruppen <i>Frigjord,</i> 1903 <i>Oidipus och Antigone</i> (i brons på Grönningen, Köpenhamn, 1911), 1904 <i>Oidipus' afsked från sina döttrar,</i> 1906 <i>monument öfver Finsen</i> (tre nakna figurer, sträckande sig upp mot ljuset, uppställdt i brons invid Rikshospitalet 1910). 1911 utställdes <i>Danserindebrönden</i> (med en grupp af tre dansande flickor) i skiss, utförd 1913 (i Kongens have), 1913 <i>Grodan</i> (en kvinnostaty, som väckte mycken förargelse) och grafmonumentet <i>Människan,</i> 1914 <i>Barngrupp,</i> 1915 i skiss <i>Kärlekens port,</i> ett slags dekorativ triumfport med människogrupper omkring kolonner, som uppbära en hvalfbåge, öfverst en kvadriga —, ett uppslag, som väckte diskussion och delade åsikter. T. prisas för "starkt temperament och järnhård energi". G—g N. 
<b>Tegnérider</b> benämnas de svenske skalder af lägre rang, hvilka med föga själfständighet tillegnade sig den store Es. Tegnérs bildspråk och ton (Lindeblad, B. v. Beskow, Scherini m. fl.). 
<b>Tegnérs-stiftelsen i Lund.</b> Se Tegnér, sp. 653. 
<b>Tegplöjning.</b> Se Plöjning, sp. 1106. 
<b>Tegskifte,</b> <i>jur.</i> Se Skifte af jord. 
<b>Tegucigalpa</b> [tegothi-], hufvudstad (sedan 1880) i centralamerikanska republiken Honduras, vid den på omkr. 100 km. afstånd i Fonsecaviken (Stilla hafvet) utfallande floden Choluteca, i en af skogiga berg omsluten dal på 1,030 m. höjd ö. h. 28,950 inv. (1914). Mycket vacker katedral. Universitet. (H. W—k.) 
<b>Tegulæ,</b> <i>zool.</i> Se Insekter, sp. 710, och Fjärilar, sp. 502. 
<b>Tegyra,</b> Tegyrai (grek. <i>Τεγύϱα, Τεγύϱαι,</i>), obetydlig forngrekisk stad i norra Beotien, n. om Kopaissjön nära Orchomenos, hufvudsakligen bekant genom den seger, som Pelopidas i spetsen för "heliga skaran" där tillkämpade sig öfver spartanerna (375 eller 376 f. Kr.). A. M. A. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>"Riksporten", som leder omedelbart till schahens palats i Teheran.</tr></table> <b>Teheran</b> (Tehran), hufvudstad i Persien, ligger omkr. 1,160 m. ö. h. på en trädlös högslätt, som i n. begränsas af den snöbetäckta Elburs-kedjan, hvars på 35 km. afstånd belägna utslocknade vulkankägla Demavend har en höjd af 5,670 m. Kortaste afståndet mellan T. och Kaspiska hafvet är 85 km. Omkr. 280,000 inv. På 1870-talet reglerades och utvidgades staden genom europeiska ingenjörer. Några breda, med trottoarer försedda gator anlades, och ett och annat hus med västerländsk arkitektur uppfördes. Sedan 1888 äro spårvägar anlagda. T. omges af en graf och en bred jordvall samt har i allmänhet smala och illa underhållna gator. Medan de fattiges hus äro lerhyddor, som sammanstörta efter ett längre regn, utmärkas de förmögnes genom rik inre dekorering och omges af vackra trädgårdar, i synnerhet citadellet (<i>ark</i>), som innesluter schahens residens och omges af en särskild mur. Bland de många moskéerna må nämnas Meschid-i-Schah (konungsmoskén), med vacker hufvudfasad, samt Meschid-i-Madar-i-Schah (konungens moders moské). Utom de med flera moskéer förenade medreserna (andliga högskolor) har T. en af schahen underhållen högskola. 
page_number=353, index= - Teheran  - Te hominem esse memento  - Tehran  - Tehri  - Tehrpat  - Tehuantepec  - Tehuantepecbanan  - Tehuantepecnäset  - Tehuelche  - Tehybridrosor  - Teichmann, Ludwig  - Teichmüller, Gustav  - Teignmouth  - Teignmouth, John Shore  - Teilman, Kristian 
Vatten erhålles rikligen genom öfverbyggda kanaler (<i>kenat</i>) från de närbelägna bergen, och en mängd offentliga bad finnes. Medelpunkten i staden bilda de svala och luftiga basarerna, där inhemska och europeiska produkter säljas. T. har ingen nämnvärd industri. De sanitära förhållandena äro ganska goda (namnet T. uppges också betyda "den rena"). I Elbrusbergen ha schahen och prinsarna lust- och jaktslott, dit de plägat draga sig tillbaka om sommaren. Ett stort antal af stadens invånare beger sig vid sommarens början på grund af hettan till bergstrakterna, där äfven de europeiska legationerna ha sina sommarvillor. S. ö. om T. ligger i en oas, på ruinerna af det gamla Rhages (se Tobias bok), den sedan 1887 med T. medelst en 9 km. lång järnväg förenade byn Schah-zadeh-Abd-ul-Azim, i hvars moské medlemmarna af den kungliga familjen begrafvas. — T. var ej af någon betydenhet, förrän Aga Muhammed (d. 1797), grundläggaren af den ännu regerande kadjar-dynastien, gjorde det till sitt residens. Sedan dess har T. varit schahens vanliga residens. (H. W—k.) 
<b>Te hominem esse memento</b> (Memento te mortalem esse), lat. Se Memento. 
<b>Tehran.</b> Se Teheran. 
<b>Tehri,</b> brittisk vasallstat i Indien. Se Garhwal 2. 
<b>Tehrpat,</b> lettiska namnet på Dorpat (se d. o.). 
<b>Tehuantepec</b> [teω͡antepe'k], stad i mexikanska staten Oaxaca, på Tehuantepecnäset (se d. o.), vid Tehuantepecbanan och floden Tehuantepec, 20 km. från dess utlopp i La Ventosabukten af Stilla hafvet. Omkr. 10,000 inv. (H. W—k.) 
<b>Tehuantepecbanan</b> [teω͡antepe'k-]. Se Tehuantepecnäset. 
<b>Tehuantepecnäset</b> [teω͡antepe'k-] är den smalaste delen af Mexico (210 km. bred) och bildar den naturliga gränsen mellan Nord- och Central-Amerika. Den åtskiljer Mexikanska buktens sydligaste del, Campechebukten, från Tehuantepecbukten af Stilla hafvet och utgör en insänkning i landmassan mellan Guatemalas högland i ö. och s. ö. samt Anahuacplatån i v. Vattendelaren mellan de två oceanerna ligger på sin lägsta punkt 207 m. ö. h. Tvärs öfver näset går från Puerto Mexico (förr Coatzacoalcos) vid Campechebukten till Salina Cruz vid Tehuantepecbukten den 304 km. långa Tehuantepecbanan, hvars högsta punkt ligger 224 m. ö. h. Denna byggdes af mexikanska republiken och var slutgiltigt färdig jan. 1907. Före Världskriget och Panamakanalens öppnande var järnvägen af ansenlig betydelse för snabb befordran af ömtåliga eller värdefulla varor från Europa och New York till nordamerikanska hamnar vid Stilla hafvet samt från nordamerikanska östkust- till sydamerikanska västkusthamnar. Den hade då tre gånger så stor varutrafik som den redan 1855 byggda Panamabanan. Dess två slutpunkter, hamnarna Puerto Mexico och Salina Cruz, anlöptes regelbundet af 20 ångbåtslinjers fartyg. — Planer för en interoceanisk kanal på T. uppgjordes flera gånger under 1840- och 1850-talen. Snart nog blef emellertid intresset för en järnvägsförbindelse öfvervägande. I början af 1880-talet beslöt mexikanska regeringen att själf bidraga till järnvägsplanens fullföljande. Arbetet å banan upptogs och afbröts åter gång på gång och nådde sin provisoriska fullbordan 1894. Men den så tillkomna banan var dåligt byggd och egnad endast för lokaltrafik. För tillförsel och omlastning af massgods brukbara hamnanläggningar funnos hvarken vid banans norra eller södra ändpunkt. För att afhjälpa detta afslöts 1902 kontrakt mellan Mexicos regering och engelska firman S. Pearson and son, hvilken utfört storartade hamnarbeten i Vera Cruz samt den stora dräneringskanalen i hufvudstaden Mexico (se d. o., sp. 367). Under följande 4—5 år verkställdes af denna firma icke blott fullständig ombyggnad af järnvägen, utan äfven nyanläggning af hamnen Salina Cruz och utbyggnad af Puerto Mexicos hamn samt deras utrustning med lossnings- och lastningsanordningar för massgods från och till oceanfartyg. Se härom och om banan samt Tehuantepecnäsets natur och historia G. W. von Zahns uppsats i "Zeitschrift der gesellschaft für erdkunde zu Berlin" (1907) och uppsats af E. O. Hovey i American geographical society, Bulletin (s. å.). H. W—k. 
<b>Tehuelche,</b> folkstam. Se Patagonien, sp. 214. 
<b>Tehybridrosor,</b> <i>bot.</i> Se Rosa, sp. 840. 
<b>Teichmann</b> (T.-Stawiarski), Ludwig, polsk anatom, f. 1823 i Lublin, d. 1895 i Krakau, med. doktor i Göttingen 1856, blef 1861 e. o. professor i patologisk anatomi i Krakau och 1868 ord. professor i deskriptiv och jämförande anatomi där. Bland hans arbeten har i synnerhet <i>Das saugadersystem vom anatomischen standpunkte</i> (1861) tillvunnit sig erkännande. Om Teichmanns kristaller se Hemin. R. T—dt. 
<b>Teichmüller</b> [ta'jch-], Gustav, tysk filosof, f. 1832 i Braunschweig, d. 1888, professor i Basel (1868) och i Dorpat (1871), Trendelenburgs lärjunge, är mest påverkad af Leibniz och Lotze. Han var en betydande och originell tänkare. Hans hufvudarbete är <i>Die wirkliche und die scheinbare welt</i> (1882). Utom flera till filosofiens historia hörande arbeten (särskildt om Platon) utgaf han <i>Religionsphilosophie</i> (1886); postumt utgafs (af J. Ohse) <i>Neue grundlegung der psychologie und logik</i> (1889). S—e. 
<b>Teignmouth</b> [ti'nməth], hamnstad i engelska grefsk. Devon, vid floden Teigns utlopp i Engelska kanalen och Great Western-järnvägen. 9,215 inv. (1911). Hafsbadort. Fiskehamn. Utförselort för granit och slipad marmor. (H. W—k.) 
<b>Teignmouth</b> [ti'nməth], John Shore, baron T., anglo-indisk generalguvernör, f. 8 okt. 1751, d. 14 febr. 1834, inträdde 1769 som skrifvare i Ostindiska kompaniets tjänst, var 1775—80 som medlem af skatterådet i Calcutta en bland Warren Hastings dugligaste medhjälpare och stod 1787—89 som medlem af högsta rådet vid lord Cornwallis' sida vid genomförandet af dennes finansreformer. T. blef 1792 baronet (sir John Shore) och var 1793—98 generalguvernör öfver Indien. Som sådan förde han en rätt eftergifvande noninterventionspolitik. T. blef 1798 upphöjd till irländsk peer, tillhörde efter sin hemkomst till England kontrollrådet för Indien 1807—28 samt var Brittiska och utländska bibelsällskapets förste president. En lefnadsteckning öfver T. utgafs 1843 af hans son. V. S—g. 
<b>Teilman,</b> Kristian, norsk tonsättare, f. 1845 
page_number=354, index= - Teilman, Kristian  - Tein  - Teinach  - Teinefossen  - Teinoskop  - Teint  - Teinte  - Teiresias  - Teirich, Valentin  - Teisk  - Teisko  - Teism 
på herrgården Tom, Smaalenene, d. 1909 i Kristiania, elev af K. Arnold där och H. J. Berens i Stockholm, var från 1870 musiklärare i Kristiania och under årtionden en oförtruten kompositör af lätta salongsstycken, danser, marscher, parafraser af folkvisor samt af andra sånger o. d. populär musik för piano, hvaraf en hel mängd utgafs äfven på svenska förlag. K. V. H. 
<b>Tein,</b> detsamma som kaffein (se d. o. och Te). 
<b>Teinach</b> [ta'j-], by, brunns- och kurort i württembergska Schwarzwaldkretsen, i en vacker, skogrik dal, 350 m. ö. h., vid Teinach, tillflöde till Nagold. H. W—k. 
<b>Teinefossen,</b> vattenfall. Se Topdalselven. 
<b>Teinoskop</b> [-åskå̄p], <i>fys.</i>, ett slags kikare. Ställer man en trekantig glasprisma med den brytande kanten horisontal och vrider den omkring denna kant som axel, ser man genom prisman, beroende på dess ställning, föremålens vertikala dimensioner antingen i naturlig storlek eller förminskade eller förstorade; och håller man prismans brytande kant vertikal, eger samma förhållande rum med de horisontala dimensionerna. Förenar man två prismor med de brytande kanterna vinkelräta mot hvarandra och f. ö. så ställda, att såväl vertikala som horisontala dimensioner, sedda genom dem, förstoras, synas föremålen i alla riktningar förstorade liksom genom en vanlig kikare, men de framstå i regnbågens färger, såvida ej prismorna äro akromatiska. En sådan kikare kallades af sin uppfinnare, Brewster (d. 1868) teinoskop (af grek. <i>teinein,</i> utsträcka, och <i>skopein,</i> se), emedan föremålens dimensioner, betraktade genom densamma, synas utsträckta. A. Bi—n.* 
<b>Teint</b> [tä̃], fr., ansiktsfärg, hy. 
<b>Teinte</b> [tä̃t], fr., <i>målark.</i>, färgton, en genom blandning af färger åstadkommen färgskiftning; den grad af styrka målaren ger färgen. 
<b>Teiresias</b> (grek. <i>Τειϱεσιας,</i> lat. Tiresias], en af den grekiska fornsagans vise siare, föddes, säger sagan, i det beotiska Tebe och tillhörde en af dess uräldsta släkter. Från sitt sjunde år var han blind, emedan han uppenbarat människorna för mycket af gudarnas rådslag eller, enligt en annan saga, emedan han skådat gudinnan Athena i badet. Hans moder, nymfen Chariklo, anropade förgäfves gudarna att återge honom hans syn; men till ersättning fick han förmågan att tyda fåglarnas språk och en staf, medelst hvilken han kunde vägleda sig lika säkert som en seende. Äfven tillägga sagorna honom en lifstid af 7 eller 9 mansåldrar. Sagan om T. är sammanflätad i synnerhet med sagan om Oidipus (se denne); och de forngrekiska skådespel, som hämtat sitt stoff från denna saga (bl. a. Sofokles' "Antigone"), framhålla på ett synnerligen effektfullt sätt hans klarseende, lugna uppträdande midt i de mänskliga lidelsernas och förvillelsernas strid. Då epigonerna (se d. o.) eröfrade Tebe, blef T. tillfångatagen och helgad åt den delfiske Apollon, men dog under vägen, sedan han druckit ur källan Tilfussa. Om hans dotter, sierskan Manto, se d. o. A. M. A. 
<b>Teirich</b> [ta'j-], Valentin, österrikisk främjare af konstindustrien, f. 1844 i Wien, d. 1877 som professor vid konstslöjdskolan och docent vid Polytechnikum där, tecknade förträffliga mönster för möbel-, brons- och lergodstillverkning samt införde smak för den äldre renässansens former. Den af T. grundlagda riktningen lade mera an på praktalster än på enkelt gedigna arbeten. Han uppsatte tidskr. "Blätter für kunstgewerbe" och utgaf bl. a. <i>Ornamente aus der blütezeit der italienischen renaissance</i> (1871), <i>Eingelegte marmorornamente des mittelalters und der renaissance in Italien</i> (1874) och <i>Bronzen aus der zeit der italienischen renaissance</i> (1877). 
<b>Teisk,</b> bördig från staden Teos (om skalden Anakreon). 
<b>Teisko,</b> socken på östra stranden af Näsijärvi, Tavastehus län, Finland, Ruovesi domsaga och härad, afskildes 1904 från Messuby församling till eget konsistoriellt pastorat af 3:e kl., Åbo ärkestift, Tammerfors kontrakt. Areal 375 kvkm. 4,629 inv. (1916), finsktalande. O. B—n. 
<b>Teism</b> (af grek. <i>theos,</i> gud), <i>filos.</i>, den åsikt, som antar en absolut verklighet (i motsats till ateismen, se d. o.) och fattar denna som en individuell, personlig Gud (i motsats till panteismen, se d. o.), den där är ej blott världens skapare, utan äfven som försyn grund till världsförloppet och som högsta goda dettas ändamål (i motsats till deismen,  se d. o.). Om man ensidigt fattar Gud som <i>transcendent</i> i förhållande till världen (d. v. s. till sitt väsen skild från och upphöjd öfver denna), går teismen öfver till deism; ensidigt betonande af, att han är immanent i världen (d.v.s. ingår i den), leder till panteism. Enligt teismen är han såväl transcendent som immanent i världen, det förra genom sin egen själfständighet i förhållande till världen, det senare genom världens osjälfständighet i förhållande till honom. Enligt teismen är immanensen mellan Gud och världen ömsesidig. Gud ingår i världen, men världen ingår ock till sitt sanna väsen i Gud (jfr Panenteism). — Den personliga verkligheten känna vi i vår erfarenhet endast hos oss själfva; det är därför naturligt, att teismen bildar sitt gudsbegrepp genom analogier från människan. Om man därvid ej befriar detta begrepp från de ofullkomligheter, som vidlåda den mänskliga personligheten, blir teismen <i>antropomorfistisk.</i> Detta befriande kan ske endast i abstraktionen; så snart man söker fatta Gud på konkret sätt, göra sig antropomorfismerna gällande, och det är därför naturligt, att de positiva religionerna ej kunna undvara dem, utan måste nöja sig med att bakom dem blott ana den renare uppfattningen, för hvilken då antropomorfismerna fattas som symboler. Många anse, att själfva personlighetsbegreppet hör till antropomorfismerna. Så t.ex. Höffding och Paulsen; den senare betecknar därför Gud som "öfverpersonlig". Men då det personliga är den högsta verklighet, af hvilken vi ha någon erfarenhet, leder detta antingen till ett förnekande af möjligheten för oss öfver hufvud att göra oss ett positivt begrepp om Gud, eller ock menar man med det öfverpersonliga endast den till fullkomlighet upphöjda personligheten. — Teismen får olika form, allteftersom man förfar med mer eller mindre stränghet vid antropomorfismernas aflägsnande från gudsbegreppet. Den viktigaste skillnaden är därvid den, huruvida man anser Gud liksom människan vara i tiden eller icke. I detta hänseende kan man skilja mellan en 
page_number=355, index= - Teism  - Teisserenc de Bort, Pierre Edmond  - Teisserenc de Bort, Léon  - Teisten  - Teit, Jakob 
<i>empirisk</i> (temporalistisk) teism, som fattar Gud som en "lefvande Gud" och därför som varande i tiden, och å andra sidan en <i>rationell</i> (eternistisk) teism, som fattar Gud som evig, upphöjd lika väl öfver tiden som öfver rummet. Inom den svenska filosofien har den sistnämnda åsikten förfäktats af Boström, under det att dennes lärjunge Wikner sökt prestera en "tidsexistensens apologi". En annan principiell skillnad mellan olika arter af teism gäller kunskapsformen för vår uppfattning af Gud. Å ena sidan stå de tänkare, som anse sig kunna lämna teoretiska bevis för Guds existens och utveckla ett verkligt vetande om hans väsen, låt vara i mycket abstrakt form. Hit har man bl. a. att räkna Platon, Aristoteles, skolastikerna, Cartesius, Leibniz, Wolff, den teistiska skolan bland Schellings och Hegels lärjungar (Weisse, I. H. Fichte m. fl.), Lotze, Boström och Wikner. Däremot har Kant förnekat möjligheten af ett teoretiskt vetande om Gud och i stället som ett "praktiskt postulat" för sedlighetens möjlighet uppställt tron på Gud och en moralisk världsordning. I England har en liknande trosståndpunkt utvecklats af Hamilton och Mansell samt mynnat ut i Spencers agnosticism, som betecknar verklighetens yttersta grund som "det ovetbara". (Se Gud och Person 2.) — Teist, person, som ansluter sig till teismen, omfattar teistiska åsikter. S—e. 
<b>Teisserenc de Bort</b> [täsrã' də bå̄r]. 1. Pierre Edmond T., fransk politiker, f. 17 sept. 1814 i Châteauroux, d. 29 juli 1892 i Paris, genomgick Polytekniska skolan 1833—35, var mycket verksam vid anläggningen af de första järnvägarna i Frankrike och företog på regeringens uppdrag resor till Belgien, England och Tyskland för att studera järnvägsväsendet. Han invaldes 1846 i deputeradekammaren, men omvaldes icke 1848. Under andra republiken och kejsardömet lefde han som privatman, men valdes 1871 efter kejsardömets fall till led. af nationalförsamlingen och slöt sig där till högra centern. Han utnämndes 1872 till minister för jordbruk och handel, men afgick vid Thiers' fall, 1873. T. öfvergick då till vänstra centern, förklarade sig för republiken, valdes 1876 till senator och utnämndes 1876 till jordbruks- och handelsminister i kabinettet Dufaure. Som sådan väckte han s. å. förslag om en världsutställning i Paris, hvilket antogs af båda kamrarna. T. måste afgå 1877, men blef s. å., då Dufaure bildade ett nytt kabinett, för tredje gången minister för jordbruk och handel. 1 maj 1878 öppnade han världsutställningen i Paris, hvars lysande framgång till betydlig del var T:s verk. Efter marskalk Mac Mahons afgång från presidentskapet 1879 afgick äfven T. och var 1879—80 ambassadör i Wien. Han blef 1882 ånyo senator och bekämpade som sådan boulangismen. — T. utgaf bl. a.: <i>De la politique des chemins de fer</i> (1842), <i>Études sur les voies de communication perfectionnées</i> (1847) och <i>De la perception des tarifs sur les chemins de fer</i> (1856). — 2. Léon T., den föregåendes son, fransk meteorolog, f. 1855 i Paris, d. 1913 i Cannes, utförde undersökningar om lufttrycket på olika höjd och fördelningen af moln öfver jorden. 1895 inrättade han i Trappes vid Versailles det berömda "Observatoire de météorologie dynamique", till hvilket studerande kommo från jordens olika länder. Han undersökte där medelst drakar och obemannade luftballonger, som medförde själfregistrerande meteorologiska instrument, de olika luftlagrens egenskaper och rörelser. Liknande försök anställdes under hans ledning några månader vid Hald på Jylland (1902—03; jfr Hildebrandsson, H. H.). Med hjälp af amerikanske meteorologen Rotch undersökte han atmosfären öfver den tropiska och subtropiska delen af Atlantiska oceanen. T. har också väsentligt bidragit till utredningen af frågan om s. k. aktionscentra. Genom sina undersökningar af temperaturförhållandena i de högre luftlagren har T. fullkomligt reformerat våra åsikter om atmosfären. Temperaturen aftar i denna uppåt, i de lägre skikten med omkr. 5 grader pr km., högre upp med 8 grader pr km. Detta pågår dock endast till en viss höjd, vid ekvatorn omkr. 17 km., i mellersta Europa omkr. 11 km. och i Lappland omkr. 7 km., hvarefter temperaturen är nära nog oförändrad eller stiger något med höjden (se Lufttemperatur, sp. 1318). Detta öfre luftlager kallas <i>stratosfären,</i> till skillnad från det nedanför liggande, <i>troposfären.</i> T. författade <i>Étude de la circulation sur les continents</i> (1874), <i>Carte des isothermes et isobares</i> (1881), <i>Étude sur la distribution moyenne de la nébulosité</i> (1884) och (tills. med H. Hildebrandsson) <i>Les bases de la météorologie dynamique</i> (2 dlr, 1907). T. var led. af ett stort antal lärda sällskap, däribland Franska vet. akad. och Vet. soc. i Uppsala (sedan 1907). 1. E. W. (V. S—g.) 2. S. A—s. 
<b>Teisten,</b> <i>zool.</i> Se Grisslesläktet. 
<b>Teit,</b> Jakob, kunglig fogde och kommissarie, d. 1596 eller 1597, tillhörde en gammal frälsesläkt från Perno socken i Nyland och stod på mödernet i aflägsen frändskap med släkten Bjelke. 1549 sattes han i tillfälle att på allmän bekostnad besöka Wittenbergs universitet. Efter sin återkomst användes han af konung Gustaf i flera viktiga administrativa och politiska värf. Mest bekant blef han för den undersökning ang. frälset i Finland och dess gods, hvilken han på Gustaf Vasas befallning utförde 1555—56 och hvaröfver han afgaf en vidlyftig berättelse, benämnd "Klagemåhls register" (utg. 1895 af K. Grotenfelt), som utmärkes af icke ringa afundsamhet och hat mot adeln. 1560 var T. tullskrifvare i Stockholm. Under Erik XIV:s regering synes han ha varit konungens och Göran Perssons villiga redskap i förföljelserna mot adeln. Han var bl. a. led. i Konungens nämnd och satt 1563 i den domstol, som dömde hertig Johans tjänare, hvarjämte han utsågs att vara en af fångvaktarna och domarna öfver hertigen själf. I förföljelsen mot Nils Sture var T. en af hufvudpersonerna: det var han, som satte halmkronan på Stures hufvud vid dennes sorgliga intåg i Stockholm. Slutligen råkade han i ogunst hos Göran Persson, och han fick t. o. m. plats i den domstol, som 1567 erhöll uppdraget att döma denne. Men efter den senares återupprättande synes T. ånyo ha slutit sig till honom, ty vid konung Eriks störtande, 1568, fängslades T. såsom Göran Perssons anhängare. Han frigafs någon tid därefter och öfverflyttade till Finland, där konung Johan, vid det ryska krigets utbrott, anvisade honom någon af städerna Åbo, Raumo eller Björneborg till uppehållsort. 
page_number=356, index= - Teit, Jakob  - Teja  - Tejada, Lerdo de  - Tejo  - Tejstefisken  - Tejuco  - Tejus  - Teka  - Tekeza  - Tekirdag (Tekfurdag)  - Tekje  - Tekke  - Tekke Burun  - Tekla  - Tekmessa  - Teknik 
Han tyckes ha valt Åbo, där han sedermera omtalas såsom stadsskrifvare. A. G. F. 
<b>Teja,</b> östgoternas siste konung, besegrades 553 af kejsar Justinianus' fältherre Narses och stupade därvid i striden. Se Östgoter. 
<b>Tejada</b> [techa'da], Lerdo de. Se Lerdo de Tejada. 
<b>Tejo</b> [te'ʃo], flod. Se Tajo. 
<b>Tejstefisken</b> (ty. <i>teiste</i>), <i>zool.</i> Se Slemfiskar. 
<b>Tejuco</b> [tiʃo'ko], stad. Se Diamantina. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tejus,</b> <i>zool.</i>, ett släkte tillhörande ordn. ödlor (<i>Sauria</i>) och klassen <i>Reptilia.</i> Halsens hud är veckad, stjärten mot roten rund, mot spetsen sammantryckt. Ryggens fjäll äro släta, ordnade i tvärrader. De främre kindtänderna äro enspetsade, de bakre hos unga djur trespetsade, hos äldre knöliga. Tungan, lång, tvåklufven, kan indragas i en slida. <i>T. teguixin</i> är svartbrun, med ljusa fläckar och tvärband. Djuret uppnår en storlek af ända till 2 m. (hvaraf dock stjärten utgör omkr. två tredjedelar), är starkt, snabbt och skyggt samt vet, drifvet i trångmål, att försvara sig på det eftertryckligaste. Det förekommer i större delen af Syd-Amerika och bor i en jordhåla, som det utgräfver under trädrötter. Dess födoämnen utgöras såväl af frukter som af större och mindre djur; hönsen i gårdarna äro ofta utsatta för dess angrepp. För sitt omtyckta kött, som, väl tillagadt, lär likna hönskött, jagas djuret ifrigt med därtill särskildt dresserade hundar. Det trifves väl i fångenskap och har där t. o. m. lagt ägg. L—e. 
<b>Teka,</b> Theca l. Hydrotheca, <i>zool.</i> Hos många polyper, tillhörande klassen Hydrozoa (se Cœlenterata, sp. 483), bär det rör, som omger polypen, i sin fria ända en klocklik utvidgning, som kallas teka; äfven hos graptoliter (se d. o.; fig. 1, 2) förekomma tekor. L—e. 
<b>Tekeza.</b> Se Bantuspråken, sp. 880. 
<b>Tekirdag</b> (Tekfurdag), stad. Se Rodosto. 
<b>Tekje,</b> turk. (af arab. <i>takija,</i> hviloplats), kloster. Se Dervisch. 
<b>Tekke,</b> turkisk stam. Se Turkmener. 
<b>Tekke Burun,</b> sydvästra udden på Gallipolihalfön. Under Världskriget 1915 lyckades de allierade landstiga på halfön bl. a. vid T., men natten till 15 juli tvingade det turkiska artilleriet dem att utrymma denna plats. De återkommo dock snart och kunde sedan oaktadt turkarnas upprepade beskjutningar hålla sig kvar ända till 9 jan. 1917, då de måste återinskeppa sig. Från deras fartyg bombarderades sedan T. påföljande dag, men utan resultat. L. W:son M. 
<b>Tekla,</b> Den heliga, kristet helgon, var enligt sägnen född af förnäma föräldrar i Ikonion, omvändes af aposteln Paulus till kristendomen, bröt adertonårig sin trolofning med Thamyris och angafs därför af släktingarna som kristen. Dömd till bålet, besteg hon modigt detta, men lågorna släcktes af ett häftigt regn. Hon träffade åter Paulus och vandrade med honom till Antiokia. Här blef hon prisgifven åt vilddjur, bunden mellan tjurar för att sönderslitas och äfven kastad i en ormgrop, men undkom genom Kristi nåd oskadd ur alla faror. Därefter besökte hon Paulus i Myra, sin moder i Ikonion, bodde sedan i en bergshåla nära sin födelsestad och omvände många själar genom sin trosglöd och renlefnad. Hon dog vid 90 års ålder och begrofs i Seleukeia. T:s åminnelsedag är 23 sept. Hennes attribut är vanligen en orm. — Källan till uppgifterna om T. är en kristen roman "Tekla gärningar" som skrefs omkr. 180 som en del af den bekanta "Acta Pauli et Theclæ" (utg. af Tischendorf i "Acta apostolorum apocrypha", 1851). Då denna "Pauli gärningar" omkr. 195 från kyrkligt håll dömdes som apokryfisk, utsöndrades Teklaakterna som en särskild berättelse, förmodligen i Seleukeia, och spreds därifrån, medförande vördnaden för T. som helgon i den orientaliska världen, tills hon hos Johannes af Damaskus blir "ärkemartyren". I Västerlandet däremot beröfvade Tertullianus' och Hieronymus' kritik af dessa "Acta" dem all auktoritet; blott Milano och enskilda andra platser upptogo efter Ambrosius och Augustinus Teklakulten. Först i slutet af 1500-talet utgåfvos "Tekla gärningar" och spredos i öfv. genom hela västerländska kyrkan; 1568 kom Teklanamnet in i det officiella breviariet. — Det finnes grekiska, latinska och en syrisk recension af "Acta". Jfr Lipsius, "Die apokryphen apostelgeschichten" (1883—84), hans edition af den grekiska texten 1891 och Gebhardts edition af de latinska texterna 1904, därtill den af K. Schmidt 1904 utgifna koptiska texten till "Acta Pauli". Till "Actas" historia finnas undersökningar af Holzhey (1905) och Schmidt (1909). Hj. H—t. 
<b>Tekmessa</b> (grek. <i>Τέϰμησσα</i>). Se Aias 2. 
<b>Teknik</b> (af grek. <i>techne,</i> konst, handtverk; skicklighet), konstlära, läran om det regelrätta utöfvandet af en konst eller ett handtverk; det praktiska tillvägagåendet vid utförandet af ett arbete, i motsats till det andliga innehållet, idén eller kompositionen; sammanfattningen af de regler samt de särskilda grepp och färdigheter, som härvid komma till användning. De däraf härledda orden tekniker och teknisk ha i sig själfva en lika vidsträckt betydelse, och man kan sålunda säga om en konstnär, att han är en framstående tekniker, om en dikt, att den är i tekniskt afseende fulländad, o. s. v. Men enligt vanligt språkbruk nyttjar man dock orden företrädesvis om en sådan verksamhet, som faller inom slöjdens, industriens eller det praktiska 
page_number=357, index= - Teknik  - Tekniker  - Teknikerförbundet i STockholm  - Teknikermöten  - Teknisk  - Tekniska elementarskolor  - Tekniska föreningar 
ingenjörsfackets (i motsats till vetenskapens eller konstens) områden, således liktydigt med slöjd-, yrkes- etc. Dock innefattas under begreppet teknisk vetenskap äfven ingenjörskonstens teoretiska ämnesområden. (Jfr Ingenjör.) "Tekniska fabriker" är den vanliga benämningen på kemisk-tekniska fabriker. Om "tekniska termer" se Term 1. 
<b>Tekniker.</b> Se Teknik, sp. 668. 
<b>Teknikerförbundet i Stockholm.</b> Se Stockholms allmänna teknikerförbund. 
<b>Teknikermöten,</b> ofta anordnade i anslutning till industriutställningar, sammankomster, i hvilka deltagit ingenjörer och industrimän, tillhörande flera olika sammanslutningar. I vissa fall ha äfven personer, som stått utom tekniska föreningar, fått tillträde till sådana möten. Förelöpare till de allmänna svenska teknikermötena voro de på initiativ af föreningen T. I. (sedermera Svenska teknologföreningen) anordnade teknologmötena i Stockholm 9—12 juni 1877 och 7—11 juni 1886. Vid det senare af dessa förekommo, utom allmänna diskussionssammanträden, äfven särskilda sektionssammankomster för olika fack. Fyra allmänna svenska teknikermöten ha sedermera hållits (i Göteborg 10—11 aug. 1891, Malmö 8—10 juni 1896, Gäfle 16—18 juli 1901 och Norrköping 19—21 juli 1906). Initiativtagare till dessa, vid hvilka alla såväl allmänna som sektionssammankomster förekommo, voro resp. tekniska föreningar (se d. o.) i mötesstäderna. Förhandlingarna från mötena, som i flera frågor varit af stor betydelse för teknikens och industriens utveckling, finnas utgifna i tryck. Utom dessa speciellt svenska möten, hvilka numera kunna anses ha fått efterföljare i de fr. o. m. 1907 vanligen hvarje vår af Svenska teknologföreningen hållna årsmötena, äro att märka nordiska teknikermötet i Stockholm 15—19 juni 1917, vid hvilket, på inbjudan af Svenska teknologföreningen, många representanter för de nordiska länderna infunno sig för diskussion rörande tekniska frågor. Denna kongress arbetade på 9 olika facksektioner, hvarförutom äfven gemensamma möten höllos. I samband med Malmöutställningen 1914 hölls i Malmö 13—18 juli en baltisk ingenjörskongress, anordnad af Sveriges samarbetande tekniska föreningar i samråd med de ledande ingenjörsföreningarna i Danmark, Finland, Tyskland och Ryssland. På grund af de oroliga politiska förhållandena blef anslutningen från de icke-nordiska länderna ej så stor, men frukten af mötet blef dock betydande. Förhandlingarna från kongressen äro utgifna på sv. och ty. i 3 bd. — Äfven för olika ingenjörsfack afsedda allmänna möten, vanligen anordnade genom Svenska teknologföreningens resp. fackafdelningar, ha vid flera tillfällen förekommit, t. ex. kemistmöten, bergsmannamöten, elektrikermöten, arkitektmöten o. s. v. Sedan 1911 grunder för samarbete mellan Sveriges förnämsta tekniska föreningar (se Tekniska föreningar) antagits, har möjlighet erhållits att åstadkomma gemensamma uttalanden från större delen af landets ingenjörer i viktiga frågor, utan att de behöfva behandlas på stora allmänna kongresser. Bland större tekniska möten i grannländerna må nämnas den tekniska och hygieniska kongressen i Köpenhamn 1903, hvari deltogo såväl ingenjörer som läkare från de nordiska länderna. Jfr Internationella kongresser. Fmn. 
<b>Teknisk.</b> Se Teknik, sp. 668. 
<b>Tekniska elementarskolor</b> och fackskolor. Se Tekniska läroverk, sp. 685-689. 
<b>Tekniska föreningar</b> bildas i syfte att genom diskussioner, föredrag, tidskrifters utgifning samt genom utbyte af rön och åsikter främja lösningen af teoretiska och praktiska spörsmål inom ingenjörsverksamhetens grenar. Främst bland svenska föreningar af detta slag märkes Svenska teknologföreningen (se d. o.). Enligt 1911 antagna "Grunder för samarbete mellan Sveriges tekniska föreningar" samarbetar nämnda förening i viktigare frågor af allmän betydelse för landets ingenjörer med följande föreningar, som ha mera lokal karaktär och för hvilka invalsbestämmelserna i regel äro mindre stränga än för Svenska teknologföreningen: Tekniska samfundet i Göteborg (stiftadt 3 nov. 1882), som eger olika fackafdelningar för elektroteknik, husbyggnadskonst, mekanisk teknik och skeppsbyggnadskonst, väg- och vattenbyggnadskonst samt kemi och utger publikationen "Tekniska samfundets handlingar". Samfundet har anordnat flera utställningar i Göteborg, en elektrisk utställning 1885, en byggnadsutställning 1891 (upphofvet till det på Chalmersska institutets tomt sedermera anordnade byggnadsmuseet) och en byggnadsutställning för västra Sverige 1905, samt var initiativtagare till det första allmänna svenska teknikermötet i Göteborg 1891. Skånska ingenjörsklubben i Malmö, stiftad hösten 1887, utgör en sammanslutning bland dem, som företrädesvis i södra Sverige utöfva tekniskt vetenskaplig och teknisk-praktisk verksamhet. Klubben har för olika fack stående kommittéer med uppgift att genom referat, föredrag, utställningar m. m. hålla klubben underrättad om resp. facks utveckling. Norrköpings polytekniska förening, bildad 1894 genom en utvidgning af den förut befintliga Norrköpings ingenjörsklubb, har särskildt verkat till textilindustriens fromma. Tekniska föreningarna i <i>Gäfle</i> (stiftad 1895), i <i>Jönköping</i> (st. 1894), i <i>Västerås</i> (st. 1898) —, hvilken gjort sig bemärkt genom att sedan 1907 årligen anordna ett större allmänt sammanträde i okt., den s. k. "Arosmässan" —, i <i>Eskilstuna</i> (st. 1879) och i <i>Hälsingborg</i> (st. 1902); Örebro ingenjörsklubb (st. 1899) och Falu ingenjörsklubb (st. 1901). Bland lokala allmänna tekniska föreningar märkas vidare Trollhättans ingenjörsklubb (st. 1907), Sundsvalls tekniska förening (st. 1907), Tekniska föreningarna i <i>Karlskrona</i> (st. 1907), <i>Härnösand</i> (st. 1907) och <i>Uppsala</i> (st. 1910), Södra Dalarnas tekniska förening (i Avesta, st. 1910), Lapplands tekniska förening (i Malmberget, st. 1911), Östergötlands tekniska förening (i Linköping, st. 1912), Kalmar teknologklubb (st. 1915), Ingenjörsföreningen i Halmstad (st. 1916), Värmländska ingenjörsföreningen (i Karlstad, st. 1917) och Elektriska klubben (i Västerås, st. 1906). Chalmersska ingenjörsföreningen, 
page_number=358, index= - Tekniska föreningar  - Tekniska gymnasier  - Tekniska högskolan 
konstituerad 2 mars 1907, är en kamratlig sammanslutning mellan ingenjörer, som utexaminerats från Chalmersska institutet, och är förenad med platsförmedlingsbyrå. Teknologföreningen i Borås (st. 1862) utgör sammanslutning mellan lärare vid Borås' tekniska skola och därifrån utexaminerade elever. Vidare finnes ett stort antal mera facktekniska föreningar, bland hvilka må nämnas Bergshandteringens vänner (se denna), Svenska pappers- och cellulosa-ingenjörs-föreningen (st. 1908), Värmländska bergsmannaföreningen (st. 1849), som utger "annaler" (i regel 1 häfte årligen), Civila väg- och vattenbyggnadsklubben (st. 1902), Svenska betonföreningen (se denna), Svenska kommunaltekniska föreningen (se Kommunaltekniska föreningen), Svenska uppfinnareföreningen (se denna), Svenska värmetekniska föreningen (se denna), Svenska föreningen för kylteknik (se denna), Statens järnvägars ban- och maskiningenjörsförening (st. 1903), Sveriges enskilda järnvägars ingenjörsförbund (st. 1901), utgörande en sammanslutning mellan ban- och maskiningenjörer vid landets privatbanor, Sveriges konsulterande ingenjörers förening (se Konsulterande ingenjör). Äfven i utlandet finnas åtskilliga svenska tekniska föreningar, af hvilka de mest kända torde vara Svenska ingenjörsföreningen i Förenta staterna (se denna), Svenska ingenjörsföreningen i Chicago (se denna) och Svenska tekniska klubben i Berlin. De förnämsta tekniska föreningarna i öfriga nordiska länder äro Den norske ingeniörforening (erhöll detta namn 1913), tidigare kallad Den norske ingeniör- og arkitektforening (st. 1874) och i hvilken 1883 uppgick Den polytekniske forening i Kristiania (st. 1852), utgifvare af "Teknisk ukeblad"; Tekniska föreningen i Finland (st. 1880, 874 medlemmar 1918), som utger "Förhandlingar" och, sedan 1903, tidskr. "Arkitekten" (9 ggr årligen), samt Dansk ingeniörforening (st. 1892), som utger tidskr. "Ingeniören", Den tekniske förening i Köpenhamn (st. 1877), som utgaf t. o. m. 1907 "Den tekniske forenings tidsskrift". 
Bland den stora mängden utländska tekniska föreningar må f. ö. nämnas följande, af hvilka flera räkna ett ej ringa antal svenska medlemmar: i <i>England:</i> Institution of civil engineers, The Iron and steel institute, Institution of mechanical engineers, Institution of electrical engineers och Society of chemical industry; i <i>Tyskland:</i> Verein deutscher ingenieure, Verband deutscher architekten- und ingenieurvereine, Verband deutscher elektrotekniker, Verein deutscher eisenhüttenleute i Düsseldorf, Die schiffbautechnische gesellschaft och Verband für eisenbahnkunde; i <i>Österrike:</i> Österreichischer ingenieur- und architektenverein; i <i>Frankrike:</i> La société des ingénieurs civils (Paris, st. 1848); i <i>Nord-Amerikas förenta stater:</i> American society of civil engineers, American society of mechanical engineers, American institute of architects och American institute of electrical engineers. Se äfven Internationella kongresser och Teknikermöten. Fmn. 
<b>Tekniska gymnasier.</b> Se Tekniska läroverk, sp 688—689. 
<b>Tekniska högskolan</b> i Stockholm, den förnämsta polytekniska läroanstalten i Sverige, har till ändamål att meddela vetenskaplig och konstnärlig teknisk bildning samt att främja utvecklingen af de vetenskaper och konster, som tillhöra området för dess verksamhet. Genom högskolans styrelse och lärare skola afges yttranden och upplysningar i tekniska ämnen, som af K. M:t infordras. Högskolan innehåller, följande <i>fackskolor,</i> samtliga med obligatoriskt fyraåriga lärokurser, 1) för <i>maskinbyggnad och mekanisk teknologi;</i> 2) för <i>skeppsbyggeri;</i> 3) för <i>elektroteknik;</i> 4) för <i>väg- och vattenbyggnad;</i> 5) för <i>kemisk teknologi;</i> 6) för <i>bergsvetenskap,</i> och 7) för <i>arkitektur.</i> De examina, som kunna vid högskolan afläggas, äro: civilingenjörs- (inom de fem förstnämnda fackskolorna), bergsingenjörs- och arkitektexamen. Hvarje examen omfattar vissa, i examensstadga bestämda läroämnen samt utförande af ett speciellt examensarbete. Högskolans samtliga läroämnen äro matematik, beskrifvande geometri, geodesi, numeriska och grafiska metoder, fysik, förbränningslära, elektricitetslära, elektrisk mätteknik, telegrafi och telefoni, elektromaskinlära, elektrisk anläggningsteknik, elektroteknik, mekanik, hydromekanik, grafostatik och hållfasthetslära, maskinlära, läran om maskinelement, läran om hiss- och transportanordningar, läran om vattenmotorer och pumpar, mekanisk värmeteori, ångmaskinlära, läran om förbränningsmotorer, skeppsbyggnadslära, varfsanläggning, mekanisk teknologi, allmän bergsmekanik, grufmekanik, hyttmekanik samt järnets bearbetning och behandling, teknisk kemi, oorganisk kemi, organisk kemi, kvalitativ kemisk analys, kemisk teknologi, kvantitativ kemisk analys, elektrokemi, allmän geologi, mineralogi och geologi, bergskemi, materiallära (metallurgi och metallernas hållfasthetsegenskaper), metallografi, allmän metallurgi, järnets metallurgi, metallhyttkonst, grufvetenskap, grufmätning, byggnadsstatik, byggnadsteknik, byggnadslära, husbyggnadslära, arkitektur, arkitekturens historia, svenska arkitekturens historia, ornamentik, modellering, vägbyggnadslära, brobyggnadslära, järnbyggnadslära, vattenbyggnadslära, stadsanläggningslära, arkitektonisk formlära, maskinkrokiritning, byggnadskrokiritning, frihandsteckning, jäsningslära, teknisk hygien och fabrikshygien, byggnadshygien, läran om uppvärmnings- och ventilationsanordningar, hygien, nationalekonomi, industriell ekonomi, stats- och rättskunskap, skogsskötsel, fotografi och bokföring. Därjämte anordnas undervisning äfven i andra läroämnen, som kunna vara af gagn för de studerande. Högskolans läroår, som är indeladt i två terminer, börjar 1 sept. och slutar 31 maj. Under sommarmånaderna öfvas geodesi samt planmätning och nivellering 
page_number=359, index= - Tekniska högskolan 
praktiskt på fältet. De studerande bese äfven, under lärares ledning, fabriker, bruk, verkstäder och byggnadsföretag i Stockholm och i landsorten. Studerande i fackskolans för bergsvetenskap två sista årskurser idka under sommarmånaderna praktiska öfningar och studier vid järnverk, gruffält o. a. anläggningar. 
<i>Lärarna</i> äro dels professorer, som utnämnas af K. M:t, sedan styrelsen upprättat förslag, dels speciallärare, som förordnas af styrelsen efter lärarkollegiets förslag, dels assistenter, som i mån af behof antagas af styrelsen. Professorernas antal är 32 och speciallärarnas 31. Antalet assistenter var läroåret 1917—18 48. — De <i>studerande</i> äro dels ordinarie, som följa undervisningen till den omfattning, som erfordras för afläggande af någon af ofvannämnda examina, dels specialstuderande, som åtnjuta undervisning i ett eller flera läroämnen samt öfver sina kunskaper i dessa ämnen kunna erhålla betyg, dels tillfälliga studerande, som efter eget val begagna undervisningen, men icke kunna erhålla betyg. Befogad att vinna inträde som ord. studerande i första årskursen är a) den, som aflagt studentexamen samt därvid eller i undergången fyllnadspröfning erhållit minst betyget godkänd i matematik, fysik, kemi och teckning efter fordringarna för studentexamen å realgymnasiet; b) den, som erhållit afgångsbetyg från någon af rikets tekniska elementarskolor eller annan därmed jämställd teknisk läroanstalt och därvid erhållit minst betyget godkänd i matematik, fysik, kemi, teckning, svenska språket samt två främmande lefvande språk, däribland engelska eller tyska; c) den, som genom intyg om praktisk verksamhet, utöfvad under minst två år, visar sig ega framstående anlag för ingenjörs- eller arkitektyrket samt genom intyg styrker sig ega kunskaper och färdighet i de för undervisningen vid högskolan grundläggande läroämnena, motsvarande hvad som därutinnan erfordras enligt mom. b. Inträdessökande, som visar sig ega större skicklighet i de för högskolan grundläggande läroämnena eller kan förete goda vitsord om praktisk verksamhet vid fabrik, byggnadsarbete, bruk, bergverk eller annat tekniskt företag, har företräde. För att få åtnjuta undervisning som specialstuderande skall den sökande genom betyg styrka sig inneha de kunskaper, som äro behöfliga, för att han må kunna med fördel följa undervisningen i resp. läroämnen. Ord. studerande erlägga för hvarje termin en öfningsafgift af 100 kr. för att ersätta en del af de med laborationer och andra öfningar förenade kostnaderna. Special- och tillfälliga studerande erlägga en af styrelsen bestämd afgift för hvarje läroämne, i hvilket de begagna undervisningen. (Mindre bemedlad ord. och specialstuderande kan erhålla nedsättning i öfningsafgiften.) Läroåret 1917—18 var antalet studerande: under höstterminen 560 (nämligen 484 ord., 48 special- och 28 tillfälliga studerande), under vårterminen 542 (487 ord., 44 special- och 11 tillfälliga studerande). De studerande tillhöra Stockholms förenade studentkårer (se d. o.). 
Ledningen af högskolans angelägenheter tillhör styrelsen, lärarkollegiet och rektor. <i>Styrelsen</i> utgöres af en af K. M:t förordnad ordf. och 6 andra led., nämligen rektor, som skall vara föredragande i styrelsen, samt fyra af K. M:t efter lärarkollegiets förslag för fyra år utsedda led. och en af fullmäktige i Järnkontoret för fyra år vald led. <i>Rektor</i> förordnas af K. M:t efter af styrelsen afgifvet förslag för fyra år bland högskolans professorer och eger att under tiden erhålla minskning i sin undervisningsskyldighet. Ett hos K. M:t nu (1918) hvilande förslag till nya stadgar innehåller betydande ändringar, särskildt i fråga om högskolans ledning och förvaltning. — Det ord. statsanslaget utgår med 358,150 kr., hvaraf 3,000 kr. till stipendier för de studerande och 1,800 kr. till stipendier för utrikes studieresor för högskolans lärare. De studerandes öfningsafgifter 1917 belöpte sig till omkr. 70,000 kr. Högskolan förfogar öfver 30 donerade stipendiefonder, hvilkas sammanlagda kapitalbelopp vid 1917 års slut utgjorde omkr. 832,000 kr. Stipendiernas afkastning används till stipendier för de studerande, resestipendier för ingenjörer och arkitekter, som utexaminerats från högskolan, understöd för teknisk-vetenskapliga forskningar och undersökningar, hvarjämte afkastningen från telefondirektören H. T. Cedergrens fond hvart femte år används till prägling af en guldmedalj, som är afsedd att af högskolans styrelse tilldelas någon framstående författare inom elektroteknikens område, med företräde för svensk. Läroverket eger ett bibliotek af omkr. 36,000 volymer, omkr. 180 löpande tidskrifter och öfver 300 reseberättelser af tekniskt innehåll. Högskolan disponerar därjämte öfver värdefulla samlingar af modeller, instrument m. m. samt laboratorier för undervisningen inom olika fack. 
Tekniska högskolan leder sitt upphof från den genom k. bref 11 dec. 1798 i förening med k. Målar- och bildhuggarakademien inrättade Mekaniska skolan, som bl. a. erhöll under sin vård den af Kr. Polhem 1697 föranstaltade <i>Mekaniska modellsamlingen,</i> det s. k. laboratorium mechanicum (se Polhem, sp. 1229). Vet. akad:s sekreterare gaf en tid undervisning i teoretisk mekanik och direktören vid modellkammaren i praktisk mekanik. Efter Landtbruksakad:s stiftande ställdes Mekaniska skolan och "Modellkammaren" 1813 under denna akademi. Modellkammaren (som redan förut flyttats till den numera, 1918, Landtbruksakad. tillhöriga fastigheten n:r 47 Mästersamuelsgatan) hölls öppen vissa dagar i veckan, å hvilka föreståndaren, biträdd af fyra stipendiater, uppvisade och förklarade de modeller, som åstundades. Skolan förestods af en lönlös direktör, och undervisning meddelades af en lärare i teoretisk mekanik, af en i modellarbete, med åliggande att tillika förevisa modellkammaren, samt af en i "mekanisk ritning" (d. v. s. maskinritning). Skolans årliga utgiftsstat uppgick till endast 475 rdr b:ko, hvaraf 100 rdr till stipendier, hvarjämte skolan erhöll tre stipendier, hvardera å 120 rdr b:ko, ur Manufakturdiskonten samt ytterligare två stipendier å samma belopp från Bergskollegium. Rikets ständer afläto vid 1823 års riksdag en skrifvelse till K. M:t med begäran, att i hufvudstaden måtte inrättas ett Teknologiskt institut, som skulle bli dels en rådföringsanstalt för slöjdidkare, dels som undervisningsanstalt dana ungdom af alla klasser till näringsidkare, och i skrifvelsen påpekades den utvägen att på lämpligt sätt utvidga 
page_number=360, index= - Tekniska högskolan 
Mekaniska skolan eller låta den ingå som beståndsdel i det nya, fullständigare läroverket. Öfver ett af öfverdirektören vid Kontrollverket G. M. Schwartz utarbetadt, riksdagsskrifvelsen bifogadt förslag till organisation af ett sådant institut infordrades utlåtanden från Vet. akad., Kommerskollegium och Stockholms Fabriks- och manufaktur- samt Handtverkssocieteter, hvilka alla tillstyrkte detsamma. Genom k. bref 18 maj 1825 blef Teknologiska institutet inrättadt. Det trädde i verksamhet 1827. Modellkammaren och Mekaniska skolan förenades därmed. Institutets ändamål skulle, enligt stadgarna af 8 juni 1826, vara "att samla och meddela kunskaper och upplysningar, som äro nödvändiga för att med framgång kunna idka slöjder eller hvad man vanligen kallar handtverk och fabriker". Undervisningen, som i allmänhet skulle vara "mera populär och praktisk än strängt vetenskaplig", meddelades af direktören, 2 professorer (i fysik och kemi), 2 adjunkter, 1 extra lärare och 1 ritare. Ämnena voro till en början elementarmatematik, elementarfysik, elementarkemi, mekanisk linearritning, bearbetning af trä och metaller samt konsten att göra blommor (sistnämnda läroämne, afsedt "åt sådana fruntimmer, hvilka såsom näringsyrke idka denna konst", upphörde med vårterminen 1828), hvartill sedermera kommo lefvande språk, mekanik, mekanisk teknologi och kemisk teknologi. En förberedande elementarlärokurs samt en söndags- och aftonskola för gesäller och lärlingar voro förenade med läroverket. Äfven kvinnor deltogo i vissa delar af undervisningen. 1830 berättigades styrelsen att utfärda gesällbref för elever. Styrelsen utgjordes af statssekreteraren vid Handels- och finansexpeditionen som ordf., institutets direktör och tre andra af K. M:t förordnade led. Anstaltens lärare hade, brydsamt nog, till åliggande att "åtminstone hvart tredje eller fjärde år föranstalta och bestyra om en offentlig utställning" af inhemska slöjdalster. Institutet uppbar 14,000 rdr b:ko i årligt statsanslag och var inrymdt i huset n:r 43 (numera n:r 67) Mäster-Samuelsgränd. Den nämnde öfverdirektören Schwartz var föreståndare 1825—45. — Resultaten af institutets verksamhet befunnos snart vara otillfredsställande, till följd af såväl felaktig plan som elevernas svaga förkunskaper (för inträde voro inga bestämda kunskapsfordringar stadgade). Någon minimiålder för eleverna var ej heller föreskrifven. Man förbisåg den allmänna vetenskaplig-tekniska undervisningen, medan man bibragte eleverna dels lägre elementarskolekurser, dels insikter i rent praktiska yrkesdetaljer (färgningskonst, garfning, salmiak- och såpberedning m. m.). Ständiga slitningar egde rum mellan styrelsen och föreståndaren samt mellan denne och öfverlärarna, till följd af olika uppfattning af läroverkets ändamål. På grundvalen af en 1844 tillsatt kommittés förslag undergick anstalten 1846—48 en fullständig omorganisation. De nya stadgarna af 8 maj 1846 (jämte däri 1851 gjorda ändringar) bestämde, att Teknologiska institutet skulle vara "en undervisningsanstalt för sådana unge män, som egna sig åt något industriellt lefnadsyrke, för hvars rätta utöfning naturkännedom och i synnerhet kemisk- och mekanisk-tekniska kunskaper äro behöfliga". Det skulle tillika, liksom förut, "på vederbörande ämbetsverks begäran meddela yttranden i ämnen, som röra slöjderna, samt tillhandagå enskilda slöjdidkare med råd och upplysningar". Läroämnena blefvo ren matematik, teoretisk och tillämpad mekanik, praktisk geometri (landtmäteri och nivellering), ritning, beskrifvande geometri, allmän och tillämpad fysik, allmän kemi, kemisk teknologi, mekanisk teknologi, verkstadsarbete samt modellering i trä, lera, gips och vax. Handledningen i arkitektonisk och ornamentsritning samt modellering skulle dock tills vidare meddelas vid Akad. för de fria konsterna. Undervisningen vid institutet skulle bestå i fria föredrag af lärarna, repetitioner medelst till eleverna ställda frågor, elevernas eget utarbetande af meddelade utkast och program, öfningar i laboratorier, ritsalar och verkstäder. För att bli antagen till ord. elev fordrades af sökanden att ha fyllt 16 år samt att undergå en inträdesexamen, som omfattade pröfning för godkända insikter i studentexamens kunskapsmått af matematiska ämnen och franska eller tyska eller engelska. Man kunde alltså börja bygga undervisningen på vetenskaplig grund. Extra elever, hvilka kallades "åhörare", antogos utan pröfning. Kursen var två-årig, men utsträcktes 1851 till tre år; dock funnos ej flera än två årsafdelningar, emedan nya elever mottogos endast två år af tre. Styrelsen bestod af föreståndaren, utnämnd af K. M:t, och fyra af K. M:t utsedda sakkunniga män, bland dem en ordf. T. f. direktör för institutet var 1845—48 J. Åkerman (föreståndare för bergsskolan i Falun), hvarefter fysikern L. J. Wallmark beklädde samma plats till sin död (1855). Lärarnas antal ökades; de utgjordes af 3 professorer (i matematik och mekanik, mekanisk teknologi, allmän kemi och kemisk teknologi) och minst 3 andra lärare, förutom extra lärare och repetitörer. Dittills hade lärarna som korporation varit fullständigt uteslutna från inflytande på institutets angelägenheter. I 1846 års stadgar bestämdes, att föreståndaren skulle minst en gång i månaden sammankalla samtliga lärare till en "lärarkonklav" för att öfverlägga om allt, som rörde undervisningen, eleverna, samlingarna m. m. Lärarkonklaven hade dock ej beslutanderätt; denna låg fortfarande hos styrelsen och föreståndaren. Läroverkets utgiftsstat bestämdes till 21,000 rdr, hvarförutom 1,000 rdr utgingo till elevstipendier. Wallmarks efterträdare på öfverdirektörsposten blef 1856 K. Styffe. Landets ekonomiska uppblomstring under 1850-talet jämte anläggningen af järnvägar och telegraflinjer gjorde behofvet af ökad tillgång på tekniskt utbildade personer mycket kännbart, hvilket, till fullo insedt af regering och riksdag, 1858 föranledde årsanslagets höjande på en gång till 49,500 rdr, hvarjämte ett anslag af 420,000 rdr beviljades för anskaffning af ny lokal åt institutet och dennas inredning på tidsenligt sätt. Genom det ökade årsanslaget blef det möjligt att förstärka lärarkrafterna därhän, att en professur i allmän och tillämpad fysik samt en adjunktur i matematik och mekanik inrättades, äfvensom att undervisning i mineralogi och geognosi, allmän byggnadskonst samt väg- och vattenbyggnadskonst kunde införas. Genom nya stadgar, utfärdade 19 nov. 1858, skärptes ock inträdesfordringarna något i de humanistiska ämnena, och 
page_number=361, index= - Tekniska högskolan 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Tekniska högskolans äldre byggnad, vid Drottninggatan(arkitekt: F. V. Scholander). Det bortre, mindre huset uppfördessom lokal för Bergsskolan.</tr></table> årsafdelningarnas antal utsträcktes till tre. Institutets nya byggnad (fig. 1), uppförd vid Drottninggatan (95 A) efter ritningar af Scholander, var hösten 1868 färdig att tagas i besittning. 1864 delades professuren i matematik och mekanik i två, en för matematik och teoretisk mekanik samt en för tillämpad mekanik och maskinlära, i sammanhang hvarmed årsanslaget höjdes till 55,500 rdr. 1869 förenades med institutet den förut i Falun varande Bergsskolan, för hvilken en särskild byggnad (medelst statsanslag 106,000 rdr och bidrag från Järnkontoret, 16,000 rdr) uppfördes å läroverkets tomt, och höjdes årsanslaget till 75,000 rdr. Genom de på grund häraf 22 mars 1867 utfärdade nya stadgarna tillkommo som nya läroämnen husbyggnadskonst, metallurgi och hyttkonst, grufvetenskap och bergsmekanik, och lärarpersonalen ökades med en professor och en adjunkt i metallurgi och hyttkonst, en professor i grufvetenskap och en ny lärare i tillämpad mekanik. Institutet angafs i de nya stadgarna ha till ändamål att åt unga män, som vilja egna sig åt något praktiskt lefnadsyrke, meddela en därför erforderlig <i>vetenskaplig</i> bildning — en för institutets utveckling betydelsefull ändring från föregående stadganden. Brukssocieteten, som förbundit sig att bekosta bergsskoleelevernas praktiska öfningar, erhöll rätt att i läroverkets styrelse insätta två led. Genom de nya stadgarna bestämdes, att läroverket skulle omfatta 4 fackskolor, hvar och en med treårig lärokurs, nämligen en för maskinbyggnadskonst och mekanisk teknologi, en för kemisk teknologi, en för bergsvetenskap — med olika bildningslinjer för blifvande bergsmekaniker, hyttingenjörer och grufingenjörer — samt en för väg- och vattenbyggnadskonst, hvarjämte inträdesfordringarna ökades med kännedom i de första grunderna af fysik och kemi. I 1867 års stadgar intogos äfven bestämmelser rörande inrättande af ett lärarkollegium med beslutanderätt i vissa frågor, hvarigenom lärarna erhöllo delaktighet i ledningen af institutet. 1871 — sedan den förut vid artilleriläroverket å Marieberg meddelade undervisningen för civilingenjörer upphört — utvidgades undervisningen i väg- och vattenbyggnadskonst samt geodesi och topografi, i hvilka sistnämnda ämnen ock anställdes en särskild lärare. För dessa ändamål ökades anslaget med 2,500 rdr. Samtidigt infördes äfven specialelevinstitutionen. Anslaget till institutet ökades 1875 med ytterligare 6,500 för diverse utgifter och laboratorierna samt till stipendier, hvaremot det förut omnämnda, från Manufakturdiskonten utgående bidraget till stipendier (750 kr.) indrogs. Fr. o. m. 1876 förändrades adjunkturen i matematik och mekanik till professur i ren matematik med ett tillägg till den förra befattningens lön af 2,000 kr., så att läroverkets ord. aflönings- och utgiftsstat då uppgick till 86,000 kr. Därjämte förvandlades lärarbefattningen i tillämpad mekanik till en professur i maskinlära samt lärarbefattningen i väg- och vattenbyggnadskonst till en professur i samma ämne. Med anledning af betänkande från en utaf K. M:t 1872 tillsatt kommitté, med uppdrag att yttra sig öfver åtskilliga läroverks (Krigshögskolans, Skogsinstitutets, Farmaceutiska institutets och landtmäteriundervisningens) ifrågasatta sammanslagning med Teknologiska institutet och dettas ombildning till en teknisk högskola, erhöll läroverket 2 mars 1877 förnyade stadgar, samt en väsentligen förhöjd utgiftsstat, nämligen till 139,200 kr. Enligt dessa nya stadgar ändrades läroverkets namn till Tekniska högskolan. En ny fackskola, för arkitektur, med fyraårig lärokurs, inrättades, hvarjämte undervisningstiden i fackskolorna för maskinbyggnadskonst, bergsvetenskap samt väg- och vattenbyggnadskonst utsträcktes till 4 år (för de två förstnämnda med valfrihet för eleverna mellan tre- och fyraårig kurs). I sammanhang därmed upprättades 3 nya professurer, i allmän kemi, väg- och vattenbyggnadskonst samt arkitektur, och adjunkturerna förvandlades till lektorat, till hvilka lades ett nytt lektorat i elementarmekanik samt 7 extra lärarbefattningar. Som nya läroämnen tillkommo elementar-mekanik och beskrifvande maskinlära, läran om ångfartygs konstruktion, byggnadsstatik, arkitektur, byggnadskonstens historia, frihandsteckning, ornamentik, modellering samt nationalekonomi och näringslagstiftning. Inträdesfordringarna ändrades därhän, att för att utan särskild examen vinna inträde såsom ord. elev erfordrades mogenhetsexamen på reala linjen eller 
page_number=362, index= - Tekniska högskolan 
sådan på latinlinjen med kompletteringspröfning i matematik, fysik och kemi. Läroverket befriades från skyldigheten att afge svaromål å remisser i tekniska ärenden från ämbetsverk och enskilda, hvadan dylik utredningsskyldighet numera kvarstår endast beträffande sådana ärenden, öfver hvilka K. M:t begär högskolans yttrande. Handläggningen hos K. M:t af alla läroverket rörande frågor öfverflyttades 1877 från Civildepartementet till Ecklesiastikdepartementet. 1884 ökades undervisningsskyldigheten för professuren i allmän kemi till likställighet med högskolans öfriga professurer, och den extra lärarbefattningen i mineralogi och geologi förvandlades till lektorat, i sammanhang hvarmed årsanslaget ökades med 7,500 kr. — Med höstterminen 1885 förenades åter hos en person undervisningsskyldigheten i alla de till professuren i mekanisk teknologi hörande grenarna, hvilken undervisningsskyldighet alltsedan 1872 varit fördelad på två tillförordnade lärare. Hösten 1890 begärde och erhöll öfverdirektör Styffe afsked med pension från föreståndarbefattningen. Till hans efterträdare förordnades en af högskolans lärare, professorn G. R. Dahlander. Det växande elevantalet och den rastlöst sig utvecklande industriella verksamheten med sina alltjämt stegrade kraf på högre bildning hos teknikerna äfvensom fordran på nya tekniska bildningsgrenar gjorde sig alltmera gällande samt föranledde K. M:t att hösten 1890 ånyo tillsätta en kommitté för att afge betänkande och förslag ang. behofvet af och sättet för utvidgning och omorganisation af Tekniska högskolan. Denna kommitté aflämnade 15 dec. 1891 sitt förslag till läroverkets utvidgning och omorganisation, som dock förkastades af 1894 års riksdag, bl. a. på grund af de stora kostnader, som det skulle medföra. Men riksdagen antog redan 1892 ett förslag till provisorisk utvidgning, så att antalet elever i första årskursen skulle kunna ökas från 80 till 100, och detta förslag tillämpades 1892—97. Ett i enlighet med riksdagens önskan (af föreståndaren och fackskoleföreståndarna) utarbetadt nytt förenkladt förslag till definitiv omorganisation godkändes af K. M:t och riksdagen 1895 och tillämpades sedan början af s. å. I samband därmed vidtogos flera förändringar, af hvilka de viktigaste voro följande. Till väsentlig förbättring af undervisningen anordnades ett <i>mekaniskt laboratorium,</i> hvarjämte inrättades 1896 Tekniska högskolans materialprofningsanstalt, hvars förvaltning ledes af högskolans styrelse, men öfver hvars verksamhet anstaltens föreståndare har närmaste tillsynen och hvars ekonomi är skild från högskolans. Sedan riksdagen 1916 och 1917 beviljat medel för uppförande och utrustning af en Statens profningsanstalt till en beräknad kostnad af omkr. 1,8 mill. kr., kommer denna senare anstalt att öfvertaga den förras verksamhet, antagligen vid 1920 års ingång (se vidare Materialprofning, äfven i Suppl.). 1917 erhöll Tekniska högskolan egna studielaboratorier för undervisning i materialprofning. — Ny laboratoriebyggnad (till hvilken riksdagen 1895 anvisade 306,230 kr.) för kemiska, kemisk-tekniska, elektrokemiska och zymotekniska laborationer samt för de mineralogiska och geologiska samlingarna uppfördes och togs i bruk för undervisningen höstterminen 1899. — En särskild elektroteknisk fackskola inrättades, hvarjämte det gamla kemiska laboratoriet omändrades till fysiska och elektrotekniska laboratorier. Undervisningen utvidgades bl. a. med elektrokemi, zymoteknik och teknisk hygien. 1898 inrättades tre nya lektorat, nämligen i husbyggnadskonst, skeppsbyggnadskonst och allmän fysik. 1899 inrättades en extra lärarbefattning i läran om metallernas egenskaper. Fr. o. m. 1899 kunde en väl behöflig ökning af antalet inträdande i första årskursen ske, nämligen från 100 till 125. Dahlander lämnade föreståndarposten 1902 och efterträddes af professorn vid högskolan A. Lindstedt. Vid sekelskiftet började högskolans lokaler vid Drottninggatan att i allt högre grad visa sig otillräckliga för undervisningens bedrifvande. 1900—03 utarbetades tre olika förslag till på- och tillbyggnad af de dåv. husen å tomterna vid Drottninggatan. Några afsevärda utvecklingsmöjligheter inneburo dock ej dessa förslag; intet af dem kom <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Situationsplan af Tekniska högskolansnybyggnader på Norra Djurgården. <i>1.</i> Förgården.<i>2.</i> Stora gården. <i>3.</i> Tessinska gården.<i>4.</i> Laboratoriegården. <i>5.</i> Polhems gård.<i>6.</i> Berzelius' gård. <i>7.</i> Elektrotekniska institutionen.<i>8.</i> Fysiska institutionen. <i>9.</i> Afd. för bergsvetenskap.<i>10.</i> Afd. för arkitektur. <i>11.</i> Afd. för väg- och vattenbyggnad.<i>12.</i> Maskinlaboratorium. <i>13.</i> Mekaniska institutionen(afd. för maskinbyggnad och skeppsbyggen). <i>14.</i> Kemiska institutionen.<i>15.</i> 1:a och 2:a afd. <i>16.</i> Byggnad för betjäning.(De två norra gårdarna, Polhems och Berzelius', ännu ickekringbyggda eller ordnade: Polhemsgården afsedd att blianläggningens kärna, omgifven af hufvudbyggnadermed högtidshall, hufvudtrappa och sessionssalar.)</tr></table> 
page_number=363, index= - Tekniska högskolan 
<i>Fig. 3. Parti af Stora gården, norra och östra sidorna, i Tekniska högskolans nybyggnader på Norra Djurgården. (Arkitekt: E. Lallerstedt.) Närmast t. h. Fysiska institutionen, i bakgrunden Afd. för väg- och vattenbyggnad, därofvan Observatorietornet.</i> 
heller till utförande. Byggnadsfrågan blef därefter hvilande till 1906. En då af K. M:t tillsatt kommitté med uppdrag att afge utlåtande och förslag, huru den högre tekniska undervisningen i riket lämpligen borde ordnas, afgaf 1908 sitt förslag, som innefattade en genomgripande omorganisation och en fullständig nybyggnad (med en beräknad kostnad af 9,3 mill. kr.) på ny tomt. På grund af detta förslag framlade K. M:t 1909 frågan inför riksdagen, som emellertid endast i fråga om lönereglering för professorerna samt vissa andra förändringar i högskolans stat vann riksdagens godkännande. Den del af framställningen, som afsåg förändringar i den egentliga organisationen samt uppförande af nybyggnader, blef af riksdagen afslagen, på grund af att riksdagen ej fann tillräcklig tid att egna frågans pröfning i då afsedda delar. Sedan kommitténs förslag i vissa afseenden undergått ytterligare granskning från sakkunnigt håll, aflät K. M:t förnyad proposition i ärendet till 1911 års riksdag. De beslut, som då fattades af riksdagen, voro i hufvudsak följande. För en första utbyggnad af nya lokaler med utrustning och inredning m. m. — nämligen byggnad för fysik och elektroteknik, maskinlaboratorium, byggnad för bergsvetenskap, byggnad för centraluppvärmning m. m. (laboratorierna beräknade för årskurser om 300 studerande) äfvensom så stor byggnad, som erfordrades för att inrymma hör- och ritsalar för tredje och fjärde årskurserna af samtliga fackskolor utom den kemiska, beräknad för årskursen om 150 studerande och så planerad, att den kunde både användas vid ett längre provisorium för detta elevantal och utan svårighet utvidgas för ett större sådant antal — beviljade riksdagen 4,619,000 kr. 1912—18 ha i samband med omorganisationen i fråga om lärarbefattningar vidtagits betydande förändringar, bland hvilka de viktigaste äro: förvandling af lektoraten i beskrifvande geometri och ritkonst, geodesi och topografi, elementarmekanik och beskrifvande maskinlära, skeppsbyggnadskonst, fysik samt metallurgi och hyttkonst till professurer i beskrifvande geometri, geodesi, maskinlära, skeppsbyggnadslära, fysik samt bergskemi och metallurgi; förändring af lektoratet i konstruktion af enkla maskindelar till professur i läran om maskinelement; inrättandet af nya professurer i matematik och mekanik, bergsmekanik (detta läroämne förut sammanfördt med läran om vattenmotorer), husbyggnadslära, byggnadsstatik, byggnadsteknik (hvarvid lektorat i husbyggnadskonst samt i allmän byggnadslära och byggnadsstatik och en speciallärarbefattning i byggnadsteknik upphörde), organisk och analytisk kemi, oorganisk och elektrokemi (hvarmed ett lektorat i elektrokemi utgick); förändring af professurer i elektroteknik och teoretisk elektroteknik till professurer i elektrisk anläggningsteknik, teoretisk elektroteknik samt elektromaskinlära; inrättandet af nya professurer i järnbyggnadslära och läran om förbränningsmotorer; uppdelning af professuren i bergsmekanik i professurer i "allmän bergsmekanik och grufmekanik" och "hyttmekanik samt järnets bearbetning och behandling". Omorganisationen af undervisningen började tillämpas 1912. 10 juni 1912 utfärdade K. M:t de ändringar i och tillägg till stadgarna, som blefvo en nödvändig följd af omorganisationen. Dessa stadgar gälla ännu (1918). Omorganisationen innebar i hufvudsak följande. För utbildning af skeppsbyggare, som förut egt rum i en underafdelning till fackskolan för maskinbyggnadskonst och mekanisk teknologi, upprättades en särskild fackskola. Samtliga fackskolor inrättades för obligatoriskt fyraåriga kurser utom fackskolan för kemisk teknologi, där lärokursen tills vidare var treårig med en frivillig fjärde årskurs, ökad specialisering af undervisningen infördes. Läroämnenas antal ökades, särskildt därigenom, att ett 
page_number=364, index= - Tekniska högskolan 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4 Diagram öfver antal inträdessökande ochnyantagna elever vid Tekniska högskolan.</tr></table> 
flertal s. k. speciallärarbefattningar inrättades, hvarvid benämningen extra lärare upphörde. Antalet nyinträdande elever i första årskursen höjdes (1916) till 150. 17 dec. 1915 utfärdade K. M:t bestämmelser ang. tentamina och examina vid högskolan. Enligt dessa bestämmelser kunna numera vid högskolan afläggas civilingenjörs-, bergsingenjörs- och arkitektexamen. Därigenom erhölls skydd för civilingenjörs-, bergsingenjörs- och arkitekttitlarna. Högskolans nya lokaler äro belägna på Norra Djurgården, n. om Valhallavägen. Den första utbyggnaden af dem, hvartill grundstenen lades 20 maj 1914, uppfördes efter ritningar af professor E. Lallerstedt och invigdes 19 okt. 1917 samt togs omedelbart i bruk. Därmed afhjälptes den ditintills ytterst kännbara bristen af moderna laboratorier för de flesta af högskolans afdelningar. Fig. 2 visar situationsplan af första (och tillämnade andra) utbyggnaden, fig. 3 en gårdsinteriör från nybyggnaderna. Från och med nämnda termin är högskolan sålunda förlagd till två olika platser, i det att första och andra årskurserna samt hela kemiska fackskolan äro kvar i lokalerna vid Drottninggatan. Denna förläggning på två olika platser är afsedd att vara endast ett provisorium. Ett första steg i riktning mot att befria högskolan därifrån togs af 1916 års riksdag, som beviljade 1,128,000 kr. till nybyggnad för den kemiska fackskolan, i samband hvarmed bestämdes, att äfven denna skulle ha obligatoriskt fyraårig lärokurs. Lindstedt beklädde högskolans rektorsämbete till 1909, då han erhöll begärdt entledigande, hvarpå professorn vid högskolan K. J. Magnell förordnades till rektor. 
Elevantalet vid läroverket har mycket växlat. 1848—58 var medeltalet 73,1 (minst 30 höstterminen 1848 och högst 115 h. t. 1857), 1858—69 114,7 (minst 93 h. t. 1858, högst 137 h. t. 1866), 1869—77 193,4 (minst 113 vårterminen 1870, högst 282 v. t. 1876), 1877—91 213,5 (minst 153 v. t. 1883, högst 255 h. t. 1889 och 1890), 1892—98 318,8 (minst 264 v. t. 1892, högst 363 h. t. 1898) samt åren 1899—1915 452,1 (minst 352 v. t. 1899, högst 514 h. t. 1912). Ända t. o. m. 1896 var högskolan i stånd att mottaga alla eller åtminstone de allra flesta kompetenta inträdessökande. Fr. o. m 1897 har högskolan, såsom framgår af fig. 4, hvarje år måst vägra ett stort antal kompetenta sökande inträde (hösten 1917 ej mindre än 183). Litt.: P. Henriques, "Skildringar ur Kungl. Tekniska högskolans historia" I (1917), och "Skrifter, utgifna med anledning af inflyttningen i de år 1917 färdiga nybyggnaderna. Historik och beskrifning rörande nybyggnaderna jämte afhandlingar och uppsatser af högskolans lärare" (1918). W. D—n 
page_number=365, index= - Tekniska högskolan i Finland  - Tekniska högskolans materialprofningsanstalt  - Tekniska högskolans studentkår  - Tekniska läroanstalter  - Tekniska läroverk 
<b>Tekniska högskolan i Finland.</b> Den i Helsingfors på 1840-talet inrättade tekniska realskolan med svenskt undervisningsspråk ombildades på 1860-talet småningom, genom att lärarnas antal ökades och kurserna utvidgades, till ett fackläroverk, motsvarande de polytekniska instituten i utlandet, samt fick 1872 namnet Polyteknisk skola, hvilket 1879, sedan en särskild byggnad för anstalten blifvit uppförd, utbyttes mot benämningen Polytekniska institutet i Finland. 1908 beslöts omorganisation af institutet till en modern teknisk högskola, i samband hvarmed dess benämning ändrades till Tekniska högskolan i Finland. I läroverket ingå 5 fackafdelningar: arkitekturafd.; ingenjörafd. med studieriktningar för väg- och vattenbyggnad samt för landtbruksteknik; maskiningenjörafd. med studieriktningar för maskinbyggnad, elektroteknik och fabriksindustri; kemisk afd. samt landtmäteriafd. Undervisningen handhas (1918) af 20 professorer, 4 lektorer, 6 e. o. lektorer, 19 extra lärare och 8 assistenter. Läroåret 1916—17 var antalet studerande 596, hvaraf 573 manliga och 23 kvinnliga (af de sistnämnda studerade 22 å arkitekturafd. och 1 å kemiska afd.). Före 1908 skedde undervisningen kurs- eller klassvis. Med omorganisationen infördes friare studier, för hvilkas bedrifvande dock finnas upprättade normalstudieplaner, utgående från en normalstudietid af fyra år för diplomexamen, med undantag af examen inom landtmäteriafd., för hvilken normalstudietiden är tre år. Följande diplomexamina anställas: inom arkitekturafd. arkitektexamen; inom ingenjörafd., maskiningenjörafd. och kemiska afd. ingenjörexamen; inom landtmäteriafd. landtmätarexamen. Hvarje examen omfattar vissa bestämda läroämnen samt utförande af ett diplomarbete. Därjämte kan vid högskolan afläggas examen för doktorsgrad. Vid högskolan finnes en materialprofningsanstalt (inrättad 1890), med hvilken 1908 landets officiella pappersprofningsanstalt förenades. Anstalten, som utför undersökningar för myndigheters och enskildas räkning samt i vetenskapligt syfte och därjämte betjänar undervisningen vid högskolan, har sektioner för undersökning af metaller, byggnadsmaterialier samt papper- och fiberämnen. Högskolan lyder under senatens ekonomidepartement och dess handels- och industriexpedition. W. D—n. 
<b>Tekniska högskolans materialprofningsanstalt.</b> Se Materialprofning (äfven i Suppl.) och Tekniska högskolan. 
<b>Tekniska högskolans studentkår.</b> Se Stockholms förenade studentkårer. 
<b>Tekniska läroanstalter.</b> Se Tekniska läroverk. 
<b>Tekniska läroverk.</b> I Sverige äro den tekniska undervisningens kraf tillgodosedda genom flera högre och lägre läroverk. Främst står Tekniska högskolan (se d. o.). En plats för sig intar Tekniska skolan (se d. o.) i Stockholm. I ingenjörsutbildningens tjänst verka Chalmers' tekniska institut i Göteborg (till 1883 kalladt "Chalmersska slöjdskolan", se d. o.) och rikets 5 tekniska elementarskolor: i Malmö (inrättad 1853), Norrköping, Örebro och Borås (inrättade 1856) samt Härnösand (inrättad 1901). För de fyra förstnämnda utfärdades gemensamma stadgar 1877. Senare stadgar äro utfärdade 1886 och 1905. Dessa elementarskolor ha till uppgift att meddela elementära tekniska kunskaper åt ynglingar, som vilja utbilda sig för industriell verksamhet. Ämnena äro matematik, mekanik, fysik, kemi, kemiska laborationer, kemisk teknologi, mineralogi och geognosi, maskinlära med ritning, mekanisk teknologi, svenska språket, främmande lefvande språk (valfritt), bokföring med handelslära, beskrifvande geometri, praktisk geometri, linear- och krokiritning, byggnadskonst, frihandsteckning, modellering och verkstadsarbete. Kursen är treårig. Under 2:a läroårets vårtermin och hela 3:e läroåret äro lärjungarna grupperade i tre afdelningar: en för de mekanisk-tekniska yrkena, en för de byggnadstekniska och en för de kemisk-tekniska. Extra lärjungar emottagas i enstaka ämnen. Undervisningen skötes af 4 lektorer, bland hvilka en tillika är rektor och föreståndare, samt en verkmästare och nödigt antal extra lärare. Styrelsen utgöres af föreståndaren, en ordf. och en led., utsedda af K. M:t, samt två af stadsfullmäktige utsedda led., hvarjämte landshöfdingen i länet är själfskrifven led. och ordf. vid de sammanträden, då han är närvarande. Det ord. statsanslaget till hvart och ett af dessa läroverk är 26,600 kr. årligen, hvartill emellertid komma afsevärda extra statsanslag. Läroverksbyggnaderna bekostas och underhållas af resp. kommuner. Lärjungeantalet var läroåret 1917—18 i Malmö 176, i Örebro 226, i Borås 74, i Norrköping 68 och i Härnösand 59. — Tekniska skolan i Eskilstuna är delad i 2 afdelningar. Den äldre af dessa, Söndags- och aftonskolan (inrättad 1858), består af en lägre och en högre kurs, båda 2-åriga. I den lägre kursen, afsedd att bibringa mera allmänna kunskaper, undervisas i matematik, svenska språket, tyska och engelska språken, linearritning, frihandsteckning, välskrifning, textning och bokföring. I den högre kursen, som bibringar en mera speciell teknisk utbildning, meddelas undervisning i matematik, allmän mekanik, fysik med elektroteknik, kemi med laborationer, maskinlära och maskinritning, beskrifvande geometri och linearritning, mekanisk teknologi samt tyska och engelska språken. Samtliga ämnen äro valfria. Söndags- och aftonskolan uppbär i årligt anslag 10,000 kr. från staten och 2,000 kr. från Eskilstuna stad. Den andra afdelningen, Fackskolan för finare smides- och metallindustri, förskrifver sig från 1886 och är 3-årig. Undervisningsämnen äro frihandsteckning, modellering, stillära, smidning, filning och svarfning, metallgjutning, ciselering, drifning, etsning, galvanisering, gravering och träskärning. Den uppbär ett årligt anslag af 4,000 kr. från staten och 1,500 kr. från Eskilstuna stad. Direktionen för Tekniska skolan i Eskilstuna utgöres af skolans rektor, en ordf. och en led., utsedda af K. M:t, samt 2 af stadsfullmäktige utsedda led. — Såväl afton- som dagundervisning meddelas i den privata, af staten samt staden Göteborg understödda Slöjdföreningens i Göteborg skola, som omfattar följande hufvudafdelningar: A) <i>Dagskolor:</i> I. <i>Konstyrkesskolor,</i> en högre och en lägre, afsedda för dem, som ämna utbilda sig för olika fack inom konstslöjden. 
page_number=366, index= - Tekniska läroverk 
1) Högre konstyrkesskolan med afdelningar för dekorativ skulptur, möbelsnickeri, konstsmide och emaljering, textil konst, dekorativ målning, grafisk konst; 2) Lägre konstyrkesskolan med mönsterritnings- och väfkurs. II. <i>Skolan för landtmaskinister</i> meddelar sådana tekniska kunskaper, som äro erforderliga för skötsel af stationära kraftanläggningar, såsom ångmaskiner, elektriska anläggningar m. m. B) <i>Aftonskolor</i> afsedda företrädesvis för dem, som inträdt i yrken. 1) Fackskolan för bokindustri, 2) Aftonskolans konstyrkesafdelning, 3) Mekaniska och byggnadsafdelningen, 4) Aftonskolans förberedande afdelning. Arbetsåret varar 15 sept.—30 april. Skolans samtliga läroämnen äro: frihandsteckning, figurteckning, fackteckning och komposition för olika konstgrenar, perspektivritning, dekorativ målning, stillära, ornamentslära, modellering, figurmodellering, träskärning, konstsmide, emaljering, väfning, svenska språket, välskrifning, bokföring, aritmetik, algebra, geometri, fysik, kemi, mekanik, maskinlära, maskinritning, elektroteknik, sättning, tryckning, litografi, litografiskt tryck, bokbinderi, geometrisk konstruktionsritning, mekanisk fackritning, krokiritning, byggnadslära, byggnadsfackritning, yrkesmålning, mönsterritning, konstsöm, keramik, läderornering, skeppsbyggen. Skolans bibliotek innehåller omkr. 4,100 bd och omkr. 16,700 planscher. Skolan styres af Slöjdföreningens i Göteborg styrelse, hade 1917 34 ord., 8 extra lärare och lärarinnor samt 859 lärjungar, hvaraf 650 manliga och 209 kvinnliga. Inkomsten 1917 utgjorde omkr. 145,900 kr., hvaraf 98,415 kr. anslag från Göteborgs stad och 30,000 kr. statsanslag. — Tekniska skolan i Västerås, som är understödd af staten, landstinget och Västerås stad, omfattar följande hufvudafdelningar: A) <i>Dagskolor:</i> 1) Elektrotekniska fackskolan för elever med två års yrkespraktik, tvåårig kurs. 2) Yrkesskolor för elektrotekniker, mekaniker, byggnadsarbetare m. fl. Kursen pågår 30 veckor. Tre års praktik fordras. 3) Tre-månaderskurser för inträdessökande i fackskolan. 4) Centralslöjdskolan för Västmanlands län med undervisning i träslöjd, väfning, växtfärgning och andra hemslöjdsgrenar. 5) Lärlingsskola för flera yrken med undervisning en hel eller två halfva dagar i veckan. 6) Kvinnliga dagelevskolan, som närmast är en förberedande handelslärlingsskola. B) <i>Söndags- och aftonskolor:</i> 1) Lärlingsskolor för i staden företrädda yrken. 2) Yrkesskolor för elektrotekniker, mekaniker och metallarbetare m. fl. 3) Fackskolans aftonklasser. 4) Fristående ämneskurser. C) <i>Västmanlands läns hemslöjdsmagasin,</i> grundlagdt af Hushållningssällskapet. Skolans samtliga läroämnen äro: linearritning, krokiritning, skugglära, perspektivlära, möbelritning, byggnadslära med ritning, materiallära, byggnadsstatistik med ritning, maskinritning, maskinlära, material- och verktygslära, frihandsteckning, perspektivteckning, figur- och modellteckning, akvarell-, olje- och pastellmålning, ornament- och figurmodellering, konstindustriell fackteckning, mönsterritning, matematik, geometri, utstakning och afvägning, mekanik, fysik, kemi, elektroteknik med monterings-, laborations- och konstruktionsöfningar, projektionsritning med projektionslära, svenska språket, välskrifning, rundskrift, textning, stenografi, bokföring och handelslära, yrkesekonomi, samhällslära och näringsgeografi, modellarbete och arbetsmaskiner, författningskunskap, hygien, tyska och engelska. Skolan har laboratorier och verkstäder, bibliotek och modellsamlingar. Styrelsen består af 5 personer; lärarna voro 25 under läroåret 1917—18, eleverna 424, statens anslag 5,500 kr., landstingets 4,000 kr. och Västerås stads 10,000 kr. — Vid bergsskolorna i <i>Filipstad</i> och <i>Falun</i> meddelas elementära, såväl praktiska som teoretiska kunskaper åt ynglingar, som vilja egna sig åt järnhandteringen (se Bergsskola). — Väfskolan i Borås utbildar manliga lärjungar till verkmästare, mönstertecknare och fabrikanter inom väfnadsindustrien och meddelar undervisning åt kvinnliga lärjungar i konstväfnad och textil hemindustri. Väfskolan lyder under styrelsen för tekniska elementarskolan i Borås. Om John Lennings väfskola i Norrköping se Lenning. — Maskinister utbildas vid landets navigationsskolor (se Navigationsskola). — Af staten understödda (med sammanlagdt 140,000 kr. årligen) äro äfven de lägre tekniska yrkesskolor (före 1877 benämnda "Tekniska söndags- och aftonskolor"), som upprättats af de större stadskommunerna och förnämligast afse att meddela lärlingar i handtverk och industri undervisning i de läroämnen, som äro erforderliga för en på insikt grundad yrkesutöfning. Skolorna ha ej gemensamma föreskrifter att följa. Läroämnena äro både till arten och omfattningen mycket växlande inom de olika yrkesskolorna. Nästan alla uppta läroämnena svenska språket, välskrifning, bokföring, frihandsteckning, geometrisk konstruktions- och linearritning samt matematik (mest aritmetik). Näst dessa ämnen komma fackteckning (maskin-, byggnads-, möbel-, konstindustrien fack- och mönsterritning), målning, modellering, textning, tyska, engelska, fysik och elektroteknik m. fl. De statsunderstödda lägre tekniska yrkesskolorna äro 79 till antalet och hade 1917 omkr. 9,000 lärjungar. Det öfvervägande antalet skolor upptar äfven kvinnliga lärjungar. Den största af yrkesskolorna är den i Malmö, med 33 lärare och 458 lärjungar (1917). Förutom de ofvannämnda läroanstalterna finnes en del privata tekniska skolor, som ej åtnjuta statsanslag. - Den lägre tekniska undervisningen i Sverige är f. n. (1918) föremål för genomgripande omorganisation. 
De nuv. tekniska elementarskolorna komma enligt omorganisationsplanen att förändras till eller ersättas med <i>tekniska fackskolor</i> och <i>tekniska gymnasier.</i> De tekniska fackskolorna komma att få till uppgift att meddela teknisk specialbildning inom de olika hufvudgrenar af industrien, som äro af särskildt stor betydelse för vårt land; de tekniska gymnasierna däremot komma att meddela en mera allmänt lagd teknisk utbildning, lämplig för vissa grupper af fabrikstjänstemän och affärsmän äfvensom för sådana personer, som ha åt sig uppdragen ledningen af mindre industriella företag med föga specialiserad verksamhet. 1918 har beslut fattats om inrättandet af en elektroteknisk fackskola i Västerås och en maskinfackskola i Malmö, båda afsedda att träda i verksamhet 1919. Likaledes är beslutad omorganisation af tekniska 
page_number=367, index= - Tekniska läroverk 
elementarskolan i Örebro till ett tekniskt gymnasium och tekniska elementarskolans i Malmö ersättande med förutnämnd maskinfackskola och ett tekniskt gymnasium. Dessa fackskolor och gymnasier äro afsedda att ledas af lokala styrelser, med ledamöter utsedda, ena hälften, däribland ordf., af K. M:t och andra hälften af stadsfullmäktige. De nuv. lägre tekniska yrkesskolorna komma enligt omorganisationsplanen att aflösas af nya skolformer, nämligen <i>lärlingsskolor</i> och <i>yrkesskolor.</i> Lärlingsskolornas ändamål skall vara att bereda minderåriga, som genomgått den, likaledes 1918 beslutade obligatoriska fortsättningsskolan tillfälle att, samtidigt med inhämtandet af den praktiska yrkesfärdigheten genom arbete i handtverkets, industriens, handelns eller det husliga arbetets tjänst, förvärfva de för ett framgångsrikt arbete inom de olika arbetsområdena nödvändiga teoretiska färdigheter, som det praktiska arbetet utanför skolan icke kan åstadkomma. Undervisningen i lärlingsskola skall ordnas på två årskurser, hvardera omfattande ett läsår å 8—9 månader. Undervisningen skall pågå minst 6 och i medeltal högst 12 timmar i veckan. Lärlingsskolan skall så långt som möjligt uppdelas i skilda afdelningar, afpassade efter de olika yrkena. Lärlingsskolor beräknas komma att träda i verksamhet 1921. De skola vara kommunala inrättningar. Kommun skall kunna besluta lärlingsskolplikt för minderåriga, som äro under 18 år. <i>Yrkesskolorna</i> skola ha till ändamål att meddela i handtverk, industri, handel och husligt arbete anställda arbetare med god praktisk yrkeserfarenhet en på lärlingsskolans kunskapsmått byggd fortsatt undervisning af teknisk, yrkesekonomisk och medborgerlig art, afsedd i allmänhet att höja deras arbets-och förvärfsförmåga och att ge dem nödiga förutsättningar för mera ansvarsfulla befattningar inom industrien, såsom förmans- och därmed jämförliga förtroendeposter, eller för en mera oberoende ställning som själfständiga utöfvare af ett yrke. I motsats till lärlingsskolorna komma yrkesskolorna att vara fullt frivilliga. Undervisningen är afsedd att meddelas i form af yrkes-, ämnes- eller mästarkurser. Yrkeskurserna komma att arbeta efter fasta läroplaner, afpassade efter vissa yrken; i ämneskurserna meddelas undervisning i fristående läroämnen, bland hvilka lärjungarna ega rätt att utvälja dem, som motsvara hvars och ens behof; i mästarkurserna lämnas undervisning af yrkesekonomisk eller yrkesteknisk art, afsedd för dem, som ämna etablera sig som själfständiga utöfvare af yrket. Yrkesskolorna beräknas kunna träda i verksamhet 1923. Den centrala ledningen af yrkesundervisningen och den nuv. Folkskolöfverstyrelsen komma att fr. o. m. 1919 sammanföras till en gemensam Skolöfverstyrelse. 
I <i>Norge</i> meddelas högre teknisk undervisning vid Norges tekniske höiskole i Trondhjem, som trädde i verksamhet 1910. Lärokurserna äro fyraåriga. Den har afdelningar för arkitektur, bergsvetenskap, väg- och vattenbyggnad ("bygningsingeniörfag"), elektroteknik, kemi samt maskinbyggnad och skeppsbyggen. Den var urspr. planerad för 200 studerande, utvidgades 1913—15, så att den kunde ge plats åt 400, men har nu (1918) omkr. 700 studerande. Ytterligare utvidgning planeras. De förutvarande tre- och fyraåriga tekniska skolorna i Kristiania, Bergen och Trondhjem blefvo vid högskolans inrättande förändrade till tvååriga "tekniske mellemskoler". Till dessa kan man räkna äfven Skiensfjordens mekaniske fagskole i Porsgrund, Hortens tekniske skole (som, upprättad 1855, är Norges äldsta tekniska skola) samt tekniska skolan i Karl Johans værn. F. ö. finnas (1918) 47 tekniska aftonskolor (motsvarande våra lägre tekniska yrkesskolor) och tekniska dagskolor i Kristiania och Stavanger. I Bergen finnes en tvåårig fackskola för trä- och metallindustri samt en aftonskola för konsthandtverk. Haandverks- og kunstindustriskolen i Kristiania har följande afdelningar: aftonskola, handtverksskola (dagskola), konstindustriskola (dagskola) och kurs för utbildning af lärare i teckning. — I <i>Danmark</i> märkes främst Polyteknisk læreanstalt (se d. o.) i Köpenhamn. I samma stad finnas därjämte: Det tekniske selskabs skole (inrättad 1876 genom sammanslagning af fyra äldre anstalter) med såväl aftonundervisning för lärlingar som ock dagundervisning för byggnads-, maskin- och elektrotekniker (den motsvarar ungefär Tekniska skolan i Stockholm), Örlogsværftets ingeniörelevskole utbildar mariningenjörer; Köpenhamns maskinistskole förbereder till maskinistexamen; Fagskolen for haandværkere og mindre industridrivende (Teknologisk institut) är afsedd att hjälpa egna mästare och gesäller att följa industriens framsteg. I alla landets städer och på många ställen på landsbygden finnas tekniska skolor med aftonundervisning (för lärlingar). I de större städerna (Aarhus, Aalborg, Randers, Odense, Helsingör) finnas tekniska mellanskolor med dagundervisning. Totala antalet statsunderstödda lägre tekniska läroanstalter utgjorde 1917 ej mindre än 197. — I <i>Finland</i> står Tekniska högskolan i Finland främst (se denna). 1847 inrättades tekniska realskolor i Helsingfors, Åbo och Vasa. 1885 fingo de den nya benämningen <i>Industriskolor,</i> och samtidigt förordnades om inrättandet af ytterligare 3 sådana, i Kuopio, Tammerfors och Viborg. 1897 tillkom industriskola i Uleåborg och 1901 i Björneborg, den senare privat. Industriskolorna utbilda industriella arbetsledare och verkmästare samt maskinister. Kursen år tvåårig. 1911 inrättades i Tammerfors en statens tekniska mellanskola (finskspråkig), och 1916 tillkom på privat väg en dylik läroanstalt i Helsingfors, Tekniska läroverket (svenskspråkigt). Dessutom finnas i de allra flesta af Finlands städer högre och lägre <i>handtverksskolor,</i> som började inrättas 1858 och till 1885 kallades söndags- (och afton-)skolor. De motsvara närmast våra lägre tekniska yrkesskolor. Slutligen finnas öfver hundra <i>slöjdskolor,</i> som tjäna att befordra utvecklingen af hushålls- och handelshemslöjden i landet. De äro dels fasta, dels ambulatoriska. Det tekniska undervisningsväsendet står under öfverinseende af Industristyrelsen. — <i>Tyskland</i> tillgodoser bäst den tekniska undervisningens kraf. Tekniska högskolor (<i>technische hochschulen</i>), 12 till antalet, utgöra det högsta stadiet af de tekniska undervisningsanstalterna. Enhetlig organisation af den tekniska undervisningen i de olika förbundsstaterna finnes icke. I stort sedt kunna dock de lägre tekniska läroanstalterna hänföras till tre 
page_number=368, index= - Tekniska läroverk  - Tekniska motorer  - Tekniska museer 
grupper, nämligen: högre fackskolor (<i>technische mittelschulen</i>), som utbilda tjänstemän för medelhöga tjänster inom stats- och kommunalförvaltningarna samt arbetsledare och konstruktionsbiträden (kurserna äro 2- och 3-åriga); lägre fackskolor, ofta kallade <i>werkmeisterschulen,</i> utbilda de lägre graderna af arbetsledare; <i>gewerbliche fortbildungsschulen,</i> hvilka meddela lärlingar och gesäller sådana kunskaper och färdigheter, som äro nödvändiga för framgångsrik yrkesutöfning. I Preussen finnas öfver 60 högre fackskolor (motsvarande våra Tekniska elementarskolor) och omkr. 1,800 industriella fortsättningsskolor. Sachsen har ett i hög grad utveckladt system af tekniska läroanstalter, hvaribland de s. k. <i>Technische staatslehranstalten</i> i Chemnitz, inrättade 1836, utgöra en af Tysklands äldsta tekniska läroanstalter och åtnjuta sedan länge stort anseende. Technikum Mittweida är en af Tysklands största läroanstalter. — <i>Österrike</i> har en berömd <i>Technische hochschule</i> (se Wien). — <i>Schweiz</i> likaså har sin <i>Eidgenössische technische hochschule</i> (se Zürich). — <i>Frankrike</i> kan betecknas som föregångslandet på den tekniska undervisningens område så till vida, att tekniska läroanstalter där inrättades tidigare än i andra länder. Redan under 1700-talet grundlades framstående specialskolor, såsom <i>École nationale des ponts et chaussées</i> (1747) och <i>École nationale supérieure des mines</i> (1778). 1794 inrättades <i>École polytechnique</i> (se Polytekniska skolor), den första polytekniska läroanstalten i Europa. Vid slutet af 1700-talet inrättades <i>Conservatoire national des arts et métiers</i> (se d. o.). 1829 inrättades <i>École centrale des arts et manufactures,</i> som utbildar ingenjörer för olika områden. Den lägre tekniska undervisningen ombesörjes af de s. k. <i>écoles nationales d'arts et métiers</i> (i Aix, Angers, Châlons, Lille och Cluny), som utbilda verkstadschefer och industriidkare; <i>écoles nationales professionnelles,</i> som utbilda kunniga yrkesarbetare till verkmästare; <i>écoles pratiques d'industrie et de commerce</i> ha till ändamål att förbereda lärlingsutbildningen. — I <i>England</i> har under 1880-talet mycket uträttats för den högre och lägre tekniska undervisningen. Högsta ledningen af undervisningsväsendet utöfvas af Board of education (se Board). City and guilds of London institute, bildadt 1878, har verksamt främjat den tekniska undervisningen, bl. a. genom att inrätta tekniska läroverk. De tekniska läroanstalterna indelas i <i>technical institutions</i> och <i>day technical classes,</i> hvilka räknas till den högre tekniska undervisningen, <i>schools of art</i> och <i>art classes,</i> som meddela undervisning i konstindustriella läroämnen, och <i>other schools and classes for further education,</i> hvilka kunna anses som tekniska och kommersiella aftonskolor. Anmärkningsvärdt är, att undervisningen i de tekniska skolorna i stor utsträckning meddelas genom experiment och laboratorieöfningar. Den 1889 antagna lagen Technical instruction act anses ha verkat mycket främjande på sitt område. — I <i>Belgien</i> meddelas högre teknisk undervisning inom särskilda afdelningar vid universiteten och vid en del specialskolor (<i>écoles supérieures spéciales</i>). De tekniska skolorna ha till hufvudsaklig uppgift att utbilda skickliga yrkesarbetare och förmän (motsvara de industriella fortsättningsskolorna och lägre fackskolorna i Tyskland). Därjämte finnes ett rätt stort antal lärverkstäder (<i>ateliers d'apprentisage</i>) för allsidig yrkesutbildning. — <i>I Nord-Amerikas förenta stater</i> kunna de läroanstalter, som meddela ingenjörsutbildning, indelas i två hufvudgrupper, nämligen dels sådana, vid hvilka den tekniska undervisningen utgör blott en del af den totala undervisningen, förande någon af beteckningarna university eller college, dels sådana läroanstalter, som hufvudsakligen meddela teknisk undervisning och hvilkas benämning motsvarar resp. läroanstalts ändamål. Främst bland de högre tekniska läroanstalterna står <i>Massachusetts institute of technology</i> i Boston, inrättadt 1861. Den största tekniska läroanstalten i förening med ett universitet finnes vid Cornell university i Ithaca. Framstående läroanstalter, som meddela teknisk undervisning, äro dessutom <i>Armour institute of technology</i> i Chicago, <i>Columbia university</i> i New York, <i>Carnegie institute of technology</i> i Pittsburgh, <i>Stevens institute of technology</i> i Hoboken, <i>University of Minnesota</i> i Minneapolis, m. fl. En särställning intar ingenjörskolan i Westpoint för utbildning af ingenjörsofficerare. Det lägre tekniska undervisningsväsendet är ej särdeles utveckladt. Det finnes <i>technical schools</i> för hufvudsakligen teoretisk teknisk undervisning, <i>trades schools</i> afseende den handtverksmässiga delen af de olika yrkena. Laboratorieundervisningen har nått en storartad utveckling. W. D—n. 
<b>Tekniska motorer,</b> <i>mek.</i> Se Motor, sp. 1225. 
<b>Tekniska museer.</b> 1914 funnos 91 tekniska högskolor i hela världen och vid hvar och en af dem samlingar af teknisk och industriell karaktär. Därjämte innehöll ett stort antal museer, i synnerhet i Europa och Amerika, afdelningar för teknik o. d. — Af själfständiga tekniska museer, som finnas endast till ett fåtal, torde de första ha uppstått i de engelska länderna, såsom <i>The science museum</i> i London, troligen, näst Münchens, det förnämsta af alla, <i>Industrial and technological museum</i> i Melbourne (1870) och <i>Technological museum</i> i Sydney (1893). Den moderna tekniska museitanken har emellertid utvecklats i Tyskland och därifrån spridt sig till Österrike-Ungern. Främst står <i>Deutsches museum</i> (1903) i München (se d. o., sp. 39), som finansieras genom en förening af omkr. 5,000 medlemmar med en årsbudget på omkr. 700,000 mark och i anslutning till samlingarna af modeller har omkr. 40,000 böcker och 15,000 ritningar m. m. Vidare märkes <i>Städtisches museum für handel und industrie</i> (1909) i Köln, som hufvudsakligen inriktar sig på nutidsproduktionens belysning. Af mindre omfattning äro <i>Technologisches museum</i> och <i>Museum für industrielles zeichnen</i> (bägge i Mülhausen, Elsass). Öfriga tekniska museer i Tyskland egna sig hufvudsakligen åt samfärdseln, såsom <i>K. Bayerisches verkehrsmuseum</i> i Nürnberg (1885) och <i>K. Verkehrs- und baumuseum</i> i Berlin (1906). — I <i>Österrike-Ungern</i> finnas <i>K. Technologisches gewerbe-museum</i> i Wien (1879), hufvudsaklieen för mekanik och elektroteknik, samt det betydliga <i>Magyar királyi köztekedési múzeum</i> i Budapest (1896). I samband med kejsar Frans Josefs sista jubileum lär emellertid i Wien ha skapats ett modernt, allsidigt tekniskt museum efter 
page_number=369, index= - Tekniska museer  - Tekniska samfundet  - Tekniska skolan 
förebilden i München. — I Sverige framlades ett principförslag till tekniskt museum af byråingenjör R. Smedberg vid Svenska teknologföreningens årsmöte 1910 (se "Tekn. tidskr.", 1910, h. 22 och 1911, h. 20), men planens förverkligande har tills vidare uppskjutits af ekonomiska skäl. Ansatser till tekniska museer finnas dock redan, dels i Stockholm vid Tekniska högskolan, Järnvägsstyrelsen, Telegrafstyrelsen och Generalpoststyrelsen m fl., dels i Falun hos Stora Kopparbergs bergslags a.-b., hvartill komma några smärre samlingar vid våra äldre bruk. R. S. 
<b>Tekniska samfundet i Göteborg.</b> Se Tekniska föreningar, sp. 670. 
<b>Tekniska skolan</b> i Stockholm har till ändamål att meddela allmänfattlig och praktisk undervisning i sådana läroämnen, som äro nödvändiga för en på insikt grundad utöfning af de industriella yrkena, och dymedelst främja svenska näringarnas samt konstflitens utveckling och förkofran. Läroanstaltens hufvudafdelningar äro följande: I) <i>Tekniska afton- och söndagsskolan</i> (inrättad 1844) är afsedd för ynglingar (fyllda 14 år) och män, företrädesvis sådana, som redan inträdt i tekniskt yrke; den hade läroåret (okt.-april) 1916—17 1,030 lärjungar; ämnena och ämnesgrupperna äro valfria samt ordnade så, att eleverna kunna välja mellan 11 olika yrkeskurser. II) <i>Tekniska skolan för kvinnliga lärjungar</i> (öfver 14 år), inrättad 1859, meddelar de teoretiska och konstnärliga insikter och färdigheter, som äro grundläggande för den tekniska verksamhet, hvilken kan med fördel utöfvas af kvinnor; ämnena, äfven här valfria, äro delade på 6 yrkeskurser. 1916—17 var elevantalet 163. III) <i>Högre konstindustriella skolan</i> (inrättad 1879) mottager både manliga och kvinnliga lärjungar, som fyllt 16 år (teckningslärarkandidaterna antagas ej förrän efter fyllda 18 år), och kräfver hela eller större delen af deras tid under tre arbetsår. Elevernas antal läroåret (sept.-maj) 1916—17 var 104. I den första af dess båda hufvudafdelningar är undervisningen fördelad på sex fackafdelningar: tecknare af mönster (företrädesvis textila); dekorationsmålare; modellörer och ornamentsbildhuggare; möbelritare; ciselörer, gravörer och konstsmeder; samt tecknare för tryck och bokhandtverk. I den andra hufvudafdelningen meddelas undervisning åt personer, som vilja utbilda sig till lärare i teckning, välskrifning samt modellering vid rikets allmänna läroverk, folkskollärarseminarier och tekniska elementära läroverk. Denna teckningslärarafdelning har två- eller treårig kurs, och som öfningsmaterial åt densamma äro två barnklasser anordnade, som läroåret 1916—17 räknade 251 lärjungar. Kursen i välskrifningsmetodik tillkom 1890. IV) <i>Byggnadsyrkesskolan</i> (inrättad 1879), med treårig kurs och obligatoriska ämnen, bibringar de kunskaper, som erfordras för handhafvandet af närmaste ledningen vid byggnaders utförande, och mottager elever, som fyllt 16 år samt lämnar undervisning nov.—april (den öfriga delen af året är afsedd för vidare praktisk utbildning). 1916—17 utgjorde elevantalet 59. V) <i>Maskinyrkesskolan</i> (inrättad 1890), med treårig kurs och obligatoriska läroämnen, meddelar sådana kunskaper, som erfordras för handhafvandet af den närmaste arbetsledningen inom de mekanisk-tekniska yrkena och mottager likaledes elever, som fyllt 16 år. 1916—17 utgjorde elevantalet 125. Läroåret räcker nov.—april (den öfriga delen af året är afsedd för vidare praktisk utbildning). — Tekniska skolans samtliga ord. läroämnen äro: geometrisk konstruktionsritning, linearritning, beskrifvande geometri, perspektivlära, frihandsteckning, konstindustriell fackritning, figurteckning, målning (efter ornament, basrelief, dra-perier, fristående föremål, växter, djur o. s. v.), modellering (efter ornament och figurer), aritmetik, algebra, geometri, mekanik jämte maskinlära, mekanisk fackritning, mekanisk teknologi jämte verktygslära, experimentalfysik, elektroteknik, kemi och kemisk teknologi, naturlära, varukännedom, båtbyggeri och fartygsritning, byggnadskonstruktionslära, redogörelse för gällande byggnadsförfattningar, byggnadsformlära jämte ritning, elementen af fältmätning och afvägning, uppsatsskrifning, bokföring, textning jämte skönskrift, högre konstindustriell fackteckning, skärning i trä, drifning, ciselering och gravering, konstsmide, gipsgjutning, första grunderna af konsthistorien, upprättande af kostnadsförslag och särskild mönsterritning med tillämpning för läderplastik, bokhandtverk, tryck, porslins- och glasmålning. Af icke ringa vikt är äfven undervisningen i extra läroämnen, för hvars anordnande skolan har att tillgå ett särskildt statsanslag och som (1916—17) omfattar stillära och ornamentkomposition (föredrag), dekorations-och yrkesmålning samt (tillkomna efter 1886) konstsömnad, formanatomi, väfning, haute-lisseväfnad, spetsknyppling, spetssömnad samt skissteckning jämte anatomisk ritning samt en kurs för utbildning af elektriska montörer. — I lärosalarna inrymmes ett dyrbart förråd af sådana modeller och planscher, som äro direkt afsedda för undervisningens behof. Biblioteket innehåller omkr. 17,000 bd, mest teknisk litteratur, jämte öfver 30,000 väl ordnade mönsterplanscher. Skolans museum (ordnadt 1867) innefattar flera tusen modeller, mestadels gipsafgjutningar från berömdare byggnadsmonument, en samling kopior efter italienska dekorationsmålningar, modeller för läderplastik, träskulptur, konstsmide, textil konst, emaljering, porslinsmålning m. m. Vidare en teknisk samling (färgstoffer, textilier, alla träslag o. s. v.), alltsammans tillgängligt för allmänheten. Öfverlärarnas antal uppgick läroåret 1916—17 till 33, underlärarnas till 49; de senare anställas, alltefter behofvet, på viss tid eller tills vidare. Därtill komma de för extra läroämnen anställde lärarna. Lärjungarnas antal 1916—17 var 1,481 (1,253 manliga och 228 kvinnliga). Styrelsen utgöres af en ordf. (förordnad af K. M:t), skolans föreståndare (utnämnd af K. M:t) och fem andra ledamöter, bland hvilka en är utsedd af K. M:t, en af stadsfullmäktige, en af lärarkollegiet vid Tekniska högskolan, en af Akademien för de fria konsterna och en af Svenska slöjdföreningens styrelse. Tekniska skolan leder sin upprinnelse från den af artisten Mandelgren (i förening med ornamentbildhuggaren Ahlborn och snickaren Berlien) 1844 inrättade, enskilda Söndagsritskola för handtverkare i Akademiens för de fria konsterna hus. Denna skola, som räknade 40 lärjungar och meddelade undervisning i 
page_number=370, index= - Tekniska skolan 
linearritning, perspektivritning, frihandsteckning och modellering, öfvertogs 1845 af den särskildt för detta ändamål då stiftade Svenska slöjdföreningen (se d. o.) och ombildades till Svenska slöjdföreningens söndags- och aftonskola, hvilken, med geometri tillagd till de nyssnämnda ämnena, öppnades 11 jan. 1846 med 100 lärjungar och till en början gaf undervisning söndagar samt onsdagsaftnar. Den fick inom kort hyresfri lokal i Kastenhof, därefter i Rådhuset och 1850 i Brunkebergs hotell. Skolans förste föreståndare, ingenjörkaptenen B. Cronstrand (se denne), arbetade på dess utveckling enligt den grundsatsen, att framför allt arbetarnas förstånd och smak borde höjas genom undervisning i matematik och teckning. Han fick emot sig dels Teknologiska institutets lärare, som ansågo slöjdskolan ej böra vara afsedd för sådana, som redan inträdt i de tekniska yrkena, dels en massa handtverksmästare, som fruktade för, att gesällerna skulle få för mycket af matematik och konstskicklighet, och 1859 fann Cronstrand sig föranlåten att afgå. Man uteslöt då figurteckning och mekanik samt inskränkte betydligt den matematiska kursen. Under den nye föreståndaren, dåv. fortifikationskaptenen Alf Björkman (se denne; 1859—86), inrättades för de kvinnliga lärjungarna (sådana hade intagits först 1858) undervisning på särskild afdelning och ombildades samtidigt (1859) hela skolan, så att den kom att bestå af tre med hvarandra samverkande afdelningar: en allmän förberedande (afsedd att vid folkskolans då klena utveckling fylla bristen på en allmän-borgerlig skola), den förberedande tillämpningsafdelningen och den rent tillämpande l. yrkesafdelningen; de två senare afd. arbetade på två skilda linjer, nämligen den teoretiskt konstruktiva och den konstbildande. För att lärarna skulle kunna egna sig helt åt undervisningen, vidmakthölls disciplinen af särskilda ordningsmän, som äfven förde journalen öfver skolbesök, utlämnade materielen o. s. v. 1860 öfvertogs skolan af staten (jämlikt k. br. 23 sept. 1859) och fick namnet Slöjdskolan i Stockholm samt en särskild styrelse, under Kommerskollegiets öfverinse-ende. Af 1863—64 års riksdag beviljades fri tomt jämte 300,000 kr. till nybyggnad åt skolan. Stockholms stad bidrog med 160,000 kr. (det kapitaliserade beloppet af stadens årliga hyresbidrag) och skolan själf med donationsmedel 45,000 kr. I jan. 1868 invigdes dess nya hus (se fig.), Mästersamuelsgatan n:r 36 (den hade varit inhyst i n:r 39 vid samma gata sedan 1858). Stadgarna af 1860 ändrades 1863, 1868 och 1871. Skolan utvecklades starkt. På grundvalen af en teknisk undervisningskommittés 1875 afgifna utlåtande undergick skolan 1878—79 en ganska genomgripande ombildning, hvarigenom bl. a. dess verksamhet mera klart begränsades inom den rent tekniska undervisningens område. Den allmänna förberedande afd. bortströks (enär det ålåge kommunen, ej staten, att bekosta elementär folkskolebildning i aritmetik, modersmålet och skrifkonst), högre konstindustriella skolan och byggnadsyrkesskolan inrättades, undervisningsskyldighet ålades föreståndaren, ordningsmännen afskaffades, förvaltningen förenklades, så ock den utomordentligt vidlyftiga skolstatistiken, det långt drifna täflings- och premiesystemet inskränktes, betygssystemet gjordes redigare, och 1878 fick skolan namnet Tekniska skolan. På föreståndarplatsen efterträddes Björkman 1886 af arkitekten B. V. Adler (se denne). Med utgången af 1886 upphörde Kommerskollegium att vara öfverstyrelse, och skolan lyder numera direkt under Ecklesiastikdepartementet. Sedan denna tid har undervisningen ännu skarpare begränsats för de olika yrkesgrenarna. I denna riktning ha ordnade studieplaner genomförts för afton- och söndagsskolan och för kvinnliga skolafdelningen; inom högre konstindustriella skolan ha införts flera tillämpnings- och extra ämnen (se ofvan) samt skriflärarkursen, och 1890 tillades maskinyrkesskolan, hvarjämte skolmuseet omordnats. Sistn. år utvidgades skolans lokaler och undergingo tidsenliga förbättringar, 1896 förvärfvades 8 större lärosalar genom bortflyttning från skolans hus af Landtbruksakad:s museum, och 1915 erhöll skolan rätt att disponera de lokaler, som Sveriges geologiska undersökning ditintills åt sig haft upplåtna inom skolans byggnad. I juli 1891 utfärdades nya, ändrade stadgar för läroverket. Adler efterträddes på föreståndarplatsen 1910 af arkitekten T. Thorén. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tekniska skolans i Stockholm byggnad.</tr></table> 
Skolans första statsanslag (1848) var 3,000 kr.; det höjdes 1854 till 4,000, 1858 till 15,000 och 1866 med ens till 79,000, 1878 till 86,500 kr. För maskinyrkesskolans skull tillkommo 1890 ytterligare 7,575 kr. i statsanslag, och s. å. blef en lika stor summa beviljad af Stockholms stadsfullmäktige för något läroverkets ändamål. 1896 beviljade 
page_number=371, index= - Tekniska skolan  - Tekniska söndags- och aftonskolor  - Tekniska trupper  - Tekniska yrkesskolor  - Teknisk fabrik  - Teknisk kemi  - Teknisk kronologi  - Teknisk mikroskopi  - Teknisk pedagogik  - Teknisk term  - Teknisk tidskrift  - Teknolog  - Teknologföreningen i Borås  - Teknologföreningen T. I. i Stockholm  - Teknologi  - Teknologiska institutet 
riksdagen ytterligare 3,000 kr. för den ord. undervisningen. Samtliga årsinkomsterna belöpte sig 1916 till omkr. 182,400 kr. (statsanslag 117,836 kr., anslag från Stockholms stad 28,261 kr., Sjöstedtska fondens afkastning 2,880 kr., lärjungarnas skolafgifter omkr. 16,500 kr.). Skolan förfogar öfver 11 donerade stipendiefonder, hvilkas sammanlagda kapitalbelopp vid 1916 års slut uppgick till omkr. 387,000 kr. F. n. (1918) föreligger förslag till omorganisation af skolan, afgifvet 1912 af 1907 års K. kommitté för den lägre tekniska undervisningens ordnande. Enligt förslaget skulle skolans verksamhet komma att öfvertagas af fyra skilda läroanstalter: 1) en teknisk fackskola för maskinindustri; 2) en teknisk fackskola för byggnadsindustri; 3) en läroanstalt för konsthandtverk med särskild afd. för bildande af lärare i teckning och välskrifning samt 4) statens normalskola för yrkesundervisningen. Jfr Tekniska läroverk. (W. D—n). 
<b>Tekniska söndags- och aftonskolor</b> kallades före 1877 de i åtskilliga stadskommuner befintliga tekniska yrkesskolorna (se Tekniska läroverk, sp. 688). 
<b>Tekniska trupper.</b> Se Ingenjörtrupper. 
<b>Tekniska yrkesskolor.</b> Se Tekniska läroverk, sp.  688. 
<b>Teknisk fabrik,</b> benämning på kemisk-tekniska fabriker (se Kemisk teknologi). 
<b>Teknisk kemi,</b> dets. som kemisk teknologi (se d. o.). 
<b>Teknisk kronologi,</b> <i>astron.</i> Se Kronologi. 
<b>Teknisk mikroskopi,</b> kännedomen om råvarors och handelsvarors mikroskopiska byggnad.   Se T. F. Hanausek, "Lehrbuch der technischen mikroskopie" (1900). G. L—m. 
<b>Teknisk pedagogik.</b> Se Pedagogik. 
<b>Teknisk term.</b> Se Term 1. 
<b>Teknisk tidskrift,</b> det ledande organet för svensk ingenjörkonst, utges i Stockholm och omfattar dels en <i>veckoupplaga,</i> innehållande artiklar och afhandlingar af allmännare tekniskt intresse och utkommande hvarje lördag, dels särskilda <i>fackafdelningar</i> (för <i>mekanik, elektroteknik, kemi och bergsvetenskap, arkitektur och dekorativ konst, väg- och vattenbyggnadskonst,</i> samtliga med ett häfte hvarje månad, samt för <i>skeppsbyggnadskonst,</i> med 6 häften årligen). Tidskriften är organ för Svenska teknologföreningen (se d. o.), hvars medlemmar mot erläggande af årsafgift till föreningen bekomma tidskriften, men är efter prenumeration på densamma i dess helhet, den s. k. helupplagan, eller på endast veckoupplagan eller viss fackafdelning tillgänglig för enhvar. I tidskriften, som är rikt illustrerad med planscher och textfigurer, intagas förutom föredrag och förhandlingsreferat från Svenska teknologföreningen, lefnadsteckningar öfver framstående tekniker och industrimän, beskrifningar af intressantare in- och utländska industri- och byggnadsverk, meddelanden om och från landets tekniska läroverk samt ett flertal in- och utländska föreningar, uppsatser om nyare uppfinningar och upptäckter på naturvetenskapernas och de tekniska vetenskapernas områden, redogörelser för sociala och lagstiftningsfrågor berörande industrien, ekonomiska öfversikter rörande särskildt industriföretag o. s. v. Tidskriften uppsattes 1871 af lektor V. Hoffstedt (se denne) och utkom först som veckotidning under namnet <i>Illustrerad teknisk tidning,</i> men erhöll sitt nuv. namn i april 1872 och utkom sedan med 1 häfte (om 3 ark) i månaden. Under detta tidigare skede egnades mycken uppmärksamhet åt konstslöjden. 1879 öfvertog Teknologföreningen utgifningen och tillsatte ett redaktionsutskott att biträda redaktören, hvarjämte häftenas antal nedsattes till 6—8 årligen. Hoffstedt afgick som hufvudredaktör med år 1892, men kvarstod ända t. o. m. 1906 som reraktör för afd. för mekanik. Fr. o. m. 1893 tillämpades en betydligt vidgad utgifningsplan, i det tidskriften utkom i dels en allmän afdelning som veckopublikation, dels en afdelning för mekanik och elektroteknik, en för byggnadskonst och en för kemi och metallurgi (från 1896 kemi och bergsvetenskap), de senare med hvardera 8 häften årligen. Från 1901 uppdelades afd. för byggnadskonst i en afd. för arkitektur och dekorativ konst samt en för väg- och vattenbyggnadskonst, 1906 åtskildes afdelningarna för mekanik och elektroteknik, och 1907 tillkom afd. för skeppsbyggnadskonst. 1910 infördes benämningen "Veckoupplagan" i st. f. "Allmänna afdelningen", samtidigt med att programmet för denna afdelning vidgades. Som hufvudredaktörer (resp. redaktörer för veckoupplagan) ha efter Hoffstedt fungerat: 1893 T. Wawrinsky, 1894—1901 M. Borgstedt, 1902—05 (t. f.) N. Kjellberg (sedermera biträdande redaktör t. o. m. 1909), 1906 t. o. m. april 1907 G. Dillner, maj 1907—10 E. Nordlund, 1911—12 N. Cronstedt (redaktör för veckouppl. äfven t. o. m. juni 1913), 1913 G. Holmberger samt från 1914 G. Tisell (fr. 1 juli 1913 redaktör för veckouppl.). Från 1914 finnes ett särskildt redaktionsråd på tre personer vid hufvudredaktörens sida. De olika fackafdelningarna redigeras af särskilda fackredaktörer. 1 april 1918 öfvertogs utgifningen af A.-b. Svenska teknologföreningens förlag, med föreningen som hufvudintressent, hvilket förlag utger äfven tekniska handböcker m. m. Bolagets direktör ooh hufvudredaktör är G. Tisell. Från febr. 1918 är Hj. Anér redaktör för veckoupplagan. Fmn. 
<b>Teknolog</b> [-lå̄g]. Se Teknologi. 
<b>Teknologföreningen i Borås.</b> Se Tekniska föreningar, sp. 671. 
<b>Teknologföreningen T. I. i Stockholm.</b> Se Svenska teknologföreningen. 
<b>Teknologi</b> [-lågī, af grek. <i>techne,</i> konst, och <i>logos,</i> lära], "slöjdvetenskap", den systematiska läran om allehanda mekaniska och kemiska fabrikationssätt. Teknologien afhandlar hvarje verksamhet, som åsyftar råämnenas ombildning till för människan nyttiga föremål. Genom sådan verksamhet kunna antingen mekaniska (endast formändrande) eller kemiska (i själfva ämnet försiggående) ombildningar ega rum, hvadan man skiljer mellan mekanisk och kemisk teknologi. (Se dessa ord.) — Teknolog [-lå̄g], lärjunge vid teknisk högskola (polyteknisk skola); skriftställare i teknologi. — Teknologisk [-lå̄g-], som har afseende på teknologi. 
<b>Teknologiska institutet.</b> Se Tekniska högskolan. 
page_number=372, index= - Tekoa  - Tekräm  - Tektafos  - Tektaios  - Tektamos  - Tektonik  - Tektosager  - Tekträdet  - Tekök  - Tela  - Telaga  - Telamon  - Telamon  - Telangiektasi  - Telautograf  - Telav  - Tela vesicatoria  - Telchiner  - Telchinia  - Telde  - Teleas  - Teleborg 
<b>Tekoa</b> var en ort i Juda rike, s. ö. om  Betlehem. Den är mest bekant som hemort för Israels  äldste profet Amos (Amos 1: 1). E. S—e. 
<b>Tekräm,</b> <i>kokk.</i>, göres af starkt te och fet grädde, socker, hvilket allt vispas öfver elden, till dess blandningen tjocknar, då gelatin i vatten tillsättes och gräddskum inblandas, hvarefter alltsammans hälles i form och sättes på is ett par timmar. 
<b>Tektafos.</b> Se Tektamos. 
<b>Tektaios</b> (grek. <i>Τεϰταῖος</i>), grekisk konstnär, tillhörande den sikyonska skolan och lärjunge till de ryktbare bildhuggarna Dipoinos och Skyllis.  Hans berömdaste arbete (tills. med Angelion) var  <i>Apollons</i> förgyllda bild på Delos, som i ena  handen håller bågen, i den andra en grupp af de tre  chariterna (se d. o.). J. C. 
<b>Tektamos</b> l. Tektafos (grek. <i>Τέϰταμος</i> l. <i>Τέϰταφος</i>), enligt den grekiska fornsagan en son af Doros och anförare för de dorer, som från Tessalien (således redan före den doriska invandringen i södra Grekland) sägas ha öfvergått till Kreta och där grundlagt doriskt statsskick. T. nämnes själf som konung på Kreta. A. M. A. 
<b>Tektonik</b> (af grek. <i>tektonike,</i> timmermans-, byggnadskonst). 1. Reglerna för konstnärlig behandling och sammansättning af de råämnen och enkla element, som ingå i arkitekturens och konstslöjdens alster. — 2. <i>Geol.</i> Se Geotektonik. — Tektonisk, som har afseende på byggnaden. — Tektoniska skalf, <i>geol.</i> Se  Jordskalf, sp. 164. 
<b>Tektosager,</b> folk. Se Galatien, sp. 579. 
<b>Tekträdet,</b> eng. <i>teak,</i> malab. <i>tekka, Tectona grandis</i> L. fil., <i>bot.</i>, ett i skogarna å bergstrakterna i Ostindien, Burma, Siam och på Java växande och i tropikerna odladt, till fam. <i>Verbenaceæ</i> hörande jättelikt träd med motsatta, affallande blad. Blommorna sitta i rikblommiga ställningar i grenarnas toppar och äro aktinomorfa, med 5 ståndare. Frukten är stenfrukt. Bland verbenacéerna är otvifvelaktigt tekträdet det märkligaste genom sin resliga växt och sin kiselhaltiga ved, som på grund af hårdhet och ändock relativt ringa vikt är det yppersta kända skeppsbyggnadsvirket. Det används äfven mycket som virke till järnvägsvagnar. Dess varaktighet öfvergår 3 gånger de bästa andra virkesslag. Utseendet erinrar om grof mahogny, men färgen är mörkare, brunaktig. Veden innehåller en olja, som i Indien ofta används i st. f. linolja; den har starkt bitter smak och anses kunna rena dåligt vatten, hvarför vattenbehållare ofta tillverkas af detta träd. Bladen innehålla ett vackert högrödt färgämne, hvarmed silke och ull kunna purpurfärgas. "Afrikanskt tekträd" erhålles af euforbiacén <i>Oldfieldia africana</i>  Hook. O. T. S. (G. L—m.) 
<b>Tekök.</b> Se Samovar. 
<b>Tela</b> (lat., väfnad, plur. <i>telæ</i>). — <i>Tela subcutanea.</i> Se Hud, sp. 1195. — <i>Telæ chorioideæ.</i> Se Herofilos och Hjärnhinnor. — <i>Tela vesicatoria</i> (<i>taffetas vesicatoria</i>), dragtaft, å vaxduk utbredt dragplåster. Se Plåster, sp. 1102, och Spansk fluga, sp. 558. 
<b>Telaga,</b> kratersjö. Se Java, sp. 1312. 
<b>Telamon,</b> grek. o. lat., <i>bygnk.</i> Se Atlas, sp. 342. 
<b>Telamon</b> (grek. <i>Τελαμών,</i> lat. <i>Telamon</i> eller <i>Telamo</i>), <i>grek. hjältes.</i>, son af sagokonungen Aiakos (Aeacus) på Egina. Då han tillika med sin broder Peleus (se d. o.) dödat sin halfbroder Fokos, drefs han af sin fader i landsflykt och kom till Salamis, hvars konung gaf honom sin dotter jämte arfsrätt till tronen. Med en senare gemål, Periboia, hade han sonen Aias och med Hesione, den trojanske konungen Laomedons dotter, sonen Teukros. Han deltog i argonauternas tåg, i Herakles' tåg mot Troja och i kalydonska jakten. A. M. A. 
<b>Telangiektasi</b> (af grek. <i>tele</i>, fjärran, <i>angeion</i>, kärl, och <i>ektasis,</i> uttänjning), <i>med.</i>, utvidgning af blodkärl och lymfkärl af hufvudsakligen kapillarkärltyp, men äfven af något gröfre kärlgrenar. Telangiektasierna äro merendels missbildningar, alltså under den embryonala utvecklingen uppkomna förändringar (se  Eldmärke och Födelsemärke).  I andra fall kunna de förekomma vid en del sjukliga processer af olika natur, framför allt vid vissa svulster. G. H. 
<b>Telautograf.</b> Se Gray, Elisha. 
<b>Telav</b> [-la'ff], stad i f. d. ryska guv. Tiflis i Transkaukasien, 65 km. n. ö. om staden Tiflis, 740 m. ö. h., nära Kuras biflod Alasan. Omkr. 12,000 inv. Det skall ha grundlagts 893 af den förste konungen af Kachetien (se d. o.), och de många resterna af gamla befästningar och palats tala om dess forna storhet och betydelse. Bördig omgifning med vinodling. (H. W—k.) 
<b>Tela vesicatoria</b> (<i>Vesicatorium de Albespeyres</i>), <i>farm., med.</i> Se Tela. 
<b>Telchiner</b> (grek. <i>telchines</i>) är i den grekiska fornsagan namnet på demoniska väsen, hvilka skildras som urinvånare på ön Rhodos. De gälla som första uppfinnare af konsten att bearbeta metaller och i allmänhet som ett i hög grad konstfärdigt släkte, hvarför de ofta sammanställas och förblandas med cykloper och daktyler (se d. o.). De betraktas äfven som trollkunniga, ondskefulla och  fördärfbringande. De ha makt i vädret, som de efter behag göra fult eller vackert. Sagan om tolchinerna sammanhänger tydligen med de vulkaniska krafter, som äro verksamma på Rhodos. Men äfven med Poseidon, hafvets gud, sättas de i nära förbindelse och betecknas som dyrkare af Apollon Telchinios, Hera Telchinia och Athena Telchinia. Andra sägner sätta dem i fientligt förhållande till gudarna och låta dem utrotas eller fördrifvas af Apollon eller af Zeus. Äfven i Lycien, på Kreta och på Cypern omnämnas telchiner. A. M. A. 
<b>Telchinia,</b> stad. Se Sikyon. 
<b>Telde,</b> ort. Se Gran Canaria. 
<b>Teleas,</b> <i>zool.</i> Se Proctotrupidæ. 
<b>Teleborg,</b> gods i Växjö landsförsamling, Kronobergs län, 2 1/2 km. s. ö. om Växjö, omfattande 3 9/16 mtl; tax.-v. 250,000 kr. Manbyggnaden, "Smålands enda nutidsslott", i gammal borgstil på en klippudde i sjön Trummen, är uppförd i tegel, med yttersidorna beklädd af röd och grå granit i tre våningar i slutet af 1890-talet efter ritningar af arkitekterna Lindvall och Boklund. Byggnaden reser sig från en rektangulär grundyta med omkr. 34 m. långsida (fig. 1), i nordvästra hörnet uppstiger ett fyrkantigt hufvudtorn (hvars ena hörn brytes af ett hängtorn), i det sydöstra 
page_number=373, index= - Teleborg  - Telefon (af grek. tele, fjärran, och fone, röst) 
höjer sig ett större rundt trapptorn och i det nordöstra ett mindre rundtorn. En af ett femtiotal steg bestående stentrappa (fig. 2), omhägnad af massiva balustrader och prydd med statyer, lejon och urnor i brons, leder direkt upp till andra våningen och utmynnar i en altan, hvarifrån man har  en hänförande utsikt öfver den nedanför liggande  nejden. Egendomen bildades under namnet Tufvan 1819  af en garfvare Björklund i Växjö; i dess hufvudbyggnad  (nu flyttad från sin ursprungliga plats) bodde E. Tegnér 1825—27, innan han flyttade in i biskopsbostället Östrabo. Sedan gården gått genom flera händer, inköptes den af grefve Fr. Bonde (d. 1909), som lät uppföra slottet till änkesäte åt sin hustru Anna, född Koskull. T. innehas sedan början af 1918 som fideikommiss af hans brorson kammarherren grefve Krister Bonde. Se "Svenska slott och herresäten" (7:e h., 1909). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Teleborgs slott, sedt från väster.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Teleborgs stora slottstrappa.</tr></table> 
<b>Telefon</b> (af grek. <i>tele,</i> fjärran, och <i>fone,</i> röst), en apparat, som möjliggör samtal på stora afstånd. Försök att göra det talade ordet hörbart på längre afstånd gjordes redan i äldsta tider. Man använde härvid ropare (se Megafon). För längre talöfverföringar måste talet repeteras af personer placerade mellan de båda orterna på hörhåll sinsemellan. Med talrör har man också sedan länge i begränsad omfattning kunnat öfverföra tal (se Akustisk telegraf). Ett annat sätt angafs 1667 af Hook. Midtpunkterna af två cirkelformiga membraner förenades genom en hårdt spänd tråd. Tal mot den ena af membranerna kunde uppfattas vid den andra. Äfven de många uppfinnare, som under 1700- och 1800-talen sysslade med att konstruera talmaskiner, bidrogo i sin mån att jämna vägen för telefonuppfinningen, i det de föranleddes att söka utröna talets natur och karaktär. 1779 lyckades professorn i Köpenhamn Chr. G. Kratzenstein medelst serier af orgelpipor frambringa ljud liknande vokalljuden. Wheatstone och Helmho1tz (se dessa) utvecklade teorien för talljuden och ljudet i allmänhet, och på grundvalen af dessa teorier arbetade andra på att konstruera en talmaskin (se d. o.). 1837 hade amerikanske fysikern Page upptäckt, att hastiga variationer i magnetiska tillståndet hos ett järnstycke kunna uppfattas som ljud. Sedan Paterna i Prag 1852 framställt en apparat, hvari en elektromagnet och en tunn järnskifva kunde påverka hvarandra, så att antingen den magnetiska förändringen framkallade vibrationer i skifvan eller tvärtom, samt genom förening af två sådana apparater medelst en ledning lyckats fortplanta musik på långt håll, konstruerade tyske fysikern Philipp Reis 1860 efter samma princip en apparat för musiköfverföring, hvilken han själf benämnde telefon. Reis' telefon hade som afsändningsanordning en ljudtratt, hvars botten utgjordes af en elastisk spänd hinna, i hvars midt var fäst ett tunt platinablad. Intill bladet, dock utan att bilda kontakt med detsamma, fanns ett platinastift. När en ton sjöngs i ljudtratten, kom membranen att svänga med tonens svängningstal och bildade för hvarje svängning kontakt med stiftet, hvarigenom en elektrisk ström öfver en ledning slöts till den plats, där mottagningsapparaten fanns. Denna bestod af en solenoid (se d. o.), genom hvilken var trädd en ståltråd, spänd å en resonanslåda, och grundade sig sålunda på Pages upptäckt. Denna apparat öfverförde på tillfredsställande sätt musiktoner, men skall också tillfälligt ha kunnat återge talade ord. Redan 1854 hade fransmannen Charles Bourseul uttalat en liknande princip för en apparat för talöfverföring och arbetade målmedvetet på dess utförande, dock utan att lyckas. Till praktiskt resultat fördes telefonuppfinningen af Alexander Graham Bell (se denne), som 14 febr. 1876 i Washington inlämnade ansökan om patent å sin telefon. En egendomlig omständighet vid tillkomsten af denna revolutionerande uppfinning var, att två timmar sedan Bell ingett sin patentansökan, inlämnades en dylik ansökan å en nästan identisk apparat af Elisha Gray. 
Bells telefon visas i genomskärning i fig. 1, pl. I. Den består af en permanent magnet <i>A</i> med en därpå anbragt induktionsrulle <i>B,</i> hvars lindning är kopplad till telefonens ytterklämmor <i>V</i> och <i>V1</i>. Framför magnetpolen befinner sig en i trähöljet <i>F F1</i> inspänd tunn membran, <i>M,</i> af mjukt järn. När denna vid tal framför ljuduppsamlaren kommer i vibrationer, uppstå mot talsvängningarna svarande variationer i styrkan hos magneten. Häraf induceras växelströmmar af samma periodtal och 
page_number=374, index= - Telefon (af grek. tele, fjärran, och fone, röst) 
styrkenyanser i rullen <i>B.</i> Med tvenne ledningar från ytterklämmorna <i>V V</i>1 kunna dessa strömmar föras till en annan likadan telefon och genom dess induktionsrulle. Växelströmmarna i denna åstadkomma motsvarande ändringar i magnetstyrkan och därmed i kraften på membranen, hvarför denna kommer att, ehuru försvagadt, repetera svängningarna i membranen hos afsändningstelefonen. Håller man mottagningstelefonen intill örat, kan man således uppfatta, hvad som talas vid den andra. Till principen har den af Bell uppfunna telefonen sedermera undergått endast obetydliga förändringar. Den viktigaste af dessa utgör den af Werner von Siemens införda dubbelpoliga telefonen (se fig. 2), som ger bättre resultat än Bells. Bell använde likadana apparater för afsändning och mottagning. De strömmar, som med denna anordning kunna åstadkommas, bli emellertid mycket svaga, hvarför telefoneringsmöjligheten blir ganska begränsad. En viktig förbättring häri erhölls genom den af Hughes 1878 uppfunna <i>mikrofonen</i> (se d. o.). Vid moderna telefonapparater äro vanligen hörtelefon och mikrofon sammanbyggda till en <i>mikrotelefon</i> (se fig. 5 i art. Mikrofon). Då de först framställda mikrofonerna hade lågt motstånd, 10 à 20 ohm, och därmed äfven motståndsförändringen vid tal var liten, erhölls vid stora ledningsmotstånd mycket små strömmar och dålig effekt. En förbättring i detta afseende medförde den af Edison (se denne) införda <i>induktionsrullen,</i> en transformator, som förvandlade den lågspända strömmen i mikrofonkretsen till en spänning, som ger största möjliga strömstyrka vid förekommande ledningsmotstånd. För en fullständig telefonapparat erfordras utom nämnda delar en signalinduktor för uppringningen, när man önskar samtal, samt en ringklocka för mottagning af signal. Signalinduktorn är en vanlig Siemens' magnetinduktor (se Induktionselektriska apparater). Som ringklocka används en polariserad sådan, som kan påverkas af växelström, hvarvid kläppen slår med växelströmmens periodtal. Fig. 3 visar hopkopplingen af dessa apparatdelar i en telefonapparat af svenska telegrafverkets modell. I serie mellan ledningsbranscherna <i>L</i>1 och <i>L</i>2 äro inkopplade klockan <i>KL</i> (parallellkopplad med induktorn <i>I</i>), induktionsrullens sekundärlindning <i>S</i> och hörtelefonen <i>T.</i> Klykan, å hvilken mikrotelefonen upplägges, är emellertid utrustad med kontaktanordningar, som för hvardera af klykans lägen <i>kortsluta</i> de apparatdelar, som vid läget i fråga ej behöfvas. När sålunda mikrotelefonen är upplagd på klykan, äro <i>S</i> och <i>T</i> kortslutna. En inkommande signalström från <i>L</i>1 går då genom klockan <i>KL,</i> kontakten i tryckknappen <i>A,</i> klykans kontakt <i>H</i> direkt till <i>L</i>2. Ledningen i induktorn <i>I</i> är bruten, när induktorn är i hvila. Först när den vrides rundt, slår en centrifugalanordning, anbringad å axeln, ut och bildar kontakt, hvarvid <i>I</i> öfver <i>H</i> blir inkopplad direkt mellan <i>L</i>1 och <i>L</i>2. <i>KL</i> ringer med för egen signal, såvida ej dess ledning brytes genom nedtryckning af knappen <i>A.</i> Ledningen för mikrofonströmmen är bruten vid <i>C,</i> så att batteriet <i>B</i> ej onödigtvis förbrukas, när telefonen ej används. Är åter mikrotelefonen aflyft och klykan befinner sig i öfre läget, blir <i>KL</i> kortsluten, så att <i>S</i> och <i>T</i> bli direkt inkopplade mellan <i>L</i>1 och <i>L</i>2 samtidigt som batteriet <i>B,</i> vanligen bestående af tvenne torrelement (se Galvaniskt element), slutes öfver <i>C,</i> genom mikrofonen <i>M</i> och induktionsrullens primärlindning <i>P.</i> Tal i ljudtratten till <i>M</i> alstrar i denna krets växelströmmar, som transformeras öfver till lindningen <i>S</i> och slutas öfver <i>T</i> ut på ledningen till den andra apparaten. Från ledningen inkommande talströmmar ha att passera <i>S</i> på vägen till telefonen. För att få starkare ljud i telefonen kan man vid lyssning trycka på knappen <i>A,</i> hvarvid <i>S</i> förbikopplas, så att telefonen inkommer ensam mellan branscherna <i>L</i>1 och <i>L</i>2. L. M. Ericssons telefonapparat, som är äldre än den nyss beskrifna, skiljer sig från denna principiellt endast däri, att signalinduktor och ringklocka äro kopplade i serie i st. f. parallellt. I hvila är induktorn här förbistängd af en kontakt, som, när induktorn vrides rundt, uppbrytes af en centrifugalanordning, så att induktorn inlänkas i serie med klockan mellan ledningens branscher. Vid äldre apparater af L. M. Ericssons modell är dessutom mikrofonen för sig fast monterad å apparatstommen och endast hörtelefonen upphängd i klykan. Telefonapparater för centralbatterisystem (se Centralstation 3) behöfva hvarken batteri eller signalinduktor. Mikrofonen, som har stort motstånd, 200 à 300 ohm, är här direkt inkopplad i ledningen. Principschemat för apparatens koppling blir därför mycket enkelt (fig. 4). — Tvenne apparater kunna använda gemensam ledning till stationen, om vid den närmast stationen befintliga apparaten en s. k. <i>anknytningsväxel</i> uppsättes. Genom olika inställningar af en omkastare i denna växel kopplas ledningen till den ena eller andra af apparaterna, eller hopkopplas de båda apparaterna sinsemellan. Den längst bort belägna apparatens framkomstmöjlighet är här beroende af, att anknytningsväxeln rätt skötes. Äfven finnas automatiskt verkande anknytningsväxlar, som ha lika framkomstmöjligheter för båda abonnenterna. Sådana anläggningar ha fått rätt stor användning särskildt i Amerika, där de gå under benämningen "party-lines". — För telefonanläggningar med begränsadt antal apparater inom samma eller närliggande byggnader används ofta s. k. <i>linjeväljarsystem.</i> Den till hvarje apparat i systemet ingående ledningen passerar särskilda kopplingsorgan i hvar och en af de öfriga apparaterna. Vid hvarje apparat kan man således själf koppla in sig på ledningen till hvilken som helst af de öfriga. Hvarje ledning består oftast af två trådar för talet och en tredje tråd kopplad till särskilda anordningar inom apparaten för markering af upptagen ledning samt för att hindra, att en apparat kunde inkopplas å en förut upptagen ledning. Af linjeväljare finnas flera utföringsformer. En äldre typ, använd vid telegrafverket, har vid hvarje apparat en omkastare för hvarje ledning i systemet. I en nyare typ, använd såväl af telegrafverket som Stockholmstelefon (fig. 5), består kopplingsanordningen af en å en vridbar axel fäst kontaktarm, som rör sig öfver kontakter, å hvilka ledningarna äro inkopplade. Vid axeln är fäst en skifva, å hvars omkrets ledningarnas nummer äro angifna. När man vridit axeln så, att numret å den önskade ledningen kommer midt för 
page_number=375, index= - Telefon (af grek. tele, fjärran, och fone, röst) 
<b>Till art. Telefon. I.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Bells telefon i genomskärning.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Tvåpolig telefon.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Principschema för telefonapparat förlokalbatteri.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Principschema för telefonapparat förcentralbatteri.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Linjeväljarapparat.</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Klaffjackväxel för 120 ledningar.</tr></table> 
<table class="ic"><tr><td style="text-align: center;"><a href="javascript:ShowPopUp(13)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 8. Princip för automatisk koppling.</tr></table> 
page_number=376, index= - Telefon (af grek. tele, fjärran, och fone, röst) 
<b>Till art. Telefon. II.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Telefonväxel af Telegrafverkets modell.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 9. Princip for automatisk koppling.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 10. Helautomatisk telefonapparat.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 11. Princip för automatapparat.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 12. Halfautomatisk telefonstation(växelbordet).</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 13. Principschema för duplicering.</tr></table> 
<table class="ic"><tr><td style="text-align: center;"><a href="javascript:ShowPopUp(13)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 14. Principschema för trådlös telefonering(afsändare).</tr></table> 
page_number=377, index= - Telefon (af grek. tele, fjärran, och fone, röst) 
ett fast stift, står kontaktarmen midt öfver kontaktskrufvarna till den önskade ledningen och bildar, när vridknappen släppes, kontakt med dessa. För att mottaga uppringningssignal finnes en galvanisk klocka, som påverkas af ett för anläggningen gemensamt batteri med tryckknappar vid hvarje apparat. Ett antal af ledningarna går till telefonstationen. Å dessa finnas särskilda ringklockor för växelström, hvilka placeras i närheten af den apparat, som skall besvara signalerna å ledningen i fråga. På grund af det stora antalet behöfliga ledningar kommer linjeväljarsystem af ekonomiska skäl ej i fråga, då afståndet mellan apparaterna är stort. Då används i stället särskilda <i>stationer,</i> dit hvarje ledning inkopplas och af en telefonist hopkopplas med andra ledningar. Telefonstationer förekomma af mycket olika storlekar, afsedda för några få eller upptill inemot 100,000 abonnenter. De på stationerna befintliga kopplingsanordningarna bli på stationer af så olika storlek naturligtvis väsentligt olika. I trakter, där abonnenterna äro jämförelsevis spridda, sammanföras deras ledningar till s. k. <i>växelstationer,</i> som oftast omfatta endast något tiotal abonnenter, men stundom ända till 500 à 1,000. Å de minsta af dessa sker kopplingen i s. k. <i>proppväxlar,</i> där ledningarna från abonnenterna äro inkopplade å <i>signalklaffar,</i> elektromagneter, hvilkas ankare vid signal från abonnenten utlösa en lucka, som faller ned och blottar resp. abonnenters nummer. En sådan växel af telegrafverkets modell visas i fig. 6. Kopplingen sker med proppar af isolerande material, hvilka manövrera omkastare, i hvilkas fjädrar de erforderliga hopkopplingarna ske, samtidigt med att signalklaffen bortkopplas ur ledningen. I växlarna finnas anordningar för signalering till abonnenterna samt <i>slutsignalklaffar,</i> inkopplade å omkastarna. En sådan klaff faller ned, när abonnenten efter slutadt samtal gör afringning. För större växelstationer användas <i>snörväxlar.</i> Hvarje ledning inkommer å en jack (snöre, propp, jack, omkastare, relä, se Centralstation 3). Vid nyare konstruktioner är denna kombinerad med signalklaffen till <i>klaffjackar.</i> Kopplingen sker med ledningssnören, i hvilkas ändar äro monterade proppar. När telefonisten insätter proppen i jacken inunder en nedfälld klaff, återupplyftes klaffen genom en häfstångsanordning, samtidigt som ledningens branscher öfver proppen komma i kontakt med hvar sin af snörets båda ledare. Den i snörets andra ända sittande proppen sättes i den jack, som tillhör den begärda abonnentens ledning. Medelst en omkastare å hvarje snörpar kan telefonisten dels inkoppla sin egen talanordning, dels sända signalström ut å den begärda abonnentens ledning. Fig. 7 visar en klaffjackväxel för högst 120 ledningar. Ledningarna från växelstationerna sammanföras till s. k. <i>centralstationer.</i> Om växlingsanordningarna å dessa se Centralstation 3. Sedan artikeln Centralstation skrefs, äro betydliga framsteg att anteckna på <i>automatiska telefonstationernas</i> område. Automatiska kopplingssystem, utan hjälp af telefonist, äro nästan lika gamla som telefonen själf. Redan 3 år efter Bells uppfinning patenterades i Amerika af Connolly brothers den första automatstationen. Någon nämnvärd utveckling fingo emellertid de automatiska stationerna ej under de närmaste årtiondena. Först när telefonnäten blefvo stora och stationsanordningarna ohandterliga, framtvingades automatsystemen. Också ha uppfinningarna på detta område efter sekelskiftet kommit i mycket forceradt tempo, så att numera de stora telefonfirmorna i regel ha hvar sitt automatsystem. De grundläggande principerna äro visserligen endast ett fåtal; de olika systemen skilja sig åt fastmer i detaljanordningarna, hvilka erbjuda en mångfald af såväl sinnrika mekaniska anordningar som genialiska ledningskombinationer. Fig. 8 o. 9 visa i princip, huruledes det är möjligt att från abonnentapparaten utföra kopplingar å stationen. Om i fig. 8 tryckknappen <i>A</i> hos abonnenten nedtryckes ett visst antal gånger, blir reläet <i>S</i> å stationen lika många gånger strömförande och attraherar för hvarje gång sitt ankare. Härvid kommer reläet <i>L</i> att bli tillslaget, och för hvarje tryckning på <i>A</i> <i>lyftes</i> således axeln <i>K,</i> uppbärande kontaktarmarna <i>k,</i> ett steg. I höjd med de tio olika lägen, som kunna intagas af fjädrarna <i>k,</i> finnas kontaktrader af 10 st. kontakter, å hvilka abonnentledningarna äro inkopplade. Om, sedan <i>k</i> höjts t. ex. 5 gånger och således befinner sig framför ledningarna 50—59, omkastaren <i>O</i> omlägges (hvilket kan ske därigenom, att <i>S</i> kombineras med ett annat relä, som påverkas, när hos abonnenten båda ledningsbranscherna samtidigt sättas till jord) och exempelvis 6 nya tryckningar å <i>A</i> utföras, attraheras i stället reläet <i>V</i> 6 gånger och <i>K vrides</i> 6 steg, hvarvid armarna <i>k</i> gå in 6 steg i kontaktgruppen och således stanna å ledningen n:r 56. Då abonnentens ledning är ansluten till fjädrarna <i>k,</i> har han således fått förbindelse med den ledning han själf genom tryckningar å <i>A</i> valt ut. Denna kopplingsapparat, benämnd <i>väljare,</i> är uppfunnen af amerikanen Strowger 1891 och utgör i en eller annan modifikation stommen för en hel del af automatsystemen. Abonnentapparaten är försedd med en s. k. fingerskifva (se fig. 10). För kopplingen af hvarje siffra sättes fingret i resp. nummerhål och skifvan föres rundt, till dess fingret stannar mot ett fast anslag. Då skifvan släppes, föres den af en spiralfjäder tillbaka, hastighetsreglerad af en luftbroms. På samma axel som denna yttre skifva sitter inuti apparaten en på en del af omkretsen tandad skifva. Vid tillbakagången manövrerar denna en häfstång, som åstadkommer en brytning och en slutning af strömmen för hvarje tand, som passeras (se fig. 11, som visar principen för en automatapparat). Den vid hvarje ny inställning tillkopplade jordledningen förorsakar den å stationen erforderliga omkopplingen från lyft- till vridmagneten. Svenske ingenjören Betulander konstruerade redan 1890 en väljare, som kommit till användning vid en del smärre stationer i Sverige. Den kan i viss mån betraktas som föregångare till Strowgerväljaren, ehuru med endast en rörelseriktning. Under det i den i fig. 8 angifna principen den för kopplingsapparaternas stegvis skeende framflyttning erforderliga växlande brytningen och slutningen af strömkretsen ske i abonnentapparaten, visar fig. 9 en annan princip, där kopplingen å stationen börjar, så snart abonnentapparatens mikrotelefon aflyfts, men härunder strömimpulser skickas <i>till</i> abonnentapparaten, stegvis framflyttande en kopplingsmekanism i denna 
page_number=378, index= - Telefon (af grek. tele, fjärran, och fone, röst) 
Vid inställningen å önskad siffra kommer denna mekanism i ett sådant läge att, när det mot siffran svarande antalet impulser mottagits från stationen, sådan ändring i ledningskretsen åvägabringas, att kopplingen å stationen upphör. Om armen <i>A</i> i fig. 9 är inställd å siffran 7 och ledningsbranscherna förbindas öfver reläet <i>C,</i> blir reläet <i>B</i> å stationen påverkadt och sluter i sin tur strömmen för reläet <i>K,</i> hvars tillslag medelst en växel kopplar väljaraxeln <i>V</i> till den ständigt roterande axeln <i>T.</i> Tvenne armar, <i>I, II,</i> å denna axel äro kopplade till ledningsbranscherna, en tredje arm, <i>III,</i> åstadkommer med kontaktskifvan <i>U</i> i väljarfältet upprepade kortslutningar mellan punkterna <i>a</i> och <i>b</i> af utgående abonnentledningen. För hvarje ny sådan kortslutning gör reläet <i>C</i> en till- och frånslagning, därmed frammatande armen <i>A</i> ett steg. När ledningsarmarna <i>I, II</i> nått 7:e ledningen i fältet, har <i>III</i> kortslutit ledningen 7 gånger och <i>A</i> har lämnat läget 1, hvarvid kontakten <i>E</i> uppbrytes. Härvid brytes strömmen för <i>B, K</i> släpper, och väljaren <i>V</i> stannar. Vid båda slagen af väljare anordnas i regel så att, när mikrofonen hos abonnenten upplägges, samtliga för samtalets uppkoppling i anspråk tagna väljare återgå till utgångsläget. För en station med högst 100 ledningar är en väljare enl. fig. 8 för hvarje ledning till fyllest. En sådan väljare benämnes <i>ledningsväljare</i> (<i>konnektor</i>). Vid stationer för mer än 100 abonnenter göres en gruppindelning. En station med 1,000 abonnenter delas i 10 grupper om 100 ledningar. Hvarje grupp erhåller ett visst antal ledningsväljare, vanligen 10. Med tillhjälp af en <i>gruppväljare</i> (<i>selektor</i>) kopplar sig abonnenten fram till en ledig ledningsväljare i det 100-tal, i hvilket det önskade numret finnes. Gruppväljarens konstruktion är lika ledningsväljarens, endast användningen vid koppling blir något olika. Med ett antal strömimpulser <i>lyftas</i> väljararmarna så många steg, som siffran anger. De 10 kontakter, i höjd med hvilka armarna nu stå, leda fram till hvar sin af de 10 ledningsväljarna för 100-talet i fråga. Så snart väljaren nått denna kopplingsrad, vrides den (utan ny impulsgifning från abonnenten) medelst lokala impulser in i fältet, till dess den träffar en ledningsväljare, som är ledig. Är stationen större än 1,000 abonnenter, fortsättes gruppindelningen. I en 10,000-station passerar hvarje koppling 2 gruppväljare, i en 100,000-station 3 o. s. v. Af 1:a gruppväljare erfordras en för hvarje ledning, af 2:a, 3:e o. s. v. gruppväljare 10 för 100 ledningar. För att reducera äfven 1:a gruppväljarnas antal till 10 per 100 ledningar insättes å hvarje ledning en enklare väljare, s. k. <i>förväljare,</i> som söker ut en ledig 1:a gruppväljare, så snart abonnenten aflyfter mikrotelefonen. Sådan koncentrering af anropen kan ske äfven genom <i>anropssökare,</i> till 1:a gruppväljarna anslutna väljare, hvilka i kontaktfältet, där abonnentledningarna äro inkopplade, söka ut anropande ledningar. 
Med <i>halfautomatiska system</i> menas sådana, där kopplingen visserligen utföres med elektromagnetiska väljare, men ej af abonnenten, utan af telefonister medelst en tangentklaviatur. Telefonistens kopplingsanordning inkommer i ledningskedjan mellan förväljaren och 1:a gruppväljaren. Ett halfautomatiskt system kan därför genom en enkel omkoppling å stationen samt utbyte af abonnentapparaten göras till helautomatiskt, och till samma station kunna hel- och halfautomatiska abonnenter samtidigt vara inkopplade. De automatiska systemen kompliceras af en hel del anordningar för lystring, signalgifning och afkoppling m. m. De äro i allmänhet kombinerade med centralbatteri för mikrofonmatning hos abonnenten, dock icke alltid. I Amerika, där automatsystemen först vunnit terräng, företrädes Strowger-systemet af Automatic electric c:o. Stationer äro utförda bl. a. i Los Angeles, Chicago och San Francisco för resp. 45-, 30- och 20-tusen abonnenter. I Europa används systemet i Nizza för 2,400 och i Epsom (England) för 500 abonnenter. Den första automatstationen i Europa utfördes 1908 i Hildesheim enligt Siemens & Halskes system för lokalbatteri. Samma system med centralbatterikoppling inrättades sedan i flera tyska städer. I Sverige finnes systemet utfördt vid en del smärre lokaltelefonanläggningar. Det vid Österrikiska förvaltningen använda systemet (Dietl) skiljer sig endast i detaljer från Siemens & Halskes. Samtliga dessa system äro Strowger-system med direkt impulsgifning från abonnenten samt jordledning vid apparaterna för omställningen mellan siffrorna. Förväljare och vid vissa stationer 2:a förväljare för besparing af gruppväljare användas. Lorimers system var det första, som utfördes enligt den i fig. 9 angifna principen, ehuru med steg-för-steg-system. Liksom i allmänhet vid system af denna typ används anropssökare i st. f. förväljare. Samma princip tillämpas af Western electric c:o, som utfört stationer bl. a. i Antwerpen och Landskrona, Sveriges första automatstation, fullbordad 1915. Rochester c:os system undviker jordledningen vid abonnentapparaterna genom en elegant användning af s. k. trögverkande reläer. Liknande anordningar ha sedan börjat tillämpas äfven i Automatic electrics, Siemens & Halskes och Winstons system. Ett helt nytt uppslag inom automattelefontekniken utgör Betulanders nya system. De kopplingselement, hvaraf växeln sammansättes, utgöras af reläer. Dessa enkla apparater, som äro välkända inom telefontekniken alltsedan centralbatterisystemens införande, äro synnerligen väl utprofvade och genomarbetade, så att man numera kan få dem att arbeta med nästan fullkomlig driftsäkerhet. En profstation af denna typ för 1,000 ledningar är utförd vid rikstelefonen i Stockholm för halfautomatisk drift. Fig. 12 visar kopplingsarbetet vid växelbordet. 
Frågan om de automatiska stationernas konkurrensförmåga i ekonomiskt afseende torde ännu ej få anses slutgiltigt utredd. För mycket stora stationer lutar emellertid fördelen så till vida åt automatsystemet, som växlingskostnaden för manuella stationer stiger afsevärdt i höjden, när ledningarna måste fördelas på flera stationer och sålunda mer än en telefonist skall taga befattning med hvarje koppling. Vid automatsystem kan utan olägenhet uppdelning på smärre stationer ske, och detta förfarande innebär en fördel emot samtliga ledningars intagande till en stor station därigenom, att ledningarna från småstationerna in till 
page_number=379, index= - Telefon (af grek. tele, fjärran, och fone, röst) 
centralen behöfva tilltagas endast för det verkliga samtalsbehofvet och sålunda kunna vara långt färre än abonnentledningarna. 
Då det gällde att anordna <i>ledningar</i> för telefonförbindelserna, försöktes först den anordning, som vid den elektriska telegrafen visat sig tillfredsställande, nämligen enkelledning och återledning genom jorden. (Jfr Elektriska ledningar och Stolplinje. Telegraf- och telefonledningar benämnas ofta med gemensamt namn svagströmsledningar.) Telefonen är emellertid mycket känslig, och det visade sig, att inducerade strömmar och strömmar i jorden voro af tillräcklig styrka att afsevärdt försvåra telefoneringen, och därjämte kunde samtidigt pågående samtal i närliggande ledningar uppfattas. För längre ledningar måste man därför tillgripa den dyrbarare dubbelledningen, och då man numera vill sätta alla abonnenter i tillfälle att fullt nyttja befintliga telefonförbindelsemöjligheter, ha enkelledningar för telefon nästan h. o. h. försvunnit. Abonnentledningarna till växelstationen byggas vanligen af 2 eller 3 mm. järntråd eller 1 mm. bronstråd. Ledningarna från växelstationen till annan växel- eller centralstation utföras med 3 mm. järntråd och ledningar mellan centralstationer af 3 mm. järntråd, för längre ledningar 3 mm. koppartråd och för de längsta förbindelserna 4,5 mm. koppartråd. I de större näten kunna de blanka ledningarna af utrymmesskäl ej föras anda fram till stationen. De intagas därför i <i>kablar,</i> som inom ett cylinderformigt blyhölje af högst 60 à 70 mm. diameter innesluta upp till 1,200 från hvarandra med papper isolerade trådar af 0,5 à 0,7 mm. diameter. För att upphäfva induktionen emellan ledningarna äro de till samma dubbelledning hörande trådarna snodda kring hvarandra samt dessutom ordnade i koncentriska lager, som fortlöpa med växelvis höger- och vänstergängad stigning. Kablarna kunna antingen läggas i jorden, vanligen i s. k. <i>kabelblock</i> af betong, eller såsom s. k. <i>luftkabel</i> upphängas å en bärlina, uppburen af stolpar eller på hustak anbragta stöd. Där ledningarna skola uttagas ur kabeln, inkopplas denna i en utgreningsbox, hvarifrån vulkaniserade ledare föras till utgreningsfästet och påskarfvas de blanka ledningarna fram till abonnentapparaterna. På grund af svårigheten att hålla dessa sista delar af ledningarna felfria har man på sista tiden, i synnerhet i ledningsnät för centralbatteristationen, öfvergått till fullständigt kabelsystem. En större från centralen utgående kabel uppdelas i nedstigningstrummorna å kabelblocksträckan eller i särskilda omkopplingsskåp i allt mindre kablar, hvilka slutligen som 20- eller 10-trådiga äro inkopplade i små kopplingsdosor å husväggarna, hvarifrån ledningarna i 4- och 2-trådiga kablar, s. k. blytrådar, ledas till abonnentapparaterna. Där interurbanledningar behöfva framföras i kablar, användas sådana med pappersisolerade ledare af 1,5 och 2 mm. diameter. I undervattenskablar för större djup används guttaperka som isoleringsmedel. 
Telefonströmmarna äro växelströmmar med en medelfrekvens af omkr. 800 perioder i sekunden. Då fortplantningstiden för sådana strömmar öfver i praktiken förekommande ledningslängder ej kan försummas i förhållande till tiden för en period, måste vid bestämningen af spänning och ström å ledningen räknas med motstånd, själfinduktion, kapacitet och läckning <i>fördelade</i> på ledningen. För en mycket lång ledning uttryckes strömmen <i>Ix</i> i en punkt på afståndet <i>x</i> från ledningens början, där strömmen är <i>Io</i>, af formeln 
                        <i>Ix</i> = <i>Io</i> · <i>e</i>—<i>γx</i> 
<i>γ</i> är ett komplext tal, hvars reella del, <i>β, dämpningsexponenten,</i> anger den proportion, i hvilken den utgående strömmen försvagas under fortplantningen utefter ledningen. Den imaginära delen <i>α, våglängdskonstanten,</i> bestämmer fasförskjutningens förändring under strömmens fortgång. Endast <i>β</i> har betydelse för styrkan af den till mottagningsapparaten framkommande strömmen och därmed för telefoneringsmöjligheten. På internationella telegrafkonferensen i Paris 1910 beslöts, att gränsen för god telefonering skall anses vara nådd, när <i>βx</i> har värdet 3,5. Detta inträffar vid en ledningslängd af: för kopparledningar af 4,5 mm. 2,000 km.; 3 mm. 900 km.; för 3 mm. järnledningar 200 km.; för 0,7 mm. kabel 35 km. Dämpningsexponenten är större, ju större ledningens motstånd eller kapacitet är; däremot inverkar ledningens själfinduktion i motsatt riktning. Kablar, som ha stor kapacitet och mycket liten själfinduktion, försvaga därför telefonströmmen mycket mer än luftledningar med samma motstånd. Med <i>distorsion</i> menas en konstant för ledningen, angifvande dämpningens beroende af växelströmmens periodtal. Äfven distorsionen är störst hos kablar, minst hos kopparledningar. Ju mindre distorsionen är, desto bättre artikuleradt blir det framkommande talet. Metoder ha uppfunnits att genom ökning af själfinduktionen göra ledningen bättre. Dansken Krarup ökade själfinduktionen i kablar genom att kring hvarje ledare spiralformigt upplinda en fin järntråd. Den af Pupin (se d. o.) uppfunna och efter honom uppkallade metoden att på vissa bestämda afstånd inkoppla själfinduktionsspolar på ledningen (<i>pupinisering</i>) har funnit användning för såväl kablar som blanka ledningar. Han visade att, om afståndet mellan spolarna ej öfverstiger ett visst värde, ledningen förhåller sig, som om den tillförda själfinduktionen vore jämnt fördelad på ledningen. I Sverige utfördes 1909 den första pupinkabeln, Malmö—Lund, och 1911 pupiniserades den första luftledningen, Stockholm—Sundsvall. Vid 1917 års början egde telegrafverket inalles 327,6 km. pupiniserade kablar, innehållande 13,779 km. ledningar (däraf en kabel, Stockholm—Uppsala, 68 km. lång med 25 ledningar) och 14,820 km. pupiniserade luftledningar. Dessutom funnos 10,396 km. ledningar i pupinkablar, tillhörande A.-b. Stockholmstelefon. 
Den utsträckning af telefoneringsmöjligheten, som ernås genom pupinisering, är emellertid ej obegränsad. Äfven med <i>starkströmsmikrofoner</i> (se Mikrofon) har man sökt öka telefoneringsdistansen. Svårigheterna därvid inses däraf, att för telefonering öfver en dubbelt så lång ledning som den för vanlig apparat som längsta möjliga ansedda (<i>βl</i> = 3,5) fordras en utgående strömstyrka, som är ej dubbelt, utan 33 ggr så stor. För en ytterligare fördubbling af afståndet skulle 
page_number=380, index= - Telefon (af grek. tele, fjärran, och fone, röst) 
erfordras ytterligare 1,100 ggr så stark ström. Framtiden får utvisa, om problemet att telefonera öfver praktiskt taget obegränsade afstånd kommer att lösas med <i>telefonreläer.</i> Principen för dessa, som sedan länge sysselsatt uppfinnare, är, att åt den efter passerandet af viss ledningslängd försvagade telefonströmmen ges möjlighet att manövrera strömstyrkan från en ny strömkälla. Denna strömkälla får på så sätt ersätta den energi, som gått förlorad på den tillryggalagda delen af ledningen. Närmast till hands liggande principen för ett relä är en telefon, hvars membran är mekaniskt hopkopplad med membranen till en mikrofon. Artikulationen har emellertid benägenhet att försämras vid dessa anordningar. Browns telefonrelä är af vanlig telegrafrelätyp. Då talströmmen går genom relälindningen, uppstå mikroskopiskt små vibrationer i ankaret. Ankarets kontakt är "lös", så att en ljusbåge af ytterst liten längd bildar en del af strömkretsen för förstärkningsbatteriet. Motståndsförändringen vid variationerna i ljusbågens längd förorsakar den förstärkta telefonströmmen. Reläet blir naturligtvis ytterst känsligt för yttre inflytelser, damm o. d. Gynnsammare verka de reläer, i hvilka den försvagade strömmen bringas att inverka på strålningen från en s. k. wehneltkatod (se Katodstrålar). Två utföringsformer af dessa reläer finnas: en amerikansk af Lee De Forest, benämnd <i>audion,</i> och en tysk efter uppfinnaren kallad <i>liebenrör.</i> Telefonreläer användas i drift på ledningen New York—San Francisco, öppnad för trafik 25 jan. 1915 och då världens längsta telefonledning, 5,390 km., utförd af 4,2 mm. koppartråd och upplagd på inalles 130,000 stolpar. Längsta då använda telefonledningen i Europa var Berlin—Rom, 2,082 km. 
Då ledningsanläggningarna representera stora värden, sträfvar man att nyttja dem så effektivt som möjligt. En anordning med detta syfte utgör <i>duplicering,</i> som schematiskt visas i fig. 13. Två dubbelledningar, I och II, förses med transformatorer vid ändpunkterna, och midtuttagen på de lindningar, som äro kopplade till ledningen, kunna användas som en tredje ledning, III, utan att de tre samtidigt framförda samtalen störa hvarandra eller höras öfver sinsemellan. Villkoret för ett godt resultat af denna anordning är emellertid, att de fyra trådarna läggas i fyrskruf (se Linjestörningar), så att de få erforderlig balans sinsemellan och till främmande ledningar. Antalet km. på detta sätt utvunna ledningar utgjorde vid början af 1917 vid telegrafverket 14,489 km., vid Stockholmstelefon 1,025 km. i bruk och 702 km. i reserv. 
Telefonens <i>utbredning.</i> Redan 1877 nådde telefonen en del länder i Europa, däribland Sverige (se Cedergren, H. T.), och i Amerika funnos vid årets slut 14,000 apparater i bruk. Telefonväxlar inrättades i Amerika s. å., och under närmaste åren uppstodo sådana i flera större städer i Europa: i London 1878, i Paris 1879, i Stockholm 1880 och i Berlin 1881. Sistnämnda år hade telefonen nått äfven Australien, Nya Zeeland och Syd-Amerika. De första telefonnäten i Sverige tillkommo genom enskildt initiativ. 1880 bildades Stockholms Bell-telefon-a.-b. med stationer vid Västerlånggatan och på Södermalm, hvilka nästa år följdes af stationer på Norrmalm och Kungsholmen. Vid 1883 års slut hade bolaget 1,205 abonnenter i Stockholm och en del vid växelstationer, som uppstått i omgifvande samhällen. 1881 inrättades af telegrafverket ett telefonnät, som emellertid tills vidare inskränkte sig till statsdepartementen och de centrala ämbetsverken. Däremot inrättades 1882 rikstelefonstationer i Härnösand och Uddevalla och 1883 ett nät i Skåne, sedan Malmö enskilda nät öfvertagits. I Stockholm bildades 1883 Stockholms allmänna telefon-a.-b., som öppnade konkurrens med Bellbolaget med stationer på Norr och Söder samt 1884 i Staden. Då det nya bolaget kräfde afsevärdt lägre afgifter än Bellbolaget, fick det snart öfverhand och hade vid 1884 års slut i Stockholm 2,248 apparater mot Bellbolagets 1,476. Erforderliga apparater och stationsanordningarna levererades till Allmänna bolaget af L. M. Ericsson (se denne), som småningom skaffade sig världsmarknad för sina tillverkningar. Efter fortsatta framsteg för båda bolagen under 1885 stod Stockholm vid detta års slut, hvad antalet telefoner beträffar, främst bland världens alla städer, ej blott i förhållande till folkmängden, utan absolut. Antalet telefoner var nämligen då: i Stockholm 4,978, i Berlin 4,248, i London 4,193, i Paris 4,054, i Hälsingfors 575, i New York 3,700, i Köpenhamn 1,336 eller resp. 232, 33, 9, 14, 125, 25, 49 per 1,000 inv. De närmaste åren utmärktes af någon tillbakagång för Bellbolaget, men fortsatt framgång för Allmänna telefonbolaget, som 1887 sammanförde alla ledningar från Norr och Staden till en nyuppförd hufvudstation vid Malmskillnadsgatan. Förbindelseledningar byggdes till Södertälje, Uppsala, Nyköping, Mariefred, Västerås m. fl. städer, hvarjämte ett fristående nät byggdes i Söderhamn 1886, och enskilda nätet i Jönköping inköptes 1888. Den af telegrafverket anlagda Rikstelefonen hade under åren fått ej ringa spridning utom Stockholm. Sedan det enskilda nätet i Göteborg inlösts 1888, byggdes s. å. en dubbeltrådig ledning Stockholm—Göteborg och 1889 ledningar från Stockholm till Malmö och Härnösand, hvarjämte Malmö och Göteborg förbundos med en ledning. Härmed var början gjord till det svenska rikstelefonnätet, som sedermera kraftigt utvecklats. 1888 började telegrafverket mottaga abonnenter äfven i Stockholm. 1891 erhöllo Allmänna bolagets abonnenter samtrafik med denna station och därigenom med hela rikstelefonnätet. (Denna samtrafik upphörde 1903.) Bolaget hade genom nya ledningar skaffat sig förbindelse äfven med andra telefonnät, bl. a. Norrköping 1889. Det sålde 1891 sina anläggningar, som voro belägna på större afstånd än 70 km. från Stockholms Stortorg, till telegrafverket. Som vederlag tillförsäkrades bolaget rätt att <i>inom</i> 70-kilometersområdet behålla sina anläggningar och anordna nya sådana utan hinder af kungl. kung. 20 april 1883 ang. förbud för enskilda att inom vissa områden anordna telegraf- och telefonförbindelser. Inom de närmast följande åren inlöste telegrafverket de flesta enskilda telefonnäten, hvilka sattes i förbindelse med interurbannätet och successivt ombyggdes till dubbelledningar. 1893 erhöll rikstelefonnätet förbindelse med Kristiania och Köpenhamn. Allmänna telefonbolagets nät, till hvilket Bellbolaget anslöts, gick till mötes liflig 
page_number=381, index= - Telefon (af grek. tele, fjärran, och fone, röst) 
utveckling inom Stockholm. 1899 fick Allmänna bolaget koncession på anläggningar i Moskva och Warschau samt (tills. med L. M. Ericsson & Co) i Mexico. 1908 uppdelades bolagets rörelse, hvarvid ett dotterbolag, Stockholmstelefon, öfvertog Stockholmsanläggningarna. Vid Stockholmsstationen är numera infördt centralbatteri med automatisk fördelning. Genom beslut af 1918 års lagtima riksdag ha Stockholmstelefons anläggningar för en summa af 47 mill. kr. inköpts af staten för att sammanslås med rikstelefonnätet. Öfvertagandet skedde 1 juli s. å. Telegrafverket har infört centralbatteri vid stationerna i Hälsingborg, Jönköping, Malmö, Gäfle, Norrköping och Örebro. För stationerna i Stockholm och Göteborg planeras automatisk drift. Vid 1917 års början funnos i Sverige 599,350 km. telefonledningar, hvaraf 399,973 km. tillhöriga telegrafverket och 199,377 km. tillhöriga enskilda telefonföretag och järnvägar. Antalet rikstelefonapparater var 207,281, öfriga 100,090, hvaraf 91,765 tillhöriga Stockholmstelefon; inalles funnos således i riket 307,371 apparater eller 53,4 apparater per 1,000 inv. Endast i Stockholm funnos 107,107 apparater (33,299 rikstelefonens, 73,808 Stockholmstelefonens) eller 289 pr 1,000 inv. Vid rikstelefonen utväxlades under året omkr. 312 mill. afgiftsfria och 22 mill. afgiftsbelagda samtal. 
Nedanstående tabell visar antalet telefonapparater och antalet pr 1,000 inv. i de europeiska länderna. Då ej annat anges, afse uppgifterna 1 jan. 1914. 
<table> <tr><td> </td><td style="text-align: center;">Antal apparater  </td><td style="text-align: center;">Antal apparater pr 1,000 inv.</td></tr> <tr><td>Danmark (1/4 1914)         </td><td style="text-align: right;">   129,277  </td><td style="text-align: right;">45</td></tr> <tr><td>Sverige                    </td><td style="text-align: right;">   235,373  </td><td style="text-align: right;">42</td></tr> <tr><td>Norge                      </td><td style="text-align: right;">    82,550  </td><td style="text-align: right;">34</td></tr> <tr><td>Schweiz                    </td><td style="text-align: right;">    96,624  </td><td style="text-align: right;">25</td></tr> <tr><td>Tyskland                   </td><td style="text-align: right;"> 1,420,100  </td><td style="text-align: right;">21</td></tr> <tr><td>Storbritannien (1/4 1914)  </td><td style="text-align: right;">   780,512  </td><td style="text-align: right;">17</td></tr> <tr><td>Nederländerna              </td><td style="text-align: right;">    86,490  </td><td style="text-align: right;">14</td></tr> <tr><td>Finland                    </td><td style="text-align: right;">    40,000  </td><td style="text-align: right;">12</td></tr> <tr><td>Belgien                    </td><td style="text-align: right;">    65,000  </td><td style="text-align: right;">9</td></tr> <tr><td>Frankrike                  </td><td style="text-align: right;">   330,000  </td><td style="text-align: right;">8</td></tr> <tr><td>Österrike                  </td><td style="text-align: right;">   174,344  </td><td style="text-align: right;">6</td></tr> <tr><td>Ungern                     </td><td style="text-align: right;">    84,040  </td><td style="text-align: right;">4</td></tr> <tr><td>Rumänien                   </td><td style="text-align: right;">    20,000  </td><td style="text-align: right;">3</td></tr> <tr><td>Italien (1/7 1913)         </td><td style="text-align: right;">    91,720  </td><td style="text-align: right;">3</td></tr> <tr><td>Spanien                    </td><td style="text-align: right;">    34,000  </td><td style="text-align: right;">2</td></tr> <tr><td>Ryssland                   </td><td style="text-align: right;">   319,858  </td><td style="text-align: right;">2</td></tr> <tr><td>Portugal                   </td><td style="text-align: right;">     8,850  </td><td style="text-align: right;">2</td></tr> <tr><td>Serbien                    </td><td style="text-align: right;">     3,700  </td><td style="text-align: right;">l</td></tr> <tr><td>Grekland                   </td><td style="text-align: right;">     3,200  </td><td style="text-align: right;">l</td></tr> <tr><td>Bulgarien                  </td><td style="text-align: right;">     3,608  </td><td style="text-align: right;">l</td></tr> <tr><td>Hela Europa                </td><td style="text-align: right;"> 3,695,400  </td><td style="text-align: right;">omkr. 8</td></tr> <tr><td>Hela världen               </td><td style="text-align: right;">13,570,900  </td><td style="text-align: right;">omkr. 8</td></tr> </table> 
Bland städer i Europa med öfver 100,000 inv. intog Stockholm rangplatsen i fråga om antalet apparater per 1,000 inv., som var 241 (som ofvan visats, ökas denna siffra 1917 till 289). Af öfriga hufvudstäder hade Köpenhamn 89, Kristiania 84, Berlin 66, London 35. Den stad af någon betydenhet, som vid denna tid uppvisade den högsta siffran, var Los Angeles i Kalifornien med 260 per 1,000 inv. 
<div align="center">*</div> Trådlös telefonering (Radiotelefoni). Försök att med telefon utväxla meddelanden utan användning af metallisk ledning ha utförts enligt i hufvudsak tre metoder: med ljusstrålning, med värmestrålning och med Hertzska vågor. Exempel på det förstnämnda sättet utgör Simons och Bells ljustelefon (se d. o.). Telefonering medelst värmestrålar har försökts af Bell, som lyckats åstadkomma en öfverföring på 100 m. afstånd. Först efter den trådlösa telegrafens uppfinning har frågan om trådlös telefonering förts framåt till en lösning, som kan få praktisk betydelse. Om en afsändningskrets matas med kontinuerliga ("odämpade") vågor, erhålles i telefonen på mottagningsstationen intet ljud, emedan telefonen kommer att påverkas som för likström. Men vid tal i en mikrofon, inkopplad i antennens jordledning (fig. 14), uppstå mot talet svarande variationer i den utstrålade energiens amplitud, åstadkommande motsvarande ljudverkan på mottagaren. Som strömkällor för afsändaren komma därför till användning endast sådana med periodtal, som ligga öfver hörbarhetsgränsen. Inkopplad direkt i antennkretsen, måste mikrofonen uthärda antennströmstyrkan. Mikrofonen inkopplas därför stundom på annat sätt, t. ex. i fältlindningen för generatorn eller i fältmagnetkretsen till ljusbågen. Enligt en annan metod inkopplas mikrofonen så, att dess motståndsvariationer komma att förändra svängningarnas våglängd i st. f. amplituden. Då mottagaren är afstämd för viss våglängd, kommer strömstyrkan i densamma att få olika styrka, allteftersom de ankommande vågorna ha en våglängd, som ligger närmare eller aflägsnare från mottagarens. Ljusbågsgeneratorn konstruerades af Poulsen (se Telegraf), och system efter denna princip ha sedermera utarbetats äfven af Gesellschaft für drahtlose telegraphie, Quirino Majorana, som använder en af denne uppfunnen vätskemikrofon för hög strömstyrka, <i>hydraulisk mikrofon,</i> af De Forest med audionmottagare, samt af Colin och Jeance. Poulsen åstadkom 1905 trådlös telefonering på 0,5 km. afstånd. Redan 1907 kunde afståndet utsträckas till 370 km. (Lyngby—Weissensee), och 1911 vid en Poulsenstation i Kalifornien nåddes ett afstånd af 550 km. med vanliga mikrofoner. Med direkt högfrekvensmaskin anordnade Fessenden 1900 telefonering på 1,5 km. afstånd. 1906 konstruerade han en annan generator för 81,700 perioder, med hvilken han telefonerat öfver 320 km. Äfven med Goldschmidts högfrekvensgenerator för successiv upptransformering af frekvensen ha telefoneringsprof utförts. Med användning af släckta gnistor (ty. <i>löschfunken</i>) enligt Wiens system ha försök gjorts af Gesellschaft für drahtlose telegraphie (<i>tönende funken</i>) och Lorenz-aktiengesellschaft. På sista tiden ha kontinuerliga vågor för trådlös telefonering alstrats med katodrör (<i>audion</i>), och detta system torde f. n. (1918) vara det enda, som fått praktisk användning — hufvudsakligen i Amerika. Vid de längsta hittills utförda telefoneringsförsöken ha dessa anordningar användts, nämligen dels öfver Atlanten, från stationen Arlington i Nord-Amerika till Eiffeltornet, dels från Arlington till Honolulu, 9,000 km. För 
page_number=382, index= - Telefon (af grek. tele, fjärran, och fone, röst)  - Telefonanalys, fys.  - Telefonautomat  - Telefoncentral. Se Centralstation 3 och Telefon, sp. 705-707.  - Telefonering. Se Telefon.  - Telefoni, läran om telefonen. Se Telefon.  - Telefonkablar. Se Telefon, sp. 709.  - Telefonkiosk  - Telefonledningar. Se Telefon, sp. 709.  - Telefonograf, fys. Se Fonograf, sp. 816.  - Telefontråd. Se Telefon, sp. 709.  - Telefos, grek. hjältes.  - Telefos  - Telefosfrisen. Se Pergamon, sp. 476.  - Telefotograf (af grek. tele, fjärran, fos, ljus, och grafein, skrifva) 
att den trådlösa telefonen skall kunna få större användning, fordras, att växling mellan sändning (tal) och mottagning kan åvägabringas utan omständliga omkopplingar. En fördel i jämförelse med telefonering på ledning är, att talet vid fortplantningen ej utsattes för distorsion såsom vid ledningstelefonering. Att den trådlösa telefonen skulle komma att i någon mån ersätta telefoneringen med ledning förefaller f. n. föga sannolikt. För transoceana telefonförbindelser synes dock den förra ha de största utsikterna att komma till användning. 
Litt.: A. Ekström, "Modern telefonteknik" (1903), F. Breisig, "Theoretische telegraphie" (1910), C. Hersen och R. Hartz, "Die fernsprechtechnik der gegenwart" (s. å.), A. Kruckow, "Die selbstanschluss- und wählereinrichtungen im fernsprechbetriebe" (1911), K. Markau, "Die telephonie ohne draht" (1912), H. Rein, "Lehrbuch der drahtlosen telegraphie" (1917), H. Pleijel, "Teoretisk telefoni", II (1918; bland "Tekniska handböcker utg. af k. Telegrafstyrelsen"), vidare "Jahrbuch der drahtlosen telegraphie und telephonie" samt "The year book of wireless telegraphy and telephony". A. H—n. 
<b>Telefonanalys,</b> <i>fys.</i>, benämnes den af Kohlrausch angifna metoden att med tillhjälp af växelström och telefon bestämma elektriska ledningsförmågan hos elektrolyter. Jfr Elektriska mätningar, sp. 302. T. E. A. 
<b>Telefonautomat,</b> en för allmänt bruk mot afgift för hvarje samtal upplåten telefonapparat, där den samtalande efter anmaning från telefonstationen själf nedlägger afgiften i en i apparaten inmonterad eller invid densamma uppsatt afgiftsbössa. När myntet i en ränna glider ned i myntlådan, åstadkommer det på ett eller annat sätt en ändring i telefonapparatens ledningssammanhang, hvaraf ljud uppstår i telefonen. Detta ljud uppfattas äfven af telefonisten, som på detta sätt kontrollerar, att afgiften blir erlagd. På de vid rikstelefonen använda telefonautomaterna består anordningen däri, att myntet glider längs två metall-linjaler, hvilka äro med ledare förbundna med hvar sin af mikrofonens ytterkontakter. Parallellt med mikrofonen uppstår således en kontakt med under myntets glidning föränderligt motstånd. De härvid uppkommande strömvariationerna alstra ett skrapande ljud i telefonen. För att apparaten skall bli användbar för två myntsorter (10- och 5-öringar), anbringas en särskild ränna för enhvar af de två sorterna. Kontakten slutes vid myntets nedglidning en gång i den ena af rännorna, två gånger i den andra. A. H-n. 
<b>Telefoncentral.</b> Se Centralstation 3 och Telefon, sp. 705—707. 
<b>Telefonering.</b> Se Telefon. 
<b>Telefoni,</b> läran om telefonen. Se Telefon. 
<b>Telefonkablar.</b> Se Telefon, sp. 709. 
<b>Telefonkiosk,</b> vid torg eller på annat trafikeradt ställe uppsatt, mer eller mindre ljudisolerande kiosk (se d. o.), innehållande en telefonautomat (se d. o.), från hvilken allmänheten kan mot afgift utväxla telefonsamtal. A. H—n. 
<b>Telefonledningar.</b> Se Telefon, sp. 709. 
<b>Telefonograf,</b> <i>fys.</i> Se Fonograf, sp. 816. 
<b>Telefontråd.</b> Se Telefon, sp. 709. 
<b>Telefos</b> (grek. <i>Τήλεφοϛ</i>), <i>grek. hjältes.</i>, var son till Herakles och Auge, en dotter af konung Aleos i Tegea. Han utsattes af sin moder, men räddades på underbart sätt och begaf sig som uppvuxen yngling enligt delfiska oraklets anvisning till Mysien för att uppsöka sin moder, hvilken han där träffade förmäld med landets konung Teuthras. Af denne upptogs T. som son och efterträdde honom i regeringen. Enligt en efterhomerisk saga tillbakaslog han segerrikt de under färden till Troja på Mysiens kust landstigne grekerna, men sårades därvid själf af Akilles. Oraklet förkunnade, att såret kunde läkas endast af den, som gett det. På Agamemnons uppmaning läkte Akilles T:s sår medelst rost från sin lansspets, helst som ett orakel spått, att Troja ej skulle kunna eröfras utan hans hjälp. A. M. A. 
<b>Telefos</b> (grek. <i>Τήλεφοϛ</i>) från Pergamon, grekisk grammatiker i 2:a årh., var lärare för kejsar Lucius Verus, flitig skriftställare i språkliga ämnen. Om en T:s skrift Om retoriken enligt Homeros se "Fragmenta historicorum græcorum" (1848—74). 
<b>Telefosfrisen.</b> Se Pergamon, sp. 476. 
<b>Telefotograf</b> (af grek. <i>tele,</i> fjärran, <i>fos,</i> ljus, och <i>grafein,</i> skrifva) l. Bildtelegraf, en af tyske professorn Korn 1904 uppfunnen metod att på telegrafisk väg öfverföra bilder. (En liknande metod patenterades redan 1895 af svenske mekanikern Berglund, men kom dock aldrig till utförande.) Bildtelegrafien grundar sig på egenskapen hos <i>selen</i> (se d. o.) att förändra elektriska ledningsmotståndet med belysningen. För att kunna telegraferas måste bilden framställas på ett genomskinligt papper (film), som upplägges på en ihålig glascylinder. Om denna bringas att rotera och samtidigt sakta förflyttas i axiell led, kommer en utifrån mot cylindern kastad ljusstråle att på ett inuti cylindern i ljusstrålens väg placeradt föremål ge olika stark belysning alltefter graden af genomskinlighet hos den punkt af filmen, som under rotationen för ögonblicket passerar ljusstrålen. Utgöres föremålet inuti cylindern af en selencell, kommer dennas ledningsmotstånd att förändras, och kopplas cellen i serie med ett batteri och en ledning till en annan ort, får man således där ljusvariationerna på filmen representerade af strömvariationer. Dessa skola nu åter öfversättas till ljusvariationer. För detta ändamål använde Korn först följande anordning. Det ljuskänsliga papper, på hvilket bilden skall framställas, upplindas på en trumma, som får en skrufrörelse på samma sätt som glastrumman i afsändningsapparaten. Genom synkroniserande anordningar, liknande dem, som förekomma vid vissa snabbtelegrafsystem (se Telegraf), bringas trummorna på afsändnings- och mottagningsstationerna att exakt följas åt i sina rörelser. Under rörelsen belysas efter hvarandra mottagningstrummans olika punkter af en fast ljusstråle från ett evakueradt rör, som bringas att lysa medelst teslaströmmar (se Geisslerska rör). Den inkommande strömmen påverkar en galvanometer, hvars visare rör sig öfver en motståndssats inkopplad i teslaströmkretsen. Storleken af motståndet och därmed af teslaströmmens styrka och rörets ljusstyrka regleras på detta sätt af strömmen i galvanometern. Genom lämpligt afvägda värden på motståndet kommer så den uppstående bilden, som framkallas på vanligt sätt, att få samma utseende 
page_number=383, index= - Telefunken  - Telega  - Telegonos  - Telegraf 
som den på papperet på afsändningsapparatens glastrumma. Korn utbytte 1906 geisslerröret i mottagningsanordningen mot en stränggalvanometer, bestående af en trådslinga, upphängd i ett starkt, konstant magnetfält. På slingan är fäst ett aluminiumblad, som afstänger de från en lampa mot mottagningstrummans öppning riktade ljusstrålarna. Då strömmen från afsändningsstationen genomgår spolen, kommer bladet att vrida sig en större eller mindre vinkel alltefter strömstyrkans storlek, hvarvid större eller mindre del af ljusknippet kommer att belysa det papper, på hvilket bilden skall mottagas. Sedermera har Korn återgått till den första anordningen, men undvikit den störande kontaktfriktionen vid motståndskopplingen genom att använda högfrekventa, högspända strömmar, som kunna bilda öfverslag mellan kontakterna, utan att dessa metalliskt beröra hvarandra. På detta sätt kunna de svaga strömmarna från afsändningsanordningen öfverföras i starkare strömmar, som dels röna mindre inverkan af störningsströmmar på ledningen mellan stationerna, dels ha tillräcklig energi att säkert påverka mottagningsapparaten. Dessa förstärkta strömmar kunna också användas att drifva stansapparater, medelst hvilka på afsändningsstationen en remsa utstansas med hål, hvilkas läge på remsan är beroende af strömstyrkan. Telegraferingen sker då efter samma princip som Wheatstones snabbskriftsystem (se Telegraf, sp. 728) medelst en transmitter. — Ett system för bildtelegrafering utan användning af selencell har utarbetats af fransmannen Belin. Han framställer af den bild, som skall telegraferas, ett positiv i mycket låg relief, koltryck, upplagdt på en afsändningscylinder, som försättes i rörelse på liknande sätt som vid Korns apparat. Mot cylindern trycker ett fint metallstift, fäst vid en häfstångsanordning, som, då stiftet under cylinderns rotation rör sig till följd af bildens ojämnheter, reglerar motståndet för den utgående strömmen. Som mottagningsapparat använder Belin stränggalvanometern, men med en spegel i st. f. det ljusskärmande aluminiumbladet. Den reflekterade bilden af en mot spegeln riktad ljusstråle kommer att flytta sig, när galvanometern gör utslag. Denna bild faller på en rektangulär glasskifva, hvars genomskinlighet kontinuerligt ändras från ena kanten till den andra. Det slutna rum, hvars ena sida glasskifvan utgör, erhåller alltså olika grad af belysning alltefter spegelns läge, d. v. s. alltefter framkommande strömstyrkans storlek. I ett annat slutet rum och framför en öppning till nyssnämnda rum rör sig trumman med det ljuskänsliga mottagningspapperet synkront med trumman i afsändningsapparaten. A. H—n. 
<b>Telefotografi,</b> Fjärrfotografi, metod att erhålla fotografier af aflägsna föremål (se Telefotograf); en sådan fotografi. 
<b>Telefunken,</b> ty. Se Telegraf, sp. 744. 
<b>Telega.</b> Se Teljega. 
<b>Telegonos.</b> Se Odysseus, sp. 506. 
<b>Telegraf</b> (af grek. <i>tele</i>, fjärran, och <i>grafein,</i> skrifva), "fjärrskrifvare", anordning för snabbast möjliga meddelande af underrättelser på långa afstånd genom vissa på förhand öfverenskomna tecken. Detta kan ske på olika sätt; genom synliga signaler (optisk telegraf, se d. o.), medelst starka ljud (akustisk telegraf, se d. o.) eller med tillhjälp af elektrisk ström (elektrisk telegraf; se nedan). — Om telegraf för olika ändamål se Järnvägstelegraf, Kavalleritelegraf och Krigstelegraf. — Om telautograf se Gray, Elisha. 
I den <i>elektriska ledningstelegrafens</i> utveckling kunna särskiljas tre perioder, som alla inledas af viktiga upptäckter på elektricitetslärans område. Under första skedet (från midten till slutet af 1700-talet) bemödade man sig att utforska den statiska elektriciteten för att medelst denna åstadkomma elektrisk teckengifning. Som utgångspunkt för den elektriska telegrafen kan betecknas 1746, då genom professor Winkler i Leipzig kännedom erhölls om elektricitetens utomordentligt stora fortplantningshastighet i ledare. Ett af de äldsta förslagen till telegrafering med statisk elektricitet framlades 1753 af Charles Marshall, hvars förslag åsyftade att leda elektriciteten från en plats till en annan medelst ett system af väl isolerade metalltrådar till samma antal som bokstäfverna i alfabetet. Hvarje tråd slutade i en isolerad och alfabetiskt märkt flädermärgskula. Om en tråd vid ena stationen laddades med elektricitet, skulle dess motsvarande ända å andra stationen attrahera sin flädermärgskula. Användning af gnidningselektriciteten vid telegrafering kunde emellertid aldrig få någon praktisk betydelse, då detta slag af elektricitet på grund af sin höga spänning ställde synnerligen stora fordringar på ledningarnas isolering. I ett helt nytt skede inträdde lösningen af telegraferingsproblemet med upptäckten af beröringselektriciteten (galvanisk elektricitet; se d. o.), och framför allt då Alexander Volta (1800) konstruerade den stapel ("Voltas stapel"), som sedermera af honom själf ändrades till "Voltas bägarapparat" (se Galvaniskt element, sp. 663—664). Det första försöket att för praktiskt bruk åstadkomma en telegraf med användning af det galvaniska elementet härrör från tysken S. Th. von Sömmering (se denne) i München, som (1809) begagnade den galvaniska strömmens förmåga att sönderdela vatten. Han åstadkom förbindelsen mellan två stationer medelst 35 sinsemellan isolerade ledningstrådar, som slutade i hvar sin metallklämma på afsändningsstationen, under det hvarje tråd på mottagningsstationen slutade i en förgylld spets, som från bottnen stack upp ur ett långt smalt glaskärl, fylldt med svafvelsyrehaltigt vatten. Hvarje bokstaf och siffra hade sin ledningstråd. När ett ord skulle aftelegraferas, förenade man strömkällans negativa pol med den metallklämma, som svarade mot första bokstafven, och den positiva polen med den andra bokstafvens klämma. På mottagningsstationen kunde man af gasutvecklingen iakttaga, hvilka två bokstäfver, som aftelegraferats, samt äfven bestämma den bokstaf, som var föregående, enär vid denna en lifligare gasutveckling observerades. Sömmerings telegraf fann i stort sedt ingen användning i praktiken, emedan den var alltför långsam och omständlig. — Med den af dansken H. K. Örsted (se denne) 1819 gjorda upptäckten af den elektriska strömmens magnetiska verkningar kom elektricitetens användning inom det praktiska lifvet och därmed telegraferingsproblemet i ett tredje skede. 
page_number=384, index= - Telegraf 
Örsteds upptäckt gaf uppslag till ett intensivt studium af den elektriska strömmens magnetiska verkan. Sålunda framkommo redan 1820 Schweigger och Poggendorff med anordningar för förstärkning af en ströms verkan på en magnetnål. S. å. upptäckte F. J. D. Arago (se denne) i Paris, att järn och stål kunde göras magnetiska genom inverkan af en elektrisk ström. Den första praktiskt användbara magnet-elektriska telegrafapparaten framställdes af ryssen P. von Schilling-Cannstatt (se denne) sannolikt i slutet af 1820-talet. Ehuru denna apparat kom till offentligheten först 1835 (på naturforskarmötet i Bonn), anses i allmänhet 1833 som den elektromagnetiska telegrafens födelseår. Schillings apparat, som grundade sig på den elektriska strömmens verkan på magnetstafvar, utgjorde förebilden till den s. k. <i>nåltelegrafen</i> (se d. o.). Hos denna påverkas en magnetnål åt ena eller andra hållet alltefter riktningen af strömmen, som ledes flera hvarf omkring nålen. Genom lämplig kombination af nålutslag till höger och till vänster bildas de enskilda bokstäfverna eller tecknen. Den i England någon tid i bruk varande fem-nålstelegrafen af Cooke och Wheatstone fordrade sex ledningar. Den förenklades emellertid snart nog af Wheatstone till en enkelnålstelegraf, som spelat en stor praktisk roll i synnerhet som järnvägstelegraf (se d. o.). I England är den fortfarande i bruk. En modifikation af nåltelegrafen har fått stor användning som mottagningsinstrument å långa kablar (se nedan). 
Morses system. 1832 kom amerikanen Samuel Morse (se denne) på den tanken, att en elektromagnet med fördel skulle kunna användas som mottagningsapparat vid elektrisk telegrafering. En användbar elektromagnetisk skriftelegraf framställdes af honom 1835, och det dröjde ej länge, förrän han förenklade sitt system, samtidigt med att det arbetade snabbt och säkert. I Morses och alla andra i bruk varande telegrafsystem används den elektriska strömmen som medel för att åstadkomma signalerna. Han sammanställde ett särskildt teckenalfabet, som lätt kunde återges af därtill lämpade apparater. <i>Morses alfabet</i> är i hufvudsak ännu gällande och består af två grundelement: prick och streck, det senare tre gånger så långt som en prick. Den i engelska språket oftast förekommande bokstafven <i>e</i> betecknades med 1 prick, <i>i</i> med 2 prickar, <i>t</i> med 1 streck, o. s. v. Genom olika kombinationer af prickar och streck kunde Morse återge icke allenast alla i språket förekommande bokstäfver och siffror, utan äfven alla skiljetecken och andra för telegraftjänsten behöfliga tecken. Mellanrummet mellan grundelementen inom samma tecken bör vara lika med 1 prick, rummet mellan de olika tecknen i ett och samma ord eller tal lika med 3 prickar och rummet mellan olika ord och tal lika med 5 prickar. Här nedan återges det af internationella telegrafkonferensen i London 1903 stadfästa morsealfabetet: 
<p class="poem"><i>a</i> - —<i>á</i> - — — - —<i>b</i> — - - -<i>c</i> — - — -<i>ch</i> — — — —<i>d</i> — - -<i>e</i> -<i>é</i> - - — - -<i>f</i> - - — -<i>g</i> — — -<i>h</i> - - - -<i>i</i> - -<i>j</i> - — — —<i>k</i> — - —<i>l</i> - — - -<i>m</i> — —<i>n</i> — -<i>ñ</i> — — - — —<i>o</i> — — —<i>p</i> - — — -<i>q</i> — — - —<i>r</i> - — -<i>s</i> - - -<i>t</i> —<i>u</i> - - —<i>ü</i> - - — —<i>v</i> - - - —<i>w</i> - — —<i>x</i> — - - —<i>y</i> — - — —<i>z</i> — — - -<i>å</i> - — — - —<i>ä</i> - — - —<i>ö</i> — — — -<i>1</i> - — — — —<i>2</i> - - — — —<i>3</i> - - - — —<i>4</i> - - - - —<i>5</i> - - - - -<i>6</i> — - - - -<i>7</i> — — - - -<i>8</i> — — — - -<i>9</i> — — — — -<i>0</i> — — — — —<i>punkt</i> - - - - - -<i>semikolon</i> — - — - — -<i>komma</i> - — - — - —<i>kolon</i> — — — - - -<i>frågetecken</i> - - — — - -<i>utropstecken</i> — — - - — —<i>apostrof</i> - — — — — -<i>bindestreck</i> — - - - - —<i>bråkstreck</i> — - - — -<i>parentes</i> — - — — - —<i>anföringstecken</i> - — - - — -<i>understrykningstecken</i> - - — — - —</p> Våra dagars morseapparater äro grundade på samma principer som de af Morse konstruerade, men äro vida fullkomligare än dessa. De för morsesystemet karakteristiska apparaterna äro <i>nyckeln</i> (<i>tangenten</i>), afsändningsapparaten, samt <i>skrifapparaten,</i> mottagningsapparaten. (Fig. 1 och 2, pl. I, framställa skrifapparat och nyckel af L. M. Ericssons konstruktion.) <i>Morsenyckeln</i> består af tre från hvarandra isolerade hufvuddelar af mässing, nämligen <i>häfstången h, klacken k</i> samt <i>städet s</i> (fig. 3). På häfstången, som är rörlig kring en axel <i>c,</i> verkar en spiralfjäder, som drar dess ena ända nedåt, så att häfstången i hviloläget kommer att ligga tryckt mot metallstiftet <i>k.</i> Genom att nedtrycka häfstångens andra ända, som är försedd med en isolerad knapp, afbryter man häfstångens förbindelse med klacken. Häfstångens rörelse vid nedtryckningen begränsas af en annan metallisk kontakt, städet. Telegrafnyckelns hufvuddelar äro inbördes placerade så, att häfstången vid nyckelns manipulerande kommer att växelvis vidröra städ och klack. <i>Morseskrifapparaten</i> afser en registrering af morsetecknen på en pappersremsa och består af två hufvuddelar, <i>elektromagneten</i> med sitt ankare och <i>skrifanordningen.</i> Så snart en elektrisk ström af tillräcklig styrka genomgår lindningarna i elektromagneten <i>E,</i> bli dennas järnkärnor magnetiska och attrahera det ofvanför befintliga ankaret <i>a,</i> vid hvars öfre sida är fäst en tvåarmad häfstång, rörlig kring axeln <i>b.</i> Upphör strömmen, återföres ankaret till sitt hviloläge af en spiralfjäder, hvars spännkraft kan varieras. Spännkraften hos spiralfjädern bör vara så afpassad, att den icke förmår öfvervinna den af strömmen utvecklade magnetismen, men däremot upplyfta ankaret, när strömmen upphört. Ankarhäfstångens upp- och nedgående rörelse begränsas af två metallstift (städ och klack) liksom hos telegrafnyckeln. Häfstångens andra arm, <i>skriffjädern,</i> åstadkommer ett märke (vanligen vid ankarets neddragning mot 
page_number=385, index= - Telegraf 
<b>Till art. Telegraf. I.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Morsenyckel.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Morseförbindelse.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Morseförbindelse.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Sounder.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Relä, som sluter en lokal strömkrets.</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 9. Samtidig telegrafering och telefonering.</tr></table> 
page_number=386, index= - Telegraf 
<b>Till art. Telegraf. II.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Utgreningsstation.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 10. Multiplex.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 11. <i>a</i> punsremsa, <i>b</i> morseskrift, <i>c</i>undulatorskrift (ordet "Paris").</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 12. Transmitter.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 13. Transmitter (principschema).</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 14. Receiver.</tr></table> 
<table class="ic"><tr><td style="text-align: center;"><a href="javascript:ShowPopUp(13)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 15. Undulator.</tr></table> 
page_number=387, index= - Telegraf 
elektromagnetens järnkärnor) därigenom, att en i likformig rörelse stadd pappersremsa <i>p</i> upptryckes lätt mot en färgtrissa <i>f.</i> För remsans frammatande används ett urverk. — En telegrafisk förbindelse i sin enklaste form anges af fig. 3. De båda stationerna A och B förbindas af en ledning, fäst vid telegrafnycklarnas häfstänger. Städet är medelst en ledningstråd förbundet med ena polen af strömkällan <i>S</i> (i vanliga fall bestående af torrelement eller ackumulatorer), hvars andra pol är förbunden med jordledningen <i>J.</i> Klacken <i>k</i> står i förbindelse med morseelektromagnetens ena ytterkontakt; den andra ytterkontakten står till jordledningen. Förloppet vid telegrafering från A till B är följande. Så snart nyckelhäfstången i A nedtryckes, kommer den i kontakt med städet, hvarigenom en sluten strömkrets erhålles. Strömmen går från strömkällans ena pol till nyckelns städ och häfstång, ledningen A—B, vidare genom häfstång och klack å stationen B samt skrifapparatens elektromagnetlindningar till jordledningen, jordmassan, jordledningen i A, strömkällans andra pol och genom strömkällan till utgångspunkten. Elektromagnetens ankare påverkas å B:s skrifapparat, hvarvid tecken framträder på remsan, när urverket är satt i gång. Får nyckeln återta sitt hviloläge, upphör strömmen, och mottagningsapparatens ankare upplyftes af sin spiralfjäder. På pappersremsan bildas antingen prickar eller streck, beroende på det tidsförlopp, under hvilket nyckelhäfstången är nedtryckt. Hålles nyckeln nedtryckt en kort stund (t. ex. 1/10 sek.), bildas på mottagningsremsan en prick, vid tre gånger så lång tid ett streck. Vid telegrafering från stationen B blir förloppet enahanda; när den ena stationen sänder, tager den andra emot. En van telegraftjänsteman kan obehindradt afsända omkr. 100 bokstäfver i minuten, motsvarande ordet Paris aftelegraferadt 20 gånger i följd. Antal "Paris per minut" används oftast som mått på telegraferingshastigheten. Den nu beskrifna telegrafförbindelsen benämnes Morses system för <i>öppen kedja.</i> På Morses system för <i>sluten kedja</i> får strömkällan leverera ström, äfven när ingen telegrafering pågår. Tecknen kunna då bildas antingen genom strömslutningar på samma sätt som vid öppna kedjan (amerikanska och finska systemet) eller genom strömafbrott (tyska systemet). Trots den olägenhet, som den ständiga strömmen i hvila måste förorsaka, har systemet fått ganska stor användning särskildt i Amerika. På de svenska järnvägsstationerna används såväl systemet för öppen som det för sluten kedja. På statstelegrafen förekommer endast den öppna kedjan. Vid 1912 års ingång funnos i användning 114,500 morseapparater, af hvilka i Sverige 3,168. Vid utgången af 1917 hade antalet morseapparater i Sverige ökats till 3,781, hvaraf järnvägarna disponerade 3,308. — I st. f. afläsning af telegrammet från en pappersremsa förekommer mycket ofta mottagning medelst <i>hörseln,</i> det är nämligen efter någon tids öfning lätt att skilja mellan ljudet, som uppkommer, när elektromagnetens häfstång slår ned och när den slår upp. Denna omständighet utnyttjades först af amerikanerna; en mottagningsapparat kunde göras betydligt enklare och billigare, alldenstund urverket med skrifanordningen och pappersremsan voro obehöfliga. Apparaten, benämnd <i>sounder</i> (af eng. <i>sound,</i> ljud) l. <i>knackare</i> (fig. 4), består endast af en elektromagnet med tillhörande häfstång (ankare), som rör sig mellan två anslag af speciell konstruktion, så att telegraftecknen bli tydligt hörbara. En spiralfjäder återför ankaret i hviloläget, så snart ström ej genomgår elektromagneten. För att underlätta uppfattningen af häfstångens slag och göra dessa mindre hörbara för andra i närheten expedierande brukar man placera hela knackaren i en huf af trä, med öppningen riktad mot den vid apparaten tjänstgörande. Soundern används framför allt i Amerika; i Europa har den vunnit allt större terräng. Den används äfven i Sverige, företrädesvis på de större stationerna. Under sista åren har man alltmer börjat använda telegrammens nedskrifning medelst en vanlig skrifmaskin, samtidigt som de afläsas från morseapparatens remsa eller aflyssnas å en sounder, ett tillvägagångssätt, som erbjuder flera fördelar. Är mottagaren en sounderapparat, sitter denna vanligen icke direkt kopplad till ledningsströmkretsen, såsom fig. 3 visar. Morseapparaten är nämligen då ersatt med ett s. k. <i>relä</i> (fig. 5, <i>R</i>), som består af en elektromagnet, hvars ankare under inverkan af telegraferingsströmmen sluter och öppnar en lokal strömkrets, i hvilken ingå en strömkälla <i>S</i> och knackare <i>K,</i> som därför alltid kommer att påverkas af en bestämd strömstyrka. Den till mottagningsapparaten <i>R</i> framkommande strömstyrkan varierar alltefter isolationsförhållandena hos ledningen och kan som ett medelvärde sättas till 20 milliampère. — Reläet har erhållit en utomordentligt viktig användning vid det s. k. <i>öfverdraget</i>, en anordning för automatisk repetition af telegrafskriften. På mycket långa telegrafledningar är en repetition nödvändig, enär direkt förbindelse skulle kräfva alltför stora batterier för att få fram läslig skrift. En mellanliggande station (<i>mellanstation</i>) kan visserligen uppta telegrammet och sända det vidare, d. v. s. repetera detsamma, men detta sätt är dyrbart och tidsödande. Å mellanstationen kan därför lämpligen anbringas ett öfverdrag (fig. 6). Detta består af två reläer, hvilkas ankare ha samma funktion som telegrafnycklarna med häfstång, klack och städ. Vid telegrafering från A till C eller från C till A öfverdras skriften automatiskt på mellanstationen B. Om A telegraferar, går strömmen från A genom vänstra reläets häfstång, klack och högra reläets elektromagnet till jorden, hvarvid dess häfstång neddras mot städkontakten och ny strömkrets slutes. Denna ström går till C och varar lika länge som den från A kommande strömmen. Telegraferar C, påverkas vänstra reläet, hvars elektromagnetnyckel alltså utsänder ström till A. I st. f. relä kan äfven användas den vanliga morseapparaten med särskild öfverdragsanordning. — Fig. 3 anger det grundschema, efter hvilket samtliga morsetelegrafstationer i Sverige äro inrättade. Huru stationerna än må kompletteras med biapparater och omkastaranordningar, återfinnas alltid mottagningsapparaten, nyckeln och strömkällan sammankopplade i enlighet med nämnda fig. En station, till hvilken ingå två telegrafledningar, <i>mellanstation,</i> anordnas som två morseändstationer, hvilka genom en enkel omkastaranordning, benämnd <i>strömledare,</i> kunna 
page_number=388, index= - Telegraf 
omändras till ett öfverdrag. En telegrafstation, till hvilken inkommer ett större antal ledningar, kallas <i>utgreningsstation</i>. En dylik station kan utgöras af en samling mellanstationer. Där måste finnas en kopplingsanordning, så beskaffad, att hvarje linje kan intas till hvilken mellanstation som helst. Dylik anordning benämnes <i>linjeväxel</i>, som i princip består af ett antal från hvarandra isolerade metallskenor, en för hvarje linje och en för hvarje apparat. Linje- och apparatskenorna korsa hvarandra och äro i korsningspunkterna försedda med hål. Genom att insätta en metallpropp i ett af hålen kopplar man en godtycklig linjeskifva till hvilken apparatskifva som helst. Arbetet på en sådan station består dels i telegramexpediering vid de olika expeditionsplatserna (två på hvarje mellanstation), dels i att medelst linjeväxeln koppla två linjer till ett ledigt mellanstationsbord, där öfverdragsställning anordnas. En sålunda inredd utgreningsstation kräfver för arbetets gång ett relativt stort antal tjänstgörande på grund af de många expeditionsplatserna. För att antalet tjänstgörande skulle kunna inskränkas, framträdde emellertid helt andra fordringar på stationens tekniska inredning. Hela stationen måste så att säga koncentreras, så att den kommer inom räckhåll för hvar och en af de tjänstgörande, hvilka från sina expeditionsplatser böra kunna uppfatta signaler och svara utåt hvilken linje som helst samt ställa på öfverdrag. När ingen expedition förekommer på ledningen, står denna till en "förkrympt" ändstation, bestående af <i>signaltangent</i> och <i>signalklaff</i>. Expeditionsplatsernas antal afpassas efter hvarje stations arbetsbörda. Efter sådana principer äro våra flesta utgreningsstationer med 4-10 ledningar inrättade (fig. 7). Då så godt som alla telegrafstationer i Sverige äro äfven telefonstationer, intas telegrafledningarna tillsammans med telefonledningarna på en s. k. öfverkopplingsplint, där såväl åskledare som starkströmsskydd (smältrulle, smältrör) finnas. Därifrån gå telegrafledningarna till linjeväxeln. På en utgreningsstation förekomma aldrig under pågående expedition några proppflyttningar för linjernas växlande till apparaterna, utan endast vissa omkopplingar för undersökning af ledningarna. Mycket stora utgreningsstationer, s. k. <i>samlingsstationer</i>, förekomma i städer med stor kommersiell betydelse och äro knutpunkter för korrespondensen från telegrafstationer inom närmaste område. Hvarje samlingsstation upptar vanligen all korrespondens inom sitt område, som är afsedd för en annan samlingsstation. En samlingsstation inredes numera på så sätt, att en person får ombesörja linjernas inkoppling till de olika expeditionsplatserna. Vid hans plats finns en växel med jackar samt snören med proppar i likhet med telefonväxlar (se Centralstation 3). Jackarna representera linjerna och snörena expeditionsplatserna. Dessutom finns mellan hvarje par expeditionsplatser en uppsättning omkastare (en för hvarje linje), med hvilka de där tjänstgörande kunna koppla in linjerna till sina platser oberoende af den vid växeln tjänstgörande. Att en linje är ledig, markeras af en vid linjejacken samt vid hvarje omkastare på borden befintlig liten glödlampa, som lyser, så snart linjen blir upptagen vid någon plats. Likaledes markeras en expeditionsplats upptagen därigenom, att en glödlampa, placerad vid hvarje snörpropp i växeln, lyser, när motsvarande expeditions omkastare är fälld. Anförda principer äro sedan någon tid tillämpade på telegrafstationerna i Malmö och Hälsingborg. De största samlingsstationerna utgöra centralpunkter för korrespondensen och benämnas <i>hufvudstationer</i>. 
På samlings- och hufvudstationer förekomma utom det vanliga morsesystemet alltid andra telegrafsystem, som bättre utnyttja de ofta långa och dyrbara telegrafledningarna. Konstruktionen af apparater, med hvilka en ledning kan nyttjas så fullständigt som möjligt, måste uppfylla den fordran, att flera tjänstgörandes telegraferingsarbete samtidigt eller i rask följd kan tillföras ledningen. Denna uppgift är löst på två olika sätt: dels med multiplextelegrafer, dels med maskintelegrafer. Multiplextelegrafering innebär, att telegrammen antingen kunna sändas samtidigt på en och samma ledning, s. k. samtidig multiplex, eller också kunna åt ledningen afsatsvis under en bestämd kort tid tilldelas olika apparatsystem (bestående af sändnings- och mottagningsapparat). - Samtidig telegrafering af två telegram i samma ledning, <i>dubbeltelegrafering</i>, kan ske antingen i motsatt riktning (<i>duplex</i>), d. v. s. telegrammen så att säga mötas på ledningen, eller också i samma riktning (<i>diplex</i>), då telegrammen "följas åt". Dessutom kunna bägge förfaringssätten användas tillsammans (<i>kvadruplex</i>), då 4 telegram samtidigt sändas på samma ledning, två från hvardera stationen. <i>Duplextelegrafering</i> anordnades första gången 1853 af österrikiske telegrafdirektören W. Gintl. Redan 1854 framställdes nya lösningar af problemet ungefär samtidigt af C. Frischen i Hannover, Siemens Halske i Berlin och professor E. Edlund i Stockholm. Intet af dessa system kom till större användning. Först 1868 lyckades J. B. Stearns i Boston att på grundval af sina föregångares arbeten framkonstruera ett fullt praktiskt duplexsystem. Vid duplextelegrafering måste alltid mottagningsapparaten stå i ständig förbindelse med ledningen, eftersom en station skall kunna sända ett telegram samtidigt, som den tar emot ett annat. Den utgående strömmen får dock icke ha något inflytande på egen apparat, utan endast påverka andra stationens mottagningsapparat. Fig. 8 framställer en duplexförbindelse enligt den differentiella metoden, där mottagningsapparatens (reläets) elektromagnet är lindad med två likadana lindningar. En från A utgående ström delar sig på två grenar; ena grenen omfattar ena lindningen i A:s relä, själfva ledningen och ena lindningen i reläet å stationen B; andra grenen utgöres af andra lindningen i reläet å A samt af reostatmotståndet <i>r</i>. Om reostatens motstånd göres lika med ledningens motstånd plus motståndet hos stationen B, kommer strömmen att dela sig i två <i>lika stora</i> delar. Genom de båda relähälfterna i A flyta alltså lika starka strömmar. De båda lindningarna äro så kopplade, att den ena strömmens magnetiska verkan upphäfver den andras. Den från A utgående strömmen inverkar alltså icke på denna stations relä, utan endast på mottagningsapparaten i B. På samma sätt kommer vid telegrafering från B skriften att framträda endast på apparaten i A. Om A och B samtidigt 
page_number=389, index= - Telegraf 
telegrafera till hvarandra, må för enkelhets skull förutsättas, att stationernas strömkällor ha samma elektromotoriska kraft samt vända samma pol åt linjen. När båda nycklarna äro nedtryckta på samma gång, komma strömmarna på själfva ledningen att upphäfva hvarandra och motsvarande relähalfvor bli strömlösa. Ström kommer att finnas endast i de båda reostatgrenarna tillhörande relähalfvorna, af hvilken anledning de båda reläerna i detta fall ge skrift från egen stations batteri. Att denna skrift är densamma, som sändes från motsatta stationen, inses däraf, att linjeströmmen upphör, just då den stationen har sin nyckel nedtryckt. Den stora förtjänsten hos Stearns' duplexsystem ligger i reostatgrenens anordnande med en kondensator <i>c</i>, såsom fig. 8 visar. Det är nämligen icke alltid tillräckligt, att den gren, i hvilken reostaten <i>r</i> är inkopplad (kompensationsgrenen l. "konstgjorda ledningen"), endast med afseende på motståndet är lika med linjegrenen, utan den måste äfven så nära som möjligt likna densamma med afseende på laddningsförmågan. Själfva ledningen kan betraktas som ena belägget till en kondensator med jorden som andra belägget. En lämplig kondensator i den konstgjorda ledningen gör, att denna till sina egenskaper bättre öfverensstämmer med den naturliga. - Utbytes ledningstråden i nyckelns klack mot ett batteri, som har sin negativa pol till klackkontakten, erhålles en s. k. <i>dubbelströmsduplex</i>, som har stora företräden framför en enkelströmsduplex. Som mottagningsapparat måste då användas ett s. k. <i>polariseradt relä</i>, hvars järnkärnor och ankare redan från början ha en viss magnetisk polaritet. Reläets ankare föres af positiv ström (arbetsström) i ena läget och af negativ ström i andra läget. Det är emellertid endast i det af arbetsströmmen alstrade läget, som ankaret sluter en lokalströmkrets genom en sounder eller morseapparat. 1877 infördes dubbeltelegrafering på ledningarna Stockholm-Sundsvall, Stockholm-Göteborg och Stockholm-Malmö, och den har sedan fått stor användning å statstelegrafnätet. <i>Diplex</i> baseras på användningen af olika strömstyrkor och olika strömriktningar (Edisons). <i>Kvadruplex</i>, hvilken, som sagdt, är en sammanslagning af diplex och duplex, har kommit till användning äfven i Sverige å viktigare stamledningar, men på senare åren alltmer undanträngts af maskintelegraferna. Med kvadruplex kan dock åstadkommas ett fyra ggr större telegraferingsarbete än med en enkel morseförbindelse. Principiellt är det icke omöjligt att med tillhjälp af relä, som endast påverkas af bestämda strömstyrkor, utveckla nämnda förfaringssätt därhän, att ännu flera telegram kunna sändas samtidigt. Emellertid är detta svårt att genomföra endast med likströmskällor. Växelströmmen erbjuder däremot större möjligheter, i det att en strömsändning kan skiljas från en annan till såväl periodtal som styrka (<i>harmonisk telegraf</i>). På denna princip hvilar <i>Mercadiers multiplextelegraf</i>, som tillåter samtidig befordran af tolf telegram i hvarje riktning. Som mottagningsapparater tjänar ett slags hörtelefoner, hvilkas membraner reagera för olika toner (<i>monotelefon</i>). Samtidigt kan äfven telegraferas med likströmsimpulser. I system af v. Rysselberghe och Picard användas äfven såväl likriktad ström som växelström. Till samtidig multiplex kunna äfven räknas samtidig telegrafering och telefonering (fig. 9), ett sätt att nyttja telefonledningarna äfven för telegrafering, hvarvid nära nog hvilket telegrafsystem som helst kan användas. Å telefonledningens ändpunkter bli abonnentledningen <i>Ab</i> och en differentialt lindad elektromagnet <i>E</i> kopplade i bredd. Telegraferingsströmmen flyter genom elektromagneten, utan att uppväcka magnetism och delar sig i två lika delar på dubbelledningens båda branscher. Det kommer alltjämt att vara samma elektriska potential mellan <i>Ab</i>:s ändpunkter, hvarför <i>Ab</i> blir opåverkad af telegraferingsströmmen. Samma blir förhållandet på den mottagande stationen. Telefonströmmarna dela sig mellan ledningen och <i>E</i>, hvilken senare icke nämnvärdt verkar försvagande på dessa. - Det andra slaget af <i>multiplextelegrafering</i> (benämnes i allmänhet endast <i>multiplex</i>) åsyftar att i snabb följd förbinda en ledning med olika apparatsystem. Detta sker med hjälp af en s. k. <i>distributor</i> (fig. 10), som består af en genom radiala snitt uppdelad metallring i lika många från hvarandra isolerade delar, som det finns apparatuppsättningar vid hvardera ändan af ledningen. I ringens midt roterar en arm <i>k</i>, som med en kontaktfjäder släpar öfver metallringen samt står i ständig förbindelse med ledningen. De båda stationerna <i>A</i> och <i>B</i> ha hvar sin distributor. Det är af största vikt, att distributorarmarna rotera fullkomligt synkront. Detta åstadkommes antingen medelst ett <i>Paul La Cours tonhjul</i> eller också med uppdragsverk eller elektrisk motor med särskilda regulatorer; dessutom bör den ena distributorarmen kunna verka korrigerande på den andra ungefär en gång under hvarje omlopp. Antalet apparater vid hvardera ändan af ledningen är i allmänhet fyra, högst sex (4-faldig och 6-faldig multiplex). Flera telegram äro samtidigt i arbete (vid hvarje apparat ett), och å hvarje apparatsystem befordras endast en bokstaf under ett distributoromlopp. På detta sätt arbeta multipeltyptryckare af Baudot, Rowland och Siemens Halske. Då vid multiplex ledningen endast under en bråkdel af en sekund står den enskilde tjänstgörande till förfogande, kan denne icke sända tecken, när han behagar, utan måste iakttaga ett visst afstånd mellan tecknen. Vid en 4-faldig multiplex förbindas de anslutna apparatuppsatserna med hvarandra under 1/4 af omloppet. Under denna tid afge dessa de för hvarje tecken erforderliga strömkombinationerna. En särskild apparat underrättar medelst hörbar signal, när sändningsturen kommer. Multiplexproblemet löstes på ett fullkomligt sätt i slutet af 1870-talet af fransmannen Baudot, hvars system med utomordentligt resultat används i franska statstelegrafen och en del andra länder. Sändaren består af fem tangenter, som i hviloläge utsända negativ, i nedtryckt läge positiv ström på ledningen. Hvarje tecken i Baudot-alfabetet bildas nämligen af en kombination af fem strömimpulser och återges i typtryck på en pappersremsa. Distributorringen är i 4-faldig multiplex indelad i 4 × 5 kontaktstycken; hvarje sektor i fig. är således delad i 5 mindre sektorer. Dessa fem metallstycken äro förbundna med hvar sin tangent i klaviaturen, motsvarande delar å mottagaren äro förbundna med hvar sin af fem elektromagneter. Detta utgör en 
page_number=390, index= - Telegraf 
af de fyra apparatsatserna. Under det distributorarmen glider öfver de fem kontaktstyckena, utsändas fem strömimpulser i bestämd följd på ledningen. Tecknen bildas genom olika kombinationer af de fem strömstötarna, exempelvis bokst. b af strömkombination - - + + -.   Ett känsligt relä påverkas på mottagningsstationen och låter endast de positiva strömstötarna under medverkan af distributorn öfverföras till de af mottagarens eller tryckapparatens fem elektromagneter, som motsvara de på sändaren nedtryckta tangenterna. Om således tangenterna 3 och 4 nedtryckas, påverkas elektromagneterna 3 och 4 på mottagaren. Midt emot elektromagneterna finnas fem s. k. sökare eller stift, som af dem erhålla sin inställning. I detta fall komma stiften 3 och 4 alt skjutas fram ett stycke, så att de fem sökarna ordnas i två rader. Denna konfiguration skall nu åstadkomma af tryckandet af en typ. Under sökarna roterar ett hjul med samma hastighet som distributorarmen. Dess periferi är på bestämda ställen försedd med kvadratiska fördjupningar. Stiften glida på omkretsen. När samtliga stift befinna sig öfver fördjupningar, neddras hela sökarkombinationen i dessa. Denna rörelse framkallar medelst ett typhjul tryckandet af bokstafven b, som i detta ögonblick befann sig midt öfver pappersremsan. Under det tryckningen försiggår, kopplas ledningen till nästa apparatsats. Distributorarmen gör 3 omlopp i sekunden. På hvarje apparatsats kan således aftelegraferas 3 tecken i sekunden, hvilket motsvarar en telegraferingshastighet af omkr. 100 ord i minuten med ett 4-faldigt multiplexsystem. Baudotsystemet arbetar mycket säkert och är föga känsligt för de växlande isolationsförhållandena på ledningarna. - Rowlands multiplextelegraf, som är en modifikation af Baudotsystemet, tillåter samtidig befordring af 4 telegram i hvarje riktning, hvilket möjliggöres med tillhjälp af duplexkoppling. Hvarje sändare har en skrifmaskinsklaviatur och åstadkommer vid nedtryckandet af en tangent automatiskt den önskade strömkombinationen. Mottagaren trycker det ankommande telegrammet med typer i rader omedelbart på telegramblanketten. - På något olika sätt arbetar Delanys 6-faldiga multiplextelegraf med morsesystemet; distributorn är här uppdelad i många gånger flera sektorer, och ledningen tilldelas hvarje sändare blott en kort tid hvarje gång, men däremot 12 gånger under ett hvarf. Ledningen förbindes med hvarje apparatsats 36 gånger per sek. Omloppshastigheten bör stå i ett sådant förhållande till arbetshastigheten, att äfven på en kort strömsändning falla flera segment. Å hvarje apparatsats (med morseapparat eller sounder) arbetas precis, som om den stode i varaktig förbindelse med ledningen. - Handen förmår med telegrafnyckeln åstadkomma endast en viss telegraferingshastighet. Det högsta utnyttjandet af en ledning i afseende på antal per sek. befordrade tecken uppnås därigenom, att häfstången erhåller en snabbare rörelse under inverkan af en på visst sätt uthuggen pappersremsa, som automatiskt och med stor hastighet dirigerar häfstången (maskintelegrafer l. automatiska telegrafer l. snabbtelegrafer). Alla maskintelegrafer äro inrättade för strömmar af växlande riktning; hvarje positiv strömriktning, som bildar teckenelementet, åtföljes af en negativ, som bildar mellanrummet. Denna senare ströms hufvudsyfte är att hastigt neutralisera de på ledningen befintliga laddningarna efter den teckenbildande strömmen, hvarigenom teckenelementens sammanflytande förhindras. Vid dessa telegrafer öfverföres telegrammet till telegrafskrift på en pappersremsa, som kommer att innehålla en del utstansade hål, hvilka, kombinerade på vissa sätt, motsvara bestämda tecken. De på en särskild apparat (<i>puns</i> l. <i>perforator</i>) af de enskilde tjänstemännen utstansade remsorna (<i>punsremsor</i>) löpa sedan med stor hastighet i följd genom en af sändningsmaskin, som i enlighet med remsans hål utsänder strömstötar på ledningen. De på andra stationen framkommande strömstötarna inverka på en mottagningsapparat, som lämnar antingen en remsa med vanlig morseskrift (Wheatstone) eller en remsa med samma hålskrift som afsändningsremsan, som sedan automatiskt öfversättes till typtryck i en tillsatsmaskin (Creed 1902, Murray 1899). Vid maskintelegrafer af Buckingham, Siemens & Halske och Western electric upptas telegrammet omedelbart i typtryck på en telegramblankett. Pollak & Virágs</i> snabbtelegraf (1898) lämnar ett slags latinsk kursivskrift. I Sverige används numera endast Wheatstone- i förening med Creed-systemet. Vid den af Ch. Wheatstone 1867 uppfunna snabbtelegrafen öfverföras telegrammen till punsremsan i morsealfabetets grundelement (fig. 11 <i>a</i>). Hålgruppen för en prick har formen <table class="i/"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table>, ett streck <table class="i/"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table>, hvaremot mellanrummet består af endast remsans midthål. De utstansade remsorna insättas efter hvarandra i afsändningsmaskinen (<i>transmittern</i>, fig. 12 o. 13). Tänderna hos ett stjärnhjul <i>st</i>, som af ett uppdragsverk eller motor erhåller likformig rörelse, gripa in i punsremsans mellersta hål och föra densamma snabbt och likformigt genom sändaren. Motorns andra uppgift är att försätta bommen <i>B</i> i en vaggande rörelse kring dess axel <i>a</i>, hvilken rörelse öfverflyttas på vinkelhäfstängerna <i>h</i>sub>1 <i>h</i>2 och stålnålarna <i>n</i>1 <i>n</i>2, som således växelvis föras upp och ned. Om ett tecken, t. ex. <i>bokstafven a</i> <table class="i/"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table>, aftelegraferas, träffar den bakre nålen <i>n</i>1 (skriftnålen), på ett hål i remsan, som har till följd, att häfstången <i>H</i> kastas mot kontakten <i>k</i>1, hvilken rörelse förmedlas af <i>h</i>1 och den vågräta skjutstången <i>s</i>1; en positiv strömstöt utsändes på ledningen, som är förbunden med själfva häfstången <i>H</i>. Denna ström varar, ända tills den främre nålen <i>n</i>2 (mellanrumsnålen) stöter uppåt och går genom nedre punshålet i pricken med resultat, att häfstången <i>H</i> i stället lägges mot kontakten <i>k</i>2 och utsänder en negativ strömstöt, som utgör mellanrummet mellan grundelementen. Vid nästa vaggning af bommen går nålen <i>n</i>2 nedåt, under det <i>n</i>1 går uppåt och genom nästa teckenhål; <i>H</i> kastas öfver i andra läget, en positiv ström utsändes. <i>n</i>1 går sedan nedåt, och främre nålen träffar vid uppgåendet på själfva pappersremsan, som hejdar nålens rörelse, hvarför häfstången <i>H</i> kvarligger i skrifläge, tills <i>n</i>2 nästa gång påträffar ett hål i nedre raden, då mellanrummet bildas. 
page_number=391, index= - Telegraf 
Morsestrecket kommer som vanligt att bli tre gånger så långt som en prick. Om båda nålarna hejdas af pappersremsan, komma skjutstängerna <i>s</i>1 <i>s</i>2 i ytterst små rörelser, som icke inverka på häfstången <i>H</i>, hvilken emellertid på grund af det lätta trycket af fjädern <i>f</i> kvarhålles i det sist intagna läget. Häfstången <i>H</i> telegraferar alltså under inverkan af den utstansade remsan på samma sätt som morsenyckelns häfstång under handens inverkan. Telegraferingen sker emellertid i förra fallet betydligt snabbare. Mottagningsapparaten, <i>receivern</i> (fig. 14), registrerar de aftelegraferade tecknen i vanlig morseskrift (fig. 11 <i>b</i>). Receivern innehåller ett polariseradt elektromagnetsystem, hvars ankare alltefter strömriktningen föres öfver åt ena eller andra hållet. Ankarets rörelse öfverföres till en färgtrissa, som kommer att beröra pappersremsan, endast när positiv ström genomgår elektromagneten. En annan numera mycket använd mottagningsapparat är den af dansken Lauritzen uppfunna <i>undulatorn</i> (fig. 15), hvars elektromagnetsystem kännetecknas däraf, att ankaret, som är mycket lättrörligt, utgöres af två med oliknämniga poler bredvid hvarandra liggande magnetstafvar, beläget mellan två med pol-skor försedda elektromagneter. Med ankarets axel är ett häfvertformadt böjdt fint metallrör fast förbundet, hvars kortare ända är neddoppad i en färgbehållare, under det den längre ändan beskrifver en våglinig rörelse på pappersremsan under telegraferingsströmmarnas inverkan (fig. 11 <i>c</i> visar ett skriftprof från en undulator). Vid Wheatstonesystemet och alla andra system med elektromagnetiska mottagningsapparater kan duplex med fördel användas, hvilket innebär en fördubbling af systemets prestationsförmåga. 1874 installerades Wheatstones automatiska system mellan Stockholm och Göteborg. Systemet infördes sedermera under slutet af 1880-talet och under 1890-talet på flera af de viktigaste ledningarna. Den med Wheatstoneapparater uppnådda telegraferingshastigheten är mycket beroende af ledningens elektriska egenskaper samt apparaternas beskaffenhet. Å förbindelserna Stockholm-Göteborg, Stockholm-Petersburg, Stockholm-Berlin motsvarar telegraferingshastigheten omkr. 80 "Paris" i minuten med detta system. Den remsa, som erhålles på mottagningsapparaten, kan icke omedelbart utsändas till adressaten, utan måste öfversättas och nedskrifvas på en vanlig telegramblankett. Arbetet härmed är jämförelsevis tidsödande och utgör en stor olägenhet. Som en utomordentlig förbättring af Wheatstonesystemet kan därför anses en af skotten F. G. Creed i början af 1900-talet uppfunnen mottagningsapparat, som i st. f. en vanlig morseremsa lämnar en utstansad remsa, identisk med afsändningsremsan, samt en mekaniskt arbetande tryckapparat, som därefter of versätter remsans tecken till vanliga typer på en pappersremsa, som sedan nedklistras på en telegramblankett. Den perforerade remsan kan passera tryckapparaten flera gånger och äfven vid behof vidaresändas på andra ledningar med Wheatstonesystem. Creeds förbättrade system används i Sverige (fr. o. m. 1913) på viktigare stamledningar. Creed-mottagaren består af två seriekopplade elektromagneter af motsatt magnetisk polaritet, hvars ankare äro sinsemellan förbundna till ett stelt system, rörligt kring en axel. Ankarsystemet är åt ena hållet förlängdt med en tunga, hvars fria ända manövrerar en slid, som växelvis i takt med strömimpulserna öppnar och sluter den ena eller andra af två luftkanaler för framsläppandet af tryckluft å ömse sidor om en kolf, hvars kolfstång genom ett häfstångssystem påverkar en annan slid, som reglerar trycklufttillförseln till den egentliga arbetscylindern. Pistongens rörelse i denna öfverföres till två flerarmade häfstänger, som i sin tur sätta i rörelse två stansar med tillhörande korrektionsstift, som för ett ögonblick hejda den i rörelse stadda remsan. Under detta ögonblick slår stansen ett hål i denna, hvarefter korrektionsstiftet och stansen bli fria och springa tillbaka i sina utgångslägen. Remsans frammatande sker medelst ett stjärnhjul, hvars tänder gripa in i de midthål, hvarmed remsan urspr. är försedd. Stjärnhjulet är friktionskoppladt med en elektrisk motor, och remsan framdrifves med samma eller ungefär samma hastighet som afsändningsremsan. En positiv strömstöt åstadkommer utstansandet af ett hål i öfre raden och en negativ strömstöt ett hål i remsans nedre rad. Mottagningsremsans utseende kommer att bli identiskt med fig. 11 <i>a</i>. En närmare redogörelse för den af Creed konstruerade <i>tillsatsmaskinen</i> för tryckning af telegrammen tillåter ej utrymmet. Denna tryckapparat arbetar säkert med en arbetshastighet upp till omkr. 100 ord i minuten. - I motsats till Wheatstone- och Creed-systemen upptar hvarje bokstafstecken etc. i Murray-, Siemens & Halske- och Western electric-systemen samma längd på den perforerade remsan. För hvarje tecken utsändes af transmittern samma antal (5) strömenheter, positiva och negativa, kombinerade på olika sätt (jfr ofvan Baudot). En strömenhet motsvarar då en punkts varaktighet i morsealfabetet. Man vinner därmed en större telegraferingshastighet. - Täflingsstriden mellan maskintelegrafer och multiplextelegrafer har åstadkommit en fulländning af de bägge systemen därhän, att det ena sökt utnyttja det andras fördelar, så vida det varit förenligt med dess egenart. Sålunda har Murray antagit distributorprincipen för sin maskintelegraf. Likaså har Siemens & Halskes nyaste snabbtelegraf tillegnat sig multiplexapparaternas kännemärke. Däremot är Baudots afsändningsapparat, som urspr. betjänades direkt af den tjänstgörande, ersatt med en remssändare. 
Sådana telegrafapparater, som direkt ange bokstäfverna i vanlig tryckstil, antingen så, att en visare utpekar dem på en urtafla, eller så, att bokstäfverna tryckas på en remsa, ha erhållit vidsträckt användning. De förra benämnas <i>visartelegrafer</i>, de senare <i>bokstafstrycktelegrafer</i> l. <i>typtryckare</i>. Att afsända eller mottaga telegram med dessa telegrafer fordrar i allmänhet icke någon särskild utbildning. Den första egentliga <i>visartelegrafen</i> framställdes af Wheatstone 1839. I Tyskland förbättrades visartelegrafen af Kramer och af Siemens, som förenade sändare och mottagare i en apparat. Den omarbetades fullständigt 1856, då Siemens uppfann sin berömda magnetinduktor och samtidigt kom på den tanken att använda denna som afsändningsinstrument för sin visartelegraf. Vid kringvridningen af en vef försättes induktorns ankare genom kuggutväxling i hastig 
page_number=392, index= - Telegraf 
rotation, hvarvid uppstår i ankarets lindningar en växelström, d. v. s. strömimpulser af växlande riktning och alla af samma tidslängd. Mottagningsapparaten utgöres af en polariserad elektromagnet, åt hvars ankare af växelströmmen ges en fram- och återgående rörelse. Ankarets ena ända är utbildad till en steghake, hvars rörelse öfverföres till ett steghjul. Vid steghjulets axel är fäst en visare, placerad i midten af en urtafla, hvars yttre kant är delad i visst antal fält, ett för hvarje bokstaf samt för markering af mellanrummet mellan orden. Vid telegraferingens början stå vef och visare på de båda stationernas apparater i sitt begynnelseläge. Vefven kringvrides hastigt medsols och hejdas ett ögonblick vid hvart och ett af de hak, som ange bokstafverna i det ord, som skall aftelegraferas. Induktorankaret vrides ett halft hvarf vid vefvens flyttning från en bokstaf till den närmast följande. Därvid uppkommer en strömimpuls, som passerar mottagarens elektromagnet och påverkar dess ankare, som kastas öfver åt visst håll. Visaren flyttas då ett steg, d. v. s. från en bokstaf till närmast följande. Nästa strömimpuls kastar ankaret öfver åt motsatt håll. Visaren på mottagningsstationen kommer alltså att utföra samma rörelse som vefven på afsändningsstationen. 1905 funnos i bruk vid statens järnvägar 224 visartelegrafer och 724 morseapparater. 1913 voro alla visartelegraferna ersatta med apparater för morsesystemet. Vid utgången af 1917 funnos i bruk endast 50 visartelegrafer vid de enskilda järnvägarna i Sverige. Visartelegrafens hufvudsakliga nackdelar utgöra den ringa telegraferingshastigheten, saknaden af kvarblifvande tecken samt att ett påföljande teckens riktighet är beroende af det föregående tecknet. Önskvärdheten att erhålla en kvarblifvande och för hvem som helst begriplig skrift ledde redan tidigt till konstruktion af s. k. <i>bokstafstrycktelegrafer</i> l. <i>typtryckare</i>, hvaraf dock endast några få typer slagit fullt igenom. Dessa kunna indelas i två grupper. Till ena gruppen höra sådana typtryckare, hos hvilka linjeströmmen får genom ett eller flera reläer verka på en tryckanordning, hvarvid tryckningen sker samtidigt med telegraferingen, t. ex. typtryckare af Hughes, Baudot, Rowland (de två senare omnämnda å sp. 726-727) och några maskintelegrafer (sp. 728). Till andra gruppen äro att hänföra sådana maskintelegrafer, där tryckningen utgör en särskild procedur efter telegrammets mottagande (sp. 728, 729). Till den första gruppen kunna äfven räknas de flesta s. k. <i>börstryckare</i>, som användas i det privata företagets tjänst för meddelandet af börskurser, skeppslistor o. d. Börstryckare ha konstruerats bl. a. af von Higgins, Wiley, Wright, Moore och Siemens & Halske. Till börstryckaren är visartelegrafens princip öfverflyttad. Visaren är ersatt med ett s. k. typhjul, på hvars omkrets äro skurna i relief bokstäfver, siffror och satstecken. Typhjulet sitter på samma axel som steghjulet. Typerna bestrykas med tryckfärg från en därmed indränkt filtrulle. I öfverensstämmelse med visartelegrafen måste typhjul och kommutator (strömvändare) vara inställda i ett visst utgångsläge, innan telegraferandet börjar. Genom att en tangent nedtryckes på en klaviatur, utlöses kommutatorn, som drifves af urverk och utsänder strömmar af omväxlande positiv och negativ riktning, som påverka såväl afsändarens som mottagarens elektromagnet. Typhjulet erhåller steg för steg en med kommutatorn synkron rörelse. Avtryckandet af en bokstaf sker nu därigenom, att kommutatorn och äfven typhjulet hejdas i sin rörelse efter ett visst antal strömimpulser, och en starkare ström utsändes på ledningen, hvarvid ankaret till en särskild elektromagnet kastar pappersremsan mot typhjulet. I ledningen finnes nämligen äfven inkopplad en tryckelektromagnet, hvars ankare på grund af relativt stor tröghet icke röner inflytande af växlande strömimpulser, men däremot påverkas, så snart en kraftigare ström af längre varaktighet kommer till stånd. En afsändare kan samtidigt sända meddelanden till flera mottagningsapparater, som alla äro försedda med själfutlösning. Det är alltså icke nödvändigt, att någon är närvarande, när meddelandet registreras å mottagaren. Den börstryckare, som här beskrifvits, är konstruerad af Siemens & Halske, Berlin. I princip liknande apparat är Siemens & Halskes moderna <i>ferndrucker</i> (i Sverige benämnd <i>lokaltelegraf</i>; fig. 16), som skiljer sig från sin föregångare därigenom, att dels sändare och mottagare äro förenade i samma apparat, dels linjeströmmen först påverkar ett känsligt relä, som åstadkommer slutandet af lokalströmmar, som öfvertaga det grofva arbetet med typhjulets framdrifvande och tryckningen. Härigenom möjliggöres telegraferandet på längre ledningar, utan att alltför stora strömkällor behöfva användas. Inställandet af sändare och mottagare för synkron gång blir emellertid här något mera kompliceradt, fastän i princip detsamma som vid börstryckaren. Apparaten används mycket i Tyskland och har vunnit insteg äfven i Sverige, där den används hufvudsakligen af banker och större affärsfirmor för telegramkorrespondensen till och från centraltelegrafstationen. Telegraferingen är mycket enkel och sker ungefär som vid handhafvandet af en vanlig skrifmaskin. Med denna apparat kunna aftelegraferas högst omkr. 20 ord i minuten. - En af de sinnrikaste och mest intressanta af alla telegrafapparater är den 1855 af D. E. Hughes (se denne) patenterade bokstafstrycktelegrafen (fig. 17). Den återger med beundransvärd snabbhet och säkerhet telegrammet i vanlig tryckstil på en pappersremsa, som sedan uppklistras på en telegramblankett, och har kommit till användning öfver hela världen. Den används både som afsändare och mottagare. I hvar och en af två apparater, som korrespondera med hvarandra, finnes ett drifverk. Dessa drifverk löpa med fullkomligt samma hastighet och åstadkomma en varaktig och likformig rörelse hos hvar sitt typhjul, på hvars omkrets bokstäfver och andra tecken äro skurna i relief. Typhjulen på båda stationerna följas åt, d. v. s. samma bokstaf passerar i samma ögonblick det ställe, där tryckanordningen verkar. Alldeles samma omloppshastighet ges åt en roterande arm, den s. k. <i>släden</i>, som tillhör själfva afsändaren. På en klaviatur, hvars 28 tangenter motsvara hvar sin bokstaf eller annat tecken, anslås det tecken, som skall afsändas. Till följd häraf höjes ett bestämdt stift i en cylindrisk låda och ställer sig i vägen för den på en rund skifva roterande släden, hvars omloppshastighet 
page_number=393, index= - Telegraf 
utgör 2 hvarf per sek. När släden går öfver stiftet, kommer den förstnämnda att för ett ögonblick höjas något. Denna rörelse öfverföres till en häfstång, som därvid sluter en kontakt och sålunda utsänder en strömstöt på linjen. Detta teckenelement karakteriseras emellertid af en bestämd bokstaf endast så till vida, att den sändande stationen utsänder det vid den tidpunkt, då samma bokstaf på mottagarens typhjul befinnes aftrycksfärdig midt öfver pappersremsan. En liten konstant tidsskillnad kommer helt visst att bestå mellan de båda apparaterna, enär det alltid åtgår en viss tid mellan strömstötens inträffande och tecknets aftryckande. Mottagningsapparatens elektriska del består af ett polariseradt relä, som är så inrättadt, att ankaret fasthålles i hviloläget af den permanenta magneten; den ankommande strömimpulsen motverkar den permanenta magnetismen så, att ankaret slår upp. Ankaret slår då mot en "utlösningshäfstång", som mekaniskt kopplar tillsammans drifverket med den s. k. tryckaxeln, på hvilken sitter en anordning, som pressar pappersremsan mot typhjulet, samtidigt som pappersremsan frammatas. Tryckningen sker alltså, under det att typhjulet roterar. Sedan en bokstaf e. d. aftryckts, bortkopplas tryckanordningen, elektromagnetankaret ligger åter tillslaget, och apparaten är färdig att mottaga nästa teckenelement. Hughes-typtryckarens arbetshastighet är ungefär dubbelt så stor som morseapparatens. Med Hughes-apparaten kan äfven arbetas duplex. En fullständig Hughes-typtryckare med klaviatur, typhjul och släde samt dess invecklade och sinnrika mekanism framställes i fig. 17. I början af 1912 funnos i hela världen öfver 5,200 Hughes-apparater i bruk. - <i>Stenotelegraf</i> benämnes en af G. A. Cassagnes i Paris 1885 konstruerad elektromagnetisk trycktelegraf för stenografiska tecken. 
<i>Kopieringstelegrafer</i> ha till uppgift att öfverföra handskrifter och teckningar på telegrafisk väg. Deras praktiska betydelse har hittills varit mycket ringa, hvarför det må vara nog med en anvisning på några apparater: <i>pantelegraf</i> af Caselli, Zetzsche och (äfven kallad <i>faksimiletelegraf</i>) af Cerebotani, <i>kopieringstelegraf</i> af Robertson, <i>telautograf</i> af Gray (se d. o., sp. 164), af Grzanna, Korn och Glatzel, <i>teleregulator</i> af bröderna Widegren. 
För att erhålla sluten krets för telegraferingsströmmen skulle erfordras två ledningar mellan afsändnings- och mottagningsstationerna. Emellertid fann Steinheil 1838, att jorden med stor fördel kunde användas som återledning för strömmen, då densamma på grund af den stora genomskärningsarea, som den erbjuder, i regel har mindre motstånd än den dyrbaraste ledning. Där detta ej af särskilda förhållanden omöjliggöres, utföras därför telegrafledningarna enkeltrådiga med jorden som återledning. 
Telegrafledningarna utföras antingen med <i>blanka ledningar</i> ofvan jord eller med isolerade underjords- eller undervattensledningar, <i>kablar</i>. De blanka ledningarna göras vanligen af galvaniserad järntråd af 3-6 mm. diameter (i Sverige vanl. 4 mm., högst 5 mm.), uppburna af isolatorer af porslin på stolpar af trä (se Stolplinje). Detta utföringssätt är det ojämförligt billigaste och används därför i allmänhet för öfver land gående telegrafledningar. Vid passerande af bebodda samhällen, där svårigheter uppstå att bereda plats för blanka ledningar, samt vid öfvergång af större vattendrag inkopplas däremot ledningarna i kablar, och härvid användas numera företrädesvis sådana af den konstruktion, som begagnas för telefonledningar (se Telefon, sp. 709). På grund af kablarnas större driftsäkerhet gjordes försök redan tidigt att i större skala använda kablar i st. f. luftledningar, trots den betydliga anläggningskostnaden. Redan 1839 gjordes försök i England med <i>jordkabel</i> för sträckan Paddington-Drayton, ehuru med dåligt resultat. Ej bättre utföllo försök i Tyskland efter Siemens' metod med guttaperkaisolering. Först sedan problemet fått sin lösning inom undervattenskabeltekniken, kunde underjordskablar med framgång framställas och användas, särskildt i England (Manchester-Liverpool, 1871) och i Tyskland, där sedan 1876 Berlin står i jordkabelförbindelse med de flesta större städer. - Försöken att framföra telegrafledningar i <i>undervattenskablar</i> gå tillbaka till slutet af 1700-talet, men någon framgång rönte dessa först, när Wheatstone funnit ett ur alla synpunkter lämpligt isoleringsmedel, guttaperka (se Gummifabrikation), som har stort isolationsmotstånd, ej angriper kopparn, är lätt att forma och bearbeta vid måttlig temperatur, men vid den i hafsvattnet förekommande temperaturen har tillräcklig motståndsförmåga mot det oerhörda vattentrycket på de stora djupen. Den första guttaperkakabeln i Europa (Köln-Deutz) lades af Siemens 1850. Till sina konstruktionsdelar voro de första sjökablarna i stort sedt lika med dem, som nu tillverkas (se fig. 23). Ledaren utgöres af en eller vanligen flera trådar af bästa koppar. Den isoleras med guttaperka vanligen i flera lager, åtskilda med chatterton-compound (en blandning af 3 dlr guttaperka, 1 d. trätjära och 1 d. harts). Därutanpå lindas kabeln med garfvadt eller tjäradt jutegarn, hvarpå lägges armeringen, bestående af ett antal spiralformigt pålindade galvaniserade ståltrådar. Ofta äro äfven dessa lindade med jute som rostskydd. Den del af kabeln, som ligger på litet djup i närheten af landningsplatsen, strandkabeln, förses med ytterligare ståltrådsarmering för att göra den motståndskraftig mot de våldsamma påfrestningarna af vågorna, af släpande fartygsankaren m. m. Kablar på måttligt djup, som äro utsatta för åverkan af hafsdjur, s. k. borrmusslor, förses till skydd häremot med ett spiralformigt pålindadt mässingsband. Innan undervattenskabeltekniken nådde sin nuvarande ståndpunkt, hade den att genomsfå en mycket dyrbar experimenttid, väl delvis beroende på, att de stora företagen ej planlagts med erforderlig omsorg och därför voro dömda att misslyckas med millionförluster för företagarna. En af bröderna Brett 1850 utlagd oarmerad kabel Dover-Calais blef obrukbar efter några timmar och ersattes 1851 af en armerad kabel. Ett engelsk-amerikanskt konsortium med köpmannen Cyrus W. Field i spetsen lät tillverka en 4,000 km. lång kabel afsedd för telegrafförbindelse mellan Gamla och Nya världen (mellan Irland och Newfoundland). Utläggningen igångsattes i aug. 1857, men misslyckades, hvarvid 610 km. af kabeln blef kvar på hafsbottnen. Vid ett nytt försök 1858 
page_number=394, index= - Telegraf 
erhölls verkligen förbindelse öfver Atlanten, men kabeln upphörde att tjänstgöra efter 20 dagar, sedan 800 telegram befordrats å densamma. Nu tillsattes af engelska regeringen en kommission för att utreda frågan. Efter anvisningar af denna kommission, som jämväl lät utforska hafsbottnen och utse bästa väg för kabeln, tillverkades en ny kabel, som började utläggas i juli 1865 (se Great Eastern). Efter flera olyckstillbud sprang äfven denna kabel på 3,600 m. djup, sedan 2,200 km. voro utlagda. Under särskilda försiktighetsmått, då det fanns skäl antaga, att det sista misslyckandet berodde på sabotage ombord, företogs en ny expedition 1866, som ledde till resultat 5 aug., efter hvilken tid Amerika stått i ständig telegrafförbindelse med Europa. Redan s. å. uppstod en andra förbindelse genom upptagning och förlängning af 1865 års kabel. De sista kablarna hade en afsevärdt starkare armering än 1857-58 års kablar. Vikten per km. var 982 kg. mot 632. I senare kablar ha armeringen och (för att större telegraferingshastighet må uppnås) äfven koppararean ytterligare ökats. Vikten af 1904 års tysk-atlantiska kabel är 1,070 kg. per km. Att de tidigare kablarna misslyckades, berodde dock mindre på svag armering än på kablarnas behandling vid tillverkning och utläggning. För detta ändamål har man numera särskilda kabelångare, försedda med de många för utläggning och upptagning af kablar erforderliga anordningarna. Tillverkningen vid kabelfabrikerna har uppdrifvits så, att numera en atlantkabel kan tillverkas på en tid af 100 dagar. Lifslängden för en djupvattenskabel beräknas till 40 år, för en kustkabel till 25 år. 
En framträdande skillnad mellan luftledningar och kablar i elektriskt hänseende är deras olika förmåga att uppta elektricitet i form af laddning. Kabeln har en stor likhet med laddflaskan (se d. o.). Själfva ledaren motsvarar inre belägget, isoleringen glaset samt armeringen yttre belägget hos laddflaskan. En kabels elektrostatiska kapacitet (se d. o.) är 30 à 40 ggr större än en luftlednings, hvars kapacitet pr km. kan sättas lika med 0,01 mikrofarad. Denna omständighet gör, att kabeln förmår upptaga många gånger större elektricitetsmängd än en lika lång luftledning. För att uppta och afge denna elektricitetsmängd åtgår en viss tid, som är beroende af kabelns kapacitet och ledningsmotstånd. I långa kabelledningar stiger därför den till mottagningsapparaten framkommande strömmen icke genast till sin fulla styrka, utan härför åtgår en viss tid. Likaså förgår tillnärmelsevis samma tid, tills strömmen på mottagningsstationen åter faller till noll, sedan teckengifningen upphört. För att tecknen icke skola flyta tillsammans, får därför en viss telegraferingshastighet icke öfverskridas. För att minska laddningens inflytande användas endast svaga batterier (5 à 10 element) vid <i>telegrafering å långa kablar</i>. På grund af de svaga strömstyrkor (omkr. 1/50 af en milliampère), som det här kan bli fråga om, kunna förut beskrifna mottagningsapparater icke användas. Telegrammen sändas antingen för hand med en s. k. dubbelströmsnyckel (<i>kabelnyckel</i>; fig. 18) eller med tillhjälp af en automatisk sändare (<i>transmitter</i>). Fig. 19 visar ett ledningsschema för en underhafskabel med sina båda ändstationer. För att undvika jordströmmar på kabeln och för strömvågornas snabbare stigande och fallande insätter man vid kabelns båda ändpunkter en kondensator <i>C</i> af stor kapacitet. Dessa kondensatorer finnas alltid vid längre kablar och utgöra på atlantkablar omkr. 120 mikrofarad på hvardera ändstationen. Kabelnyckeln består af två tangenter, som kunna antingen ligga i kontakt med metallskenan <i>s</i>1 (fig. 19), hviloläget, eller endera af dem i kontakt med skenan <i>s</i>2, arbetsläget. Högra nyckelns nedtryckande förorsakar en positiv strömimpuls, endast vänstra nyckelns nedtryckande en negativ strömimpuls. På grund af en från afsändningsstationen utgående positiv strömstöt kommer en magnetnål eller en trådspole (<i>G</i>) på mottagningsstationen att deviera åt vänster (liktydigt med en morseprick) och af en negativ strömimpuls åt höger (morsestreck). För automatisk sändning utstansas telegrammet på en pappersremsa, som sedan får genomlöpa en transmitter (jfr sp. 728). Denna remsa får dock ett helt annat utseende, än fig. 11 <i>a</i> visar. Bl. a. används en automatisk sändare, konstruerad af Muirhead. Hvarje teckenström åtföljes här af en kortare motriktad ström för att påskynda kabelns urladdning. Commercial cable co använder automatiska sändare af Wilmot och af Cuttriss. Förr mottogos tecknen medelst en känslig nåltelegraf (jfr sp. 719) eller förenklad Thomsons spegelgalvanometer. Det från en petroleumlampa genom en samlingslins koncentrerade ljusknippet riktades mot en spegel, som var fastsatt på magnetnålen. Spegeln reflekterade ljuset på en skärm. På denna aflästes ljusstrålens afvikelser från nollpunkten åt höger och åt vänster, allteftersom magnetnålen devierade åt ena eller andra hållet. Att upptaga telegrammen med en sådan galvanometer var mycket ansträngande, enär ljusstrimman ej gjorde skarpa, bestämda rörelser, utan liksom tvekande utförde sina afvikningar till höger eller vänster. Spegelgalvanometern som mottagningsinstrument har därför så godt som alldeles kommit ur bruk. Numera används å kablar öfver 1,000 km. längd hufvudsakligen den af sir William Thomson (lord Kelvin) 1867 uppfunna <i>sifonrekordern</i>, hvars elektromagnetsystem med skrifanordning återges i fig. 20. Hos denna vrider sig en af linjeströmmen genomfluten lätt trådspole <i>S</i> i ett kraftigt magnetfält (magneterna ej synliga å fig.). Medelst ett af små lätta aluminiumstafvar och kokongtrådar bestående häfstångssystem bli spolens afvikningar omkr. 50 ggr förstorade af en å aluminiumplattan <i>p</i> anbragt glashäfvert. Den senares öfre ända neddoppas i en behållare med anilinfärg. Häfvertens nedre ända befinner sig öfver pappersremsan utan att vidröra denna. En vibrator <i>V</i> försätter röret <i>H</i> i en darrande rörelse, hvarigenom färg nedsprutas på pappersremsan i mycket fina droppar. Om remsan samtidigt framdrifves, uppstår å denna en vågformig skrift, rekorderskrift (fig. 21). På de sista tio åren ha uppfunnits två mottagningsapparater, som med fördel kunna användas på längre kablar i st. f. sifonrekordern, nämligen den af J. Armstrong och A. Orling i England uppfunna <i>kapillartelegrafen</i> och en af den engelske elektrikern Hurtley konstruerad apparat, benämnd <i>magnifier</i> ("förstoraren"). Den senares 
page_number=395, index= - Telegraf 
<b>Till art. Telegraf. III.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 16. Ferndrucker l. lokaltelegraf.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 17. Hughes' typtryckare.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 18. Kabelnyckel.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 19. Kabeltelegrafförbindelse. <i>O</i> omkastaremellan sändning och mottagning.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 20. Sifonrekorderns skrifanordning.</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 21. Skriftprof å sifonrekorder.</tr></table> 
<table class="ic"><tr><td style="text-align: center;"><a href="javascript:ShowPopUp(13)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 22. Undulatorskriftprof på kabel.</tr></table> 
<table class="ic"><tr><td style="text-align: center;"><a href="javascript:ShowPopUp(15)"><img src="/img/broken.png" alt="illustration placeholder" title="illustration placeholder"></a></td></tr><tr><td>Compounderad juteArmering (ståltråd)JuteGuttaperkaKoppartrådFig. 23. Hafskabels konstruktionsdelar.(Allbrittiska Stillahafskabeln.)</tr></table> 
page_number=397, index= - Telegraf 
användning på kabeln Emden-Vigo ökade arbetshastigheten vid duplexdrift från 135 till 190 bokstäfver i minuten, alltså med omkr. 40 proc. i hvarje riktning. - På kabeltelegrafiens nuv. ståndpunkt anses kabellängder på mera än 5,000 km. icke ändamålsenliga. Den högsta uppnådda telegraferingshastigheten på en kabel är omvändt proportionell mot produkten af hela kabelns kapacitet C och motstånd R (lord Kelvins "CR-lag"), d. v. s. hos en bestämd kabeltyp omvändt mot kvadraten på längden. Kabelns kostnad ökas proportionellt mot längden. Då anläggningskostnadernas förräntande utgör hufvudparten af driftkostnaden, blir kabelns ekonomiska verkningsgrad omvändt proportionell mot 3:e potensen af längden. Uppdelandet af en mycket lång kabel i två eller flera delsträckor erbjuder alltså stor ekonomisk fördel. Kan sedan telegrafskriften automatiskt repeteras genom inkoppling af kabelöfverdrag på lämpliga ställen (landningspunkter), kommer telegraferingshastigheten att bestämmas af den längsta kabeldelen i telegrafförbindelsen. Först 1902 lyckades S. G. Brown konstruera ett användbart kabelrelä, som arbetade för de svaga rekorderströmmarna. Kabeltelegram från England till Alexandria, som förr måste omtelegraferas i Gibraltar, kunna nu efter inkoppling af ett öfverdrag med Browns kabelrelä sändas utan omtelegrafering med samma hastighet som mellan Gibraltar och Alexandria. Utom den snabbare telegrambefordran, som det känsliga kabelreläet medger, möjliggör detta också ett bättre förräntande af det i företaget nedlagda kapitalet. 
På kablarna används nästan alltid duplextelegrafering. En duplex ökar kabelns expeditionsförmåga med omkr. 70 proc. Telegraferingshastigheten uppges å första tyska atlantkabeln (1900), sträckan Borkum-Azorerna (3,440 km.), till 160 bokstäfver i minuten; sträckan Azorerna-New York, 4,260 km., till 150 bokst., tyska sydamerikanska kabeln af 1911, sträckan Monrovia-Pernambuco, 3,460 km., till 150 bokst. i minuten. På den 6,415 km. långa engelska kabeln Vancouver-Fanning uppnås med handnyckeln endast omkr. 94 bokst., med automatisk sändare omkr. 110 i minuten. - Stenotelegrafi, en å långa kablar stundom använd metod att förenkla telegraferingsförfarandet, består i att liksom inom stenografien uttrycka den på en konsonant följande vokalen genom en särskild form på konsonanttecknet. I st. f. att aftelegrafera <i>v a</i> kan man sålunda låta första pricken i <i>v</i>, hvilken konsonant utgöres af 3 vänsterutslag och 1 högerutslag, få ett kraftigare vänsterutslag genom momentan batteriförstärkning. - På <i>kortare kablar</i>, upp till omkr. 700 km., kan i allmänhet användas samma telegrafsystem, som beskrifvits å sp. 719-733. På <i>medellånga kablar</i>, 700-1,400 km., används med fördel Wheatstonesystemet med Lauritzens undulator (sp. 729) som mottagningsapparat eller också en förbättrad modell af denna. Fig. 22 återger ett undulatorskriftprof (ordet "Paris") å kabeln Göteborg-Fredericia vid en telegraferingshastighet af 65 (fig. 22 <i>a</i>) och 100 (fig. 22 <i>b</i>) ord i minuten. 
Sedan den första atlantkabeln med lyckligt resultat blifvit utlagd, gick sjökabelväsendet nu en mycket rask utveckling till mötes. Nya kablar till Amerika kommo till stånd. Sjökabelförbindelse med Indien blef färdig 1868 och 1870, och 1871 nåddes Australien och Kina. 1879 öppnades kabelförbindelse till Afrikas östkust, 1885 till Väst-Afrika. Europas förbindelse med Syd-Amerika iordningställdes 1882 till Pernambuco. I samband med kablarnas framdragning till de transoceana länderna uppstodo längs dessas kuster nät af kortare telegrafkablar. Naturligtvis var det engelskt kapital, som igångsatte de flesta af dessa förbindelser. Telegrafens utomordentliga betydelse för handeln och samfärdseln insågs alltmera, och England med sitt stora kolonialvälde hade naturligtvis största intresset af dess utbredning. Också hade England vid slutet af 1800-talet i realiteten så godt som monopol på världskabelväsendet, hvilket hade sin central i London och därifrån nådde de flesta länder. Målmedvetet arbetades på detta väldes vidmakthållande och befästande bl. a. genom förvärfvet af ensamrätt till landning med kablar i olika länder. Kabelbolagen blefvo genom sammanslagningar allt större. Det mäktigaste var <i>Eastern telegraph co</i>, som behärskade trafiken till Indien genom Medelhafvet och Sueskanalen samt till Syd-Afrika. Nära anslutet härtill var <i>Eastern extension Australasia and China telegraph co</i>, som egde de fortsättande kablarna till Bortre Indien, Indiska öarna, Australien och Kina. Kablarna mellan Europa och Amerika voro fördelade på flera bolag som egare, af hvilka dock de flesta voro förenade i en stor sammanslutning benämnd <i>Pool</i>. Ett amerikanskt bolag, Commercial Cable co, och ett franskt, Compagnie française des câbles télégraphiques, höllo sig utanför denna sammanslutning och hade att utstå en mördande konkurrens från densamma. 1898 voro 65 proc. af världskabelnätet, som då utgjorde 318,026 km., i engelska statens eller engelska bolags ego, under det Förenta staternas andel var 15,9 proc. och Frankrikes 8,2 proc. Därnäst kom Danmark med 4,2 proc. Olägenheter för de stora sjöhandels- och kolonialmakterna att i fråga om telegrafförbindelserna vara beroende af England föranledde dem att vid tiden omkr. sekelskiftet skaffa sig egna kabelförbindelser. 1900 uppträdde äfven Tyskland med egen kabel till Amerika, och 1904 lades en andra kabel på samma sträcka. Men äfven England fortsatte att utvidga sina förbindelser, och turen var nu kommen till Stilla hafvet. Storbritannien med Canada och flera af dess besittningar bildade 1900 <i>Pacific cable board</i>, som lät tillverka och utlägga en kabel från Vancouver på Canadas västkust öfver ön Fanning, Fidjiöarna till Norfolköarna, hvarifrån den grenar sig dels till Brisbane i Australien, dels till Nya Zeeland. Denna "allbrittiska" kabel (se fig. 23) blef färdig 1902 och har en längd af inalles 14,540 km. Sträckan Vancouver-Fanning (6,415 km.) är den längsta i världen, på hvilken direkt telegrafering utan öfverdragning sker. Telegraferingshastigheten å denna kabel är därför låg, hvilket ofördelaktigt inverkar på det ekonomiska resultatet, men dessa synpunkter ha vid valet af väg för kabeln fått stå tillbaka för de rent politiska att ej företaga landning med kabeln på andra än brittiska besittningar. Strax därefter tillkom en andra pacifikkabel, på amerikanskt initiativ. Från San Francisco utlades af <i>Commercial pacific cable co</i> en 14,519 km. lång kabel öfver Honolulu-Midway- 
page_number=398, index= - Telegraf 
Guam-Manila. Ett tysk-nederländskt bolag fortsatte 1905 från Guam öfver ön Yap förbindelsen till Shanghai, hvarifrån Tysklands besittning i Kina nåddes och där Det store nordiskes kablar förmedla trafiken till Japan samt öfver Vladivostok och sibiriska landlinjerna till Europa. Från Japan utgår en annan gren af kabeln till Menado på holländska ön Celebes. Bland de senast (före krigsutbrottet 1914) utförda kabelvägarna märkes tysk-sydamerikanska kabeln öfver Tenerife och Monrovia på Afrikas västkust till Brasilien, färdig 1911. Antalet km. kablar, tillhörande de största sjökabelmakterna, var 1913 för Storbritannien och Irland med besittningar 281,828, Förenta staterna 100,831, Frankrike 43,680, Tyskland 43,294 och Danmark 17,516. Hela världskabelnätet utgjorde s. å. 519,347 km. 1903 utgjorde antalet km. kablar i statsbesittning 65,066, fördelade på 1,622 kablar, under det motsvarande siffror för kablar, tillhöriga enskilda bolag, voro 346,964 och 381; 1913 staterna 93,486 km. på 2,152 kablar och bolag 425,861 km. på 411 kablar. Att antalet statskablar är större, beror därpå, att de i regel äro korta kustkablar, under det att de transoceana förbindelserna till öfvervägande delen äro i privat ego. De största kabelbolagen 1913 voro: 
<table> <tr><td>  </td><td style="text-align: center;" COLSPAN=2>Kablar</td></tr> <tr><td>                                                    </td><td style="text-align: center;">antal  </td><td style="text-align: center;">längd i km.</td></tr> <tr><td>E. Eastern telegraph company                        </td><td>105 </td><td>79,901</td></tr> <tr><td>E. Eastern extension Australasia and China tel. co  </td><td>36  </td><td>47,099</td></tr> <tr><td>E. Western telegraph co                             </td><td>30  </td><td>44,217</td></tr> <tr><td>A. Commercial cable co                              </td><td>15  </td><td>30,784</td></tr> <tr><td>E. Anglo-american tel. co                           </td><td>15  </td><td>24,111</td></tr> <tr><td>F. Compagnie française des câbles télégraphiques    </td><td>24  </td><td>21,203</td></tr> <tr><td>A. Central and South American telegraph co          </td><td>10  </td><td>20,644</td></tr> <tr><td>E. Eastern and South african telegraph co           </td><td>17  </td><td>19,460</td></tr> <tr><td>A. Commercial pacific cable co                      </td><td> 6  </td><td>18,570</td></tr> <tr><td>T. Deutsch-atlantische telegraphengesellschaft      </td><td> 5  </td><td>17,728</td></tr> <tr><td>D. Det store nordiske telegrafselskab               </td><td>28  </td><td>16,664</td></tr> </table> 
(A betecknar amerikanskt, D danskt, E engelskt, F franskt och T tyskt bolag.) Ett flertal af de engelska bolagen bildar den s. k. Eastern-gruppen l. "Associated companies", som behärskar vägarna till Afrika, Asien och Australien med inalles 204,736 km. kablar, d. v. s. 39,4 proc. af hela världskabelnätet. Därnäst kommer förutnämnda "Pool" med 43,603 km. eller 8,4 proc. 
1913 funnos 17 kabelförbindelser mellan Europa och Nord-Amerika. Telegramafsändare kan genom att ange "via" själf bestämma, öfver hvilket bolags kablar telegrammet skall befordras. Af de 17 förbindelserna utgå 13 från England (via Anglo, Comm, Direkt och Western Union), 2 från Frankrike (via PQ) och 2 från Tyskland (via Emden-Azorerna). Dessutom finnes ännu en kabelväg, från Lissabon till Azorerna, där anslutning vinnes till en af de nämnda kablarna England-Amerika, hvilken passerar Azorerna. Till Syd-Amerika från Europa finnas 4 kablar (3 engelska och 1 tysk). Två af de engelska kablarna förbinda Pernambuco med S:t Vincent på Kap Verde-öarna, hvarifrån kablar utgå öfver Azorerna, England eller Lissabon samt till Afrikas västkust. Den tredje engelska passerar Dakar, den tyska Monrovia, båda på Afrikas östkust. Öfver Stilla hafvet finnas, såsom redan nämnts, 2 kabelvägar. Till Afrika finnas ett flertal kablar öfver Medelhafvet samt Easterns kablar i Atlanten och genom Medelhafvet och Sueskanalen. Dessa senare användas jämte landlinjerna till Asien äfven för förbindelserna med Asien och Australien. 
Den första elektriska telegraflinjen för allmänt bruk öppnades i England (London-West Drayton) 1838-39. I Amerika öppnades linjen Washington-Baltimore 1844; i Frankrike Paris-Rouen och i Holland Rotterdam-Amsterdam 1845; i Belgien Bruxelles-Antwerpen 1846. Telegrafen infördes sedermera 1847 i Italien och Danmark, 1848 i Preussen, 1849 i Österrike, 1852 i Schweiz, 1853 i Sverige och Ryssland, 1854 i Norge och Spanien, 1855 i Finland. I Syd-Amerika (Peru) infördes telegrafen 1847, i Afrika (Algeriet) 1853, i Australien (Victoria) 1854, i Asien (Indien) 1855 och i Central-Amerika (San Salvador) 1870. 
Antal km. telegrafledningar 1913 var i Tyskland 2,107,610, Ryssland 806,424, Frankrike 727,734, Storbritannien och Irland 430,008, Italien 335,282, Österrike 242,900, Ungern 160,712, Spanien 97,426, Norge 90,752, Turkiet 66,750, Sverige 63,517, Nederländerna 40,354, Schweiz 26,831, Rumänien 25,308 och Danmark 13,475. Bland längre kontinentala telegrafförbindelser märkas: Petersburg-Moskva-Irkutsk-Kabarovsk, 11,100 km., Berlin-Wien-Konstantinopel-Basra (vid Persiska viken) samt den s. k. indoeuropeiska linjen från London öfver norra Tyskland, och sydvästra Ryssland till Tiflis och Teheran samt vidare dels till Turkestan, dels till Indien. Å denna ledning har London direkt expedition (utan omtelegrafering) med Teheran, 7,000 km. 
I <i>Sverige</i> erhöll generalmajor K. F. Akrell (se denne) genom k. skr. 15 maj 1852 i uppdrag att uppgöra plan för de mest behöfliga telegraflinjerna. Redan 8 dec. s. å. inlämnade han ett förslag, som bl. a. upptog en västra linje från Stockholm öfver Uppsala, Västerås, Örebro och Göteborg till Hälsingborg samt en östra linje öfver Södertälje, Norrköping, Linköping till Karlskrona. Regeringen gillade planen, men beslöt sig först endast för den västra linjen och beordrade delen Stockholm-Uppsala till omedelbart utförande. Denna linje kunde öppnas för allmän trafik i sept. 1853. Redan s. å. fortsattes arbetet med den västra linjen, som blef färdig till Göteborg i juli 1854 och utsträcktes öfver Hälsingborg ända till Malmö i sept. s. å. 1855 beordrades den östra linjen med förlängning öfver Kristianstad och Ystad till Malmö. S. å. erhölls förbindelse med Norge medelst en sidoledning till västra linjen öfver Uddevalla, öfver den af danska telegrafverket 1854 anlagda kabeln mellan Hildesborg i Skåne och Vedbæk på Själland erhölls från Hälsingborg förbindelse med Danmark och sedermera äfven med Tyskland (Hamburg). Telegrafförbindelsen genom Norrland hade redan 1857 nått Haparanda, men först 1860 kunde denna sammanbindas med ryska linjer. 1859, sedan de flesta betydande platser på 
page_number=399, index= - Telegraf 
svenska fastlandet intagits i telegrafnätet, utlades en telegrafkabel från Västervik till Gottland, sedermera ersatt af en kabel Kalmar-Visby (1871) och en Stockholm-Visby öfver Hufvudskär-Gotska sandön (1898). Med Tyskland erhölls direkt förbindelse 1865 genom en kabel från Skåne vid Trälleborg till Arkona på Rügen. Samtliga dittills tillkomna kabelförbindelser voro statsanläggningar, i hvilka Sverige egde halfva sträckan af resp. kablar. Planer på en dylik förbindelse med Ryssland öfver Åland hade varit uppe, men uppskötos, då Ryssland ej såg sig i stånd att bidraga. När därför <i>Det store nordiske telegrafselskab</i> i Köpenhamn 1869 begärde koncession på en kabel Grisslehamn-Nystad, beviljades denna af såväl Sverige som Ryssland, och förbindelsen kunde öppnas s. å. Samma bolag skaffade Sverige 1873 dess första kabelförbindelse med England från Göteborg, där bolaget anlade en egen telegrafstation. Öfver förhyrda ledningar mellan Göteborg och Stockholm och anslutning till kablarna öfver Ålands haf handhar bolaget numera transitokorrespondensen mellan Ryssland å ena sidan och England m. fl. länder å den andra. 
Längden af svenska telegrafverkets ledningar utgjorde 1860 7,000 km., 1880 20,500 km., 1900 nära 28,000 km. och vid slutet af 1917 37,805 km. förutom 7,241 km. för samtidig telegrafering och telefonering använda ledningar. Dessutom funnos vid sistnämnda tidpunkt 34,802 km. telegrafledningar tillhöriga statens eller enskilda järnvägar. 
Litt.: "Svenska Telegrafverket 1853-1903. Minnesskrift" (1903), A. Kraatz, "Maschinentelegraphen" (1906) och "Mehrfachen-telegraphen" (1914), K. Strecker, "Der telegraphentechnik" (1907), H. Thurn, "Die seekabel" (1909), J G. Holmström, "Telegrafi" I (1914), samt "Elektrotechnische zeitschrift". E. T. B-t. 
 * * * 
Telegrafering utan tråd (ty. <i>drahtlose telegraphie</i>, fr. <i>télégraphie sans fil</i>, eng. <i>wireless telegraphy</i>), teckenöfverföring på elektrisk väg mellan orter, utan att metallisk ledning dem emellan används. Redan 1849 föreslog Wilkings att åvägabringa trådlös telegraf mellan England och Frankrike genom att längs de båda stränderna vid Kanalen upplägga 10 à 20 mil långa trådar, hvilkas ändpunkter voro förenade med jordplattor. I den ena tråden skulle inkopplas ett starkt batteri och i den andra ett känsligt mottagningsinstrument. Då ledningen med batteriet slöts, skulle den elektriska strömmen från jordplåtarna utbreda sig i vattnet och den lilla del af strömmen, som gick upp genom den andra ledningens jordplåtar, skulle åstadkomma utslag å mottagningsinstrumentet. Med en liknande anordning, ehuru med användning af växelström och med en hörtelefon som mottagningsapparat, åstadkom Preece 1893 trådlös telegrafering på 8 km. afstånd mellan engelska fastlandet och öar i Bristolkanalen. Äfven elektrostatisk influensverkan har kommit till användning för trådlös telegrafering. 1892 föreslog Edison att medelst en induktor uppladda en i luften upphängd isolerad metallplatta med växelvis positiv och negativ elektricitet. En på mottagningsstationen varande likadan luftplatta, som med en vertikal tråd är förbunden med jord, blir då genom influens laddad med växelvis negativ och positiv elektricitet, hvarvid den vertikala ledningstråden genomströmmas af laddningsströmmar af växlande riktning. En i denna tråd inlänkad hörtelefon afger då en ton svarande mot växeltalet. 
Med dessa metoder kunde man emellertid ej åvägabringa trådlös telegrafering på längre afstånd. En sådan blef möjlig först genom användning af elektriska svängningar af stort periodtal och de af dem alstrade elektromagnetiska vågorna i kombination med den af Branly 1890 uppfunna koherern som mottagningsinstrument. Telegrafering utan tråd med användning af elektromagnetiska vågor har fått namnet <i>radiotelegrafering</i> (af lat. <i>ra'dius</i>, stråle), emedan en utstrålning af elektrisk energi eger rum. Ryssen Popov lyckades på denna väg åstadkomma teckenöfverföring på 4 km. (patent af år 1895). Men först italienaren G. Marconi (se denne) löste praktiskt problemet för aflägse från hvarandra belägna orter. Hans första försök datera sig från 1896. Småningom lyckades han öfverbrygga allt större afstånd, och 11 dec. 1901 erhöll han teckenöfverföring öfver Atlantiska hafvet mellan den af honom byggda jättestationen Poldhu i Cornwall och en tillfällig station vid S:t John på Newfoundland; atlanttrafiken utvecklades ganska snart till kommersiell telegrafering, sedan jättestationerna Glace bay i Canada (1902) och Clifden på Irland (1905-07) uppförts. Stationen Poldhu och en dylik vid Cape Cod ombesörjde telegraferingen mellan de båda världsdelarna och atlantångarna. Småningom har hela jorden blifvit omspänd med ett nät af jättestationer enligt Marconis system för förbindelse mellan olika länder och deras kolonier. Enligt uppgift lär afsändningen på dessa stationer ske med automatiska snabbskriftsapparater, och de mottagna tecknen registreras å en apparat, som återger signalerna i en hörtelefon enligt diktafonprincipen. 
Marconis första anordning för afsändning bestod i en vertikal, isolerad lufttråd, <i>antenn</i>, vid sin nedre ända förbunden med en jordplatta. I antennens nedre del befann sig en s. k. <i>gniststräcka</i>, d. v. s. den elektriska ledaren var afbruten, så att ett luftgap, hvilket begränsades af två metallkulor, erhölls. Ett gnistinduktoriums (se Induktorium) båda sekundära ytterpoler förenades med gniststräckans båda kulor. I gnistinduktoriets primära krets var förutom själfva afbrytaren och strömkällan telegraferingsnyckeln inlänkad. Då nyckeln hålles nedtryckt, brytes den primära strömmen oupphörligt af induktoriets själfafbrytare, och vid hvarje sådant afbrott induceras en mycket hög elektromotorisk kraft i den sekundära lindningen, hvarvid antennens isolerade öfre del uppladdas med elektricitet af viss polaritet. Spänningen mellan gniststräckans båda kulor stiger då under afbrottet, tills ett öfverslag erhålles i form af en gnista, som bildar en ledande brygga öfver gniststräckan till jord. Elektriska laddningen i antennen börjar då urladdas. Hvarje antenn har nu en viss kapacitet till jord, som bestämmer den af spänningen åstadkomna laddningen och en viss induktans. Antennen bildar därför med jorden en elektrisk svängningskrets. Urladdningen i en dylik 
page_number=400, index= - Telegraf 
sker i form af elektriska svängningar, hvilkas periodtal bestämmas af kapaciteten och själfinduktionen enligt Kelvins formel. Som svängningskretsen är <i>öppen</i> (den metalliska ledningen, den vertikala tråden, bildar ej på långt när en sluten krets), åstadkomma svängningarna elektromagnetiska vågor i etern, hvilka utstråla i alla riktningar rundt antennen och fortplantas med ljusets hastighet. De svängningar, som erhållas, äro <i>dämpade</i> på grund af energiförlusten i form af värme i tråden och gniststräckan samt i form af den utstrålade energien. När spänning och ström i följd af dämpningen minskats till ett visst belopp, slocknar gnistan. Vid nästa strömafbrott i primära kretsen uppladdas antennen på nytt, gnistöfverslag åstadkommes, och en ny följd af dämpade svängningar uppstår. Så länge telegraferingsnyckeln är nedtryckt, får man sålunda en oupphörlig följd af dämpade elektromagnetiska vågor utgående från antennen (se fig. 24). 
I stället för antalet svängningar i sekunden brukar man ange den motsvarande våglängden i etern. De svängningstal, som användas, ligga mellan 3 mill. och 15,000 i sekunden, hvilket motsvaras af våglängder liggande mellan 100 och 20,000 m. Hos Marconis ursprungliga antenn, en rak ledningstråd, är våglängden ungefär fyra gånger antennens höjd (jfr Elektriska svängningar). 
Förhållandet mellan maximiströmstyrkorna i två på hvarandra följande svängningar har fått namnet <i>dämpningsförhållandet</i>, och den naturliga logaritmen för detta dämpningsförhållande kallas kretsens <i>logaritmiska dekrement</i>. Radiostationer, hos hvilka de elektriska svängningarna på ofvan beskrifvet sätt utlösas med tillhjälp af gniststräckor, kallas <i>gniststationer</i>. Som de erhållna vågsystemen bli dämpade, kallar man sådana radiosystem <i>system med dämpade vågor</i>. I den mån som telegraferingen utsträcktes på längre afstånd, lämnade batteriet med gnistinduktoriet icke längre tillräcklig energi, utan man blef efter flera öfvergångsformer nödsakad att öfvergå till elektriska maskiner. I sina första jättestationer använde Marconi högspänd likström för att åstadkomma uppladdning och öfverslag, men numera har man i regel i alla gnistsystem öfvergått till växelströmsgenerator, hvars spänning höjes med tillhjälp af en växelströmstransformator. I den krets, som bildas af generatorn och transformatorns primära lindning, är telegraferingsnyckeln eller ett af densamma kontrolleradt relä inkoppladt. Den sekundära lindningens ytterpoler äro förenade med gniststräckans poler. I Marconis ursprungliga system liksom i det första tyska systemet, Slaby-Arco (infördt i Tyskland 1897 af Allgemeine elektrische gesellschaft), var gniststräckan direkt inkopplad i antennen. Emellertid medförde denna anordning en del olägenheter. Den energi, som antennen erhöll, var begränsad dels af antennens kapacitet, dels af öfverslagsspänningen, hvilken å sin sida är beroende af gnistgapets längd. Genom att öka antennens höjd och förse den upptill med flera horisontellt liggande trådar ökade man antennkapaciteten, ehuru ej i tillräckligt hög grad. En ökning af gniststräckans längd utöfver ett visst mått medförde återigen, att gniststräckan ej fungerade tillfredsställande och dämpningen i gnistan blef mycket stor. Vidare visade det sig svårt att hålla antennen tillräckligt isolerad. 
Professor F. Braun lyckades 1898 öfvervinna dessa svårigheter genom att mellan transformatorn och antennen inskjuta en <i>sluten svängningskrets</i>, bestående af en kondensator och en spole med induktans, i hvilken krets gniststräckan inkopplades. Den Braunska kretsen är särskildt hos större stationer elektriskt förbunden med antennen med tillhjälp af en transformator utan järnkärna (lufttransformator), hvars båda lindningar, bestående af få hvarf, äro inkopplade den ena i gnistkretsen och den andra i antennen (<i>induktiv koppling</i>). Hos en del mindre stationer används ofta i stället s. k. <i>direkt koppling</i>, bestående däri, att en del eller hela induktansen i gnistkretsen äfven är inkopplad i antennen. För att få god verkan böra den slutna gnistkretsen och den öppna antennkretsen vara i resonans med hvarandra, d. v. s. ha samma periodtal. För att åstadkomma detta är antingen kapaciteten eller induktansen i den slutna gnistkretsen variabel. Gnistkretsen tjänar nu som energireservoar för antennkretsen. Genom att välja en kondensator med stor kapacitet upptages nämligen äfven vid jämförelsevis små gnistgap stor energimängd i gnistkretsen, som utan svårighet kan hållas väl isolerad. Förhållandet <i>M</i> / sqrt(<i>L</i>1 <i>L</i>2), där <i>M</i> är ömsesidig induktionskoefficient mellan lufttransformatorns båda lindningar samt <i>L</i>1 och <i>L</i>2 totala induktansen i resp. gnist- och antennkretsen, har fått namnet <i>kopplingsfaktor</i>. Kopplingsfaktorn l. kopplingen räknas vanligen i procent. På grundval af Brauns arbete bildades i Berlin ett bolag, hvars telegrafsystem fått namnet <i>Braun-Siemens' system</i>. Emellertid upptog såväl Slaby-Arco som Marconi den slutna kretsen, och efter en del patentstridigheter sammanslogos de båda tyska bolagen till ett enda, Gesellschaft für drahtlose telegraphie, och de båda systemen hoparbetades till system <i>Telefunken</i> (af grek. <i>tele</i>, fjärran, och ty. <i>funken</i>, gnista). 
Vid början af 1900-talet hade alla trådlösa telegrafsystem i stort sedt samma utseende. Emellertid voro dessa system långt ifrån fullkomliga. Särskildt var det svårt att åstadkomma säker förbindelse vid elektriska störningar i atmosfären. De gniststräckor, som användes, kunde ej arbeta med mer än högst 20 à 30 öfverslag i sekunden, hvarför de ljud, som man erhöll i mottagarens hörtelefon, voro svåra att skilja från dem, som åstadkommes af atmosfäriska urladdningar. Ej heller kunde gniststräckan användas för så stora energibelopp, som erfordrades för transatlantisk telegrafering, enär de starka strömmarna i gnistan åstadkommo så stark ionisering, att gnistan öfvergick i ljusbåge och blef ineffektiv. En ytterligare olägenhet, som särskildt den Braunska mellankretsen medförde, var, att man vid starkare koppling (stor kopplingsfaktor) erhöll icke en, utan två svängningar i antennen, och då mottagningsantennen endast kunde afstämmas för en af de erhållna våglängderna, gick en stor del af energien förlorad. Den koppling, som användes, varierade mellan 3 och 10 proc. 
De svängningar, som uppstå i gnistkretsen vid 
page_number=401, index= - Telegraf 
Till art. Telegraf. IV. (Trådlös telegrafering.) 
Fig. 24. Fig. 25. Fig. 26. Fig. 27. Fig. 28. Fig. 29. Fig. 30. Fig. 31. Fig. 32. 
page_number=403, index= - Telegraf 
ett öfverslag, verka inducerande på antennkretsen, hvarför äfven denna börjar svänga. Detta innebär, att energi öfvergår från gnistkretsen till antennkretsen, och samtidigt måste svängningarna i gnistkretsen på grund af det härvid utförda arbetet dämpas betydligt fortare, än som svarar mot kretsens egen dämpning. När ström och spänning i gnistkretsen gått ned till noll, ha svängningarna i antennkretsen nått sitt maximum. All energi, som ej gått förlorad i form af värme i trådar, har nu öfvergått från gnistkretsen till antennkretsen. Men svängningarna i antennkretsen verka å sin sida inducerande på gnistkretsen, hvarför denna börjar svänga på nytt, antennkretsens svängningar dämpas härigenom fortare, än som svarar mot dess eget dekrement (aftagande), och energien vandrar nu tillbaka till gnistkretsen. Energien vandrar sålunda fram och tillbaka mellan de båda kretsarna, och man får ett system sväfningar på sätt, som de båda öfversta kurvorna i fig. 25 visa. Endast då energien svänger i antennen, har man vågbildning, hvarför en stor del af energien går förlorad. Ett system sväfningar innebär alltid, att man har två svängningar. Den ena svängningen får en våglängd, som är mindre, och den andra en våglängd, som är större än den, till hvilken kretsarna blifvit afstämda. Är <i>λ</i>0 den gemensamma våglängden för kretsarna, kan man erhålla de båda uppstående våglängderna enligt formeln: 
<i>λ</i>1 = <i>λ</i>0 ⋅ sqrt(1 - <i>k</i>) 
<i>λ</i>2 = <i>λ</i>0 ⋅ sqrt(1 + <i>k</i>) 
där <i>k</i> är den s. k. <i>kopplingsgraden</i> mellan kretsarna, hvilken icke skiljer sig afsevärdt från kopplingsfaktorn. Ju starkare koppling, desto mer skilja sig <i>λ</i>1 och <i>λ</i>2 från hvarandra och från <i>λ</i>0, och desto fler sväfningar erhållas i sekunden. 
Professor M. Wien angaf den väg, på hvilken man kunde komma ifrån svårigheten med kopplingsvågor. Han föreslog nämligen att göra gniststräckan i mellankretsen så beskaffad, att den slocknade vid första sväfningsminimet i denna krets, när alltså all energi för första gången är öfverförd till antennen. Har mellankretsen på detta sätt en gång blifvit bruten, kunna inga <i>strömmar</i> induceras i densamma från antennen, och alltså kan ej heller någon återgång af energi ega rum, utan antennen måste på grund af den energi, som den mottagit, svänga med sin egenperiod och med den dämpning, som är enbart beroende på antennens beskaffenhet. Svängningarnas utseende framgår af de båda understa kurvorna i fig. 25. Denna metod att alstra svängningar i antennen har fått namnet <i>stötsändning</i>, emedan antennsvängningarna så att säga alstras af en impuls eller stöt i gnistkretsen, som då kallas <i>stötkrets</i>. Orsaken, att gniststräckan icke alltid slocknar i första sväfningsminimet, är den, att gniststräckan förblir ledande på grund af ioniserade gaser. Man hade alltså att söka en gniststräcka, som fort afioniseras. Wien föreslog att använda mycket små gnistgap med elektroder, bestående af metaller med stor värmeledningsförmåga. Som öfverslagsspänningen på en sådan gniststräcka blir liten (omkr. 1,000 volt), kopplas flera i serie för att få gnistkretskondensatorn uppladdad med högre spänning. På grundval af Wienska stötmetoden utarbetades hos Gesellschaft für drahtlose telegraphie ett nytt system, till hvilket bolaget öfvergick 1909. Största förtjänsten om det nya systemets utarbetande och fullkomnande tillkommer svensken R. Rendahl. 
Med de nya gniststräckorna kunde antalet övverslag i sekunden ökas till inemot 2,000, utan att gnistan blef ineffektiv. Förutom att man med det nya systemet erhåller endast en våglängd, svagt dämpad, alltså synnerligt god resonansförmåga mellan afsändnings- och mottagningsantenn, får man härigenom den fördelen, att man kan anordna så, att tecknen uppfattas i hörtelefonen som en ton, hvarför rubbningar i atmosfärens elektriska förhållanden icke längre ha dominerande inflytande på telegraferingen. Växelströmsgeneratorn har för att nå detta ändamål ett periodtal på omkr. 500, alltså 1,000 växlingar i sekunden. Genom att reglera spänningen på generatorn åstadkommes, att man får jämt ett gnistöfverslag per period och att öfverslaget sker, just då kondensatorn har högsta spänningen. Man erhåller sålunda en regelbunden följd af gnistöfverslag, 1,000 i perioden, hvarför membranen hos hörtelefonen på mottagningsstationen attraheras 1.000 gånger i sekunden, så länge telegrafnyckeln är nedtryckt, hvilket åstadkommer en motsvarande ton i hörtelefonen. Systemet har därför fått namnet <i>tönende funken</i> l. <i>tönende löschfunken</i>. Gniststräckorna afge ett hväsande ljud i motsats till vid förut använda gniststräckor, hos hvilka öfverslaget sker med en skarp knall (hvarför dessa senare äfven fått namnet <i>knallgniststräckor</i>). För att gnistan skall slockna i första sväfningsminimet, får kopplingen mellan gnistkrets och antenn ej vara för stark. Vanligen används en kopplingsgrad af omkr. 20 proc. Systemet Tönende funken, som näst Marconisystemet fått den största spridningen, används vid svenska statens trådlösa stationer. Den största af de svenska stationerna är Karlsborgs station (1918), med en antennenergi om 80 kilowatt. Den schematiska anordningen af en Tönende-funken-station framgår af fig. 26. <i>G</i> betecknar växelströmsgeneratorn, <i>N</i> telegrafnyckeln, <i>T</i>1 transformatorn för den lågfrekventa strömmen, <i>GN</i> gniststräckorna, <i>T</i>2 lufttransformatorn och <i>V</i> en variabel induktans i antennen. <i>S</i> är en induktansspole med järnkärna, afsedd att regleras så, att resonans erhålles i de lågfrekventa kretsarna. 
Marconi å sin sida öfvervann den svårighet, som knallgniststräckan medförde vid större energibelopp, genom att i likhet med R. Aubr. Fessenden (f. 1866) i Amerika införa roterande gnistgap. En snabbt roterande skifva är vid periferien försedd med tänder, som under rotationen gå förbi gniststräckans elektroder, hvarvid ett öfverslag erhålles, som brytes, då afståndet ökas. Hastigheten hos den roterande skifvan regleras så, att regelbundna öfverslag uppstå, hvarigenom man får <i>tonsändning</i>. Vid längre våglängder verkar dessutom den roterande gniststräckan så, att stötsändning erhålles. De ofvan beskrifna systemen arbeta med dämpade vågor. Emellertid kan man med ett <i>kontinuerligt vågsystem</i> erhålla bättre afstämning mellan stationerna och bättre utnyttja energien. Redan 1906 framträdde W. Poulsen (se denne) med ett system kontinuerliga vågor, 
page_number=404, index= - Telegraf 
grundadt på ljusbågemetoden och i anslutning till <i>Duddells sjungande</i> (<i>talande</i>) <i>ljusbåge</i>. Om en ljusbåge matas med en likströmskälla, hvars spänning öfverstiger 200 volt, och en induktans samt ett motstånd inkopplas mellan generator och ljusbåge, erhålles en ton, då ljusbågen är ansluten till en krets bestående af en induktans och en kapacitet; kapaciteten och induktansen bestämma tonens höjd. Emellertid kunde man ej erhålla för trådlös telegrafering tillräckligt höga periodtal med större energimängd. Poulsen lyckades lösa detta problem genom att låta bågen brinna i en vätgasatmosfär samt genom att låta den positiva elektroden utgöras af en metallcylinder, kyld med rinnande vatten. Duddellska svängningskretsen utgöres här af antennkretsen, i det att antennen är förbunden med ljusbågens ena elektrod och jorden med den andra. För att förhöja verkningsgraden kan ljusbågen parallellkopplas med en kondensator. För att åstadkomma säker släckning af ljusbågen befinner den sig i ett starkt transversellt magnetfält. Telegrafering kan här icke ske genom att bryta matningsströmmen, utan Poulsen låter i stället telegraferingsnyckeln förbistänga några hvarf af induktansspolen i antennen, hvarigenom antennsvängningarna äro afstämda med mottagningsantennen, endast när nyckeln är nedtryckt. Poulsenstationer byggas upp till 300 kw. Poulsens ljusbågesystem har utarbetats till stor fulländning af dess uppfinnare tillsammans med professor P. O. Pedersen; bl. a. har den senare konstruerat en afsändningsapparat för automatisk snabbtelegrafering,, som används vid stora stationer. Anordningen af en ljusbågestation framgår af fig. 27. <i>G</i> är en likströmsgenerator om 400 à 500 volt, <i>R</i> ett motstånd och <i>L</i> induktansen, afsedda att hålla matningsströmmen konstant och hindra de högfrekventa strömmarna. <i>C</i>1 och <i>C</i>2 äro blockkondensatorer för att utestänga likströmmen från antennsystemet. <i>C</i> är kondensatorn för ökning af verkningsgraden samt <i>L</i>1 en variabel induktans i antennen. 
En annan metod att åstadkomma kontinuerliga svängningar i antennen är att direkt mata antennen med en högfrekvensgenerator. En dylik generator, som lämnar växelström af 100,000 perioder, har konstruerats af svensken ingenjör E. F. W. Alexandersson. Som emellertid maskinen icke lämnar mer än omkr. 2 kw. (kilowatt) och högfrekvensgeneratorer i första hand lämpa sig för stora stationer, har maskinen i fråga ej fått användning för trådlös telegrafering. Svårigheten med högfrekvensgeneratorer ligger i den stora hastighet, med hvilken maskinen måste rotera för att erhålla tillräckligt högt periodtal. R. Goldschmidt har kringgått denna svårighet hos sin <i>reflexgenerator</i>. En växelströmsmaskin med stator och rotor byggda på likartadt sätt får i rotorn en växelström af visst periodtal svarande mot omloppshastigheten, när statorn matas med likström. Denna växelström i rotorn inducerar å sin sida nu, på grund af dels sin rotation, dels sitt växeltal, en ström af frekvensen 2 <i>ν</i> i statorn och denna å sin sida en växelström af periodtalet 3 <i>ν</i> i rotorn etc. För att de erhållna högfrekventa strömmarna skola få tillräcklig styrka, slutas kretsarna genom kondensatorer af passade så, att man erhåller resonans för de olika periodtalen. Vill man använda periodtalet 4 <i>ν</i>, har man alltså två svängningskretsar apterade till rotorn och två till statorn, den för 4 <i>ν</i> utgöres då af antennkretsen. För att nedbringa förlusterna i möjligaste mån äro järndelarna hos såväl stator som rotor uppbyggda af mycket tunna lameller (0,03 mm.-0,08 mm.). Goldschmidts generator har kommit till användning för transatlantisk telegrafering mellan stationerna Eilvese i Tyskland och Tuckerton i Förenta staterna. I Goldschmidts maskin ökas periodtalet aritmetiskt. För att erhålla snabbare ökning kan man använda en <i>icke roterande frekvensomvandlare</i>, hvars princip angetts af Epstein och som utarbetats för högfrekvens af Jolly och Villauri samt för trådlös telegrafering af Arco. En växelströmstransformator är försedd med en extra lindning, genom hvilken en så stark likström sändes, att järnet hålles magnetiskt mättadt. Den halfperiod hos en växelström i transformatorns primära lindning, hvilken har samma riktning som likströmmen, åstadkommer då icke någon nämnvärd ökning i magnetismen i järnet, då däremot den andra halfperioden minskar det magnetiska fältet afsevärdt. Det pulserande fält, som så erhålles, åstadkommer i sekundära lindningen dels en växelström af samma periodtal som den primära, men dels äfven en öfverton med dubbla frekvensen. Genom att hopkoppla två dylika transformatorer så, att deras sekundära lindningar motverka hvarandra i sekundära ledningskretsen, upphäfves där grundperioden, hvaremot öfvertonerna samverka. I sekundära kretsen får man sålunda en ström af dubbla frekvensen. Denna anordning arbetar med bättre verkningsgrad vid högre periodtal än Goldschmidts generator, och ökningen i periodtal sker geometriskt. Man kan därför lämpligen använda Goldschmidts generator eller en direkt högfrekvensgenerator för att åstadkomma ett måttligt högt periodtal och därefter höja periodtalet ytterligare med en eller två "icke roterande frekvenstransformatorer". Växelströmsgeneratorn måste vara i resonans med de olika kretsarna; dess periodtal måste därför vara ytterligt konstant. Dylika högfrekvensmaskiner lämpa sig därför bäst för mycket stora stationer, som alltid arbeta med långa och bestämda våglängder. 
Marconis första antenn bestod af en vertikalt upphängd, upptill isolerad ledningstråd. För att kunna telegrafera på längre afstånd blef det nödvändigt att göra antennen allt högre. Som man emellertid var begränsad härvidlag, ökade man i stället antennens kapacitet genom att anbringa ett luftnät bestående af flera horisontella trådar, hvilket förenas med stationen genom en eller vanligen flera vertikala trådar. De horisontella trådarna verka som ena belägget till en kondensator, hvars andra belägg utgöres af jorden. För att förbättra ledningsförmågan hos jorden brukar man strax under jordytan nedlägga ett nät af metalltrådar. Hos fartyg används järnskrofvet som jord. Hos flyttbara stationer och i öfrigt, när man ej under alla förhållanden kan påräkna god jordledning, ersättes jorden med ett nät af trådar utspända öfver jordytan och isoleradt från densamma. Ett dylikt <i>balansnät</i> l. <i>motvikt</i> åstadkommer en större konstanthet hos antennens våglängd, än då jorden direkt används. Alltefter förhållandena har luftnätet fått olika form. (Marconis ursprungliga 
page_number=405, index= - Telegraf 
antennform används numera endast för luftskepp, ballonger och luftmaskiner, där antennen bildas af en nedhängande tråd och balansnätet l. motvikten af metalldelar eller en annan kortare nedhängande tråd.) På fartyg används vanligen en s. k. <i>T-antenn</i>, hos hvilken den horisontella delen består af flera parallella trådar, utspända mellan masterna och isolerade från dessa. På midten af de horisontella trådarna har man ett motsvarande antal nedledningstrådar, som sammanföras till stationen. De horisontella trådarna kunna äfven lämpligen utspännas så, att de bilda generatriser till en <i>horisontell cylinder</i>. Dylika antenner användas äfven för landsstationer. Vidare har man <table class="i/"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table>-<i>antennen</i>, där alltså de vertikala trådarna utgå från ena ändan af det horisontella nätet. Till detta slag af antenn kan räknas <i>Marconis böjda antenn</i>, som används å Marconis jättestationer och utsänder största delen af energi i det horisontella nätets längdriktning och mest i riktningen motsatt nätets fria ända. Hos antennerna i Clifden och Poldhu, som äro utförda i denna form, ligger det horisontella nätet på en höjd af 60 m. och består af 40 stycken 300 m. långa trådar med 1 m. afstånd från hvarandra. Hos nyare jättestationer har höjden ökats till 100 à 150 m. och nätet utsträckts till bortåt 1,000 m. En annan mycket i bruk varande antennform är <i>paraplyantennen</i>, bestående af en vertikal mast, hvarifrån utgå lufttrådar snedt nedåt i alla riktningar. Luftnätets trådar fortsättas ned till marken med stagtrådar, från hvilka de äro väl isolerade. Från centrum af det så bildade paraplyformiga luftnätet nedföras de vertikala lufttrådarna. Paraplyantennen, som har den fördelen, att endast en mast är behöflig, används såväl för stora stationer, afsedda för transatlantisk telegrafering, som för små fältstationer. 
Hvarje antenn har en viss naturlig våglängd. Genom inkoppling af en induktans (förlängningsspole) i den vertikala ledaren ökas våglängden. För att förkorta våglängden inkopplas en kondensator. Mottagningsstationen har en antenn motsvarande afsändningsstationens. Vanligen används samma antenn för mottagning och afsändning. Afsändnings- och mottagningsantennerna måste vara stämda till samma våglängd för att erhålla god verkan genom resonans. I samma mån som resonansen är god och mottagningsantennen är svagt dämpad, inverka icke stationer med annan våglängd störande på telegraferingen, och man erhåller stor <i>störningsfrihet</i>. 
Så länge telegrafnyckeln på en radiostation hålles nedtryckt, utsändas serier af dämpade vågor eller en kontinuerlig följd af vågor alltefter det använda systemet, och de vågor, som träffa mottagningsantennen, försätta denna i motsvarande elektriska svängningar. För att kunna registrera eller uppfatta dessa svängningar måste man ha en mycket känslig mottagningsapparat, <i>detektor</i>. De strömmar, som erhållas på långa afstånd, äro nämligen mycket små, uppgående endast till mellan 10-5 till 10-8 ampère. De första detektorer, som Marconi använde, voro s. k. <i>koherer</i> (se d. o.). Koherern var emellertid mycket opålitlig, och ehuru den medförde fördelen, att telegrafskriften inregistrerades, har den nu h. o. h. utträngts af andra detektorer. - En mycket tillförlitlig och hållbar detektor är den af Marconi uppfunna <i>magnetiska detektorn</i>. Ett ändlöst band, bestående af fina ståltrådar, lagdt öfver två trissor, drifna af ett urverk, passerar genom ett glasrör och ommagnetiseras af två magneter ofvanför glasröret under passagen genom detsamma. Utanpå glasröret är lindad en primär lindning med litet motstånd, som inlänkas direkt i antennen eller i en sekundär krets till densamma. Utanpå denna lindning är lagd en sekundär lindning med många hvarf fin tråd, hvars ändar förenas med en hörtelefons ytterkontakter. På grund af magnetisk hysteresis (se d. o.) hos ståltrådarna följer magnetiseringen icke de ommagnetiserande krafterna från stålmagneternas fält; men elektriska svängningar, som genomgå lindningen, upphäfva denna hysteresisverkan, hvarför magnetismen hos ståltrådarna plötsligt ändras, hvilket ger sig till känna genom en induktionsstöt i sekundära lindningen. För hvarje dämpad svängningsföljd eller, hvad som är detsamma, för hvarje gnistöfverslag på afsändningsstationen får man sålunda en verkan på hörtelefonmembranen. Mottagningen sker sålunda med hörseln. Ehuru den magnetiska detektorn icke har samma känslighet som nedan beskrifna nyare detektorer, används den mycket, i synnerhet på fartygsstationer, emedan den, utan att förstöras, kan utsättas för starka svängningar. En annan mycket känslig och en tid mycket bruklig detektor är <i>Schlömilchs elektrolytiska detektor</i>. I en cell, fylld med utspädd svafvelsyra, har man två platinaelektroder, af hvilka den ena består af yttersta spetsen af en mycket tunn platinatråd (diameter 0,02-0,03 mm.), som är insmält i ett glasrör. Cellen utsättes för en reglerbar batterispänning med den positiva polen förbunden med den fina elektroden. Batterispänningen regleras så, att man hör ett svagt sus i hörtelefonen, som inlänkas mellan cellen och batteriet. Den fina spetsen är då belagd med ett oledande syrgasskikt. En elektrisk svängning genom cellen gör den plötsligt ledande, hvarvid en strömstöt förnimmes i hörtelefonen. Då svängningarna upphört, återgår cellen till sitt normala tillstånd. Schlömilchcellen har dock alltmer blifvit ersatt med <i>kontaktdetektorer</i> eller, som de äfven kallas, <i>kristalldetektorer</i>. Dessa bestå af två olika ämnen, som beröra hvarandra med lätt tryck; den ena elektroden har då i regel formen af en spets, den andra, som ofta består af ett kristalliniskt ämne, har formen af en yta. Braun, Pickard m. fl. ha visat, att åtskilliga dylika sammansättningar ha olika motstånd för strömgenomgång i ena eller andra riktningen, hvarför en växelström, som passerar, förvandlas till en likriktad pulserande ström. Sådana detektorer, som vanligen användas, äro: blyglansgrafit eller metallisk tellur (blyglansdetektorn), karborundum-metall (karborundumdetektorn), kopparkis-zinkblände (perikondetektorn), molybdenglans-antimon eller tellur (molybdendetektorn) och silicium-tellur (siliciumdetektorn). Detektorn, seriekopplad med en hörtelefon, inkopplas som afgrening till en del af antennens förlängningsspole eller, om sekundär krets används, till transformatorns sekundära lindning. Hörtelefonen förbikopplas med en blockkondensator. De inkommande svängningarna förvandlas till pulserande likström i hörtelefonen, hvarför hörtelefonmembranen attrahe- 
page_number=406, index= - Telegraf 
attraheras, för hvarje gång man erhåller ett gnistöfverslag på af sändningsstationen. Följa gnistöfverslagen hvarandra regelbundet, afger hörtelefonen en motsvarande ton. Med tillhjälp af kontaktdetektor kan man äfven anordna <i>fotografisk registrering</i> af telegrafskriften. I st. f. hörtelefonen har man då inlänkad en svagt spänd, fin guldtråd, som befinner sig mellan en kraftig elektromagnets poler. Den likriktade strömmen åstadkommer då en förflyttning af guldtråden i sidoled. En kraftig ljuskälla belyser guldtråden genom en spalt, som står vinkelrätt mot tråden, hvars rörelser, förstorade på optisk väg, registreras på en ljuskänslig pappersremsa, som hålles i rörelse med ett urverk. Med en dylik anordning kan man mottaga 100 till 150 ord i minuten med strömstyrkor omkring 10-8 ampère. 
På senare tider ha s. k. <i>gasdetektorer</i> kommit alltmer i bruk, på grund af deras stora känslighet och mångsidiga användbarhet. De grunda sig på den af Wehnelt funna egenskapen hos metaller och metalloxider att i glödande tillstånd utsända negativa elektroner. Edison fann, att ett utpumpadt rör med två elektroder, af hvilka den ena var glödande, verkade som en likriktare, och på grund af denna egenskap konstruerade Fleming en gasdetektor. Emellertid har särskildt den först af DeForest använda <i>katodrörsdetektorn</i> l. <i>audionen</i> med tre kontakter visat sig synnerligen användbar. I ett glasrör, hvarur luften synnerligen väl aflägsnats, äro tre elektroder insmälta: 1) katoden, som hålles glödande af ett litet batteri, 2) anoden samt 3) en mellan dem, nära katoden befintlig kontrollelektrod, <i>gittret</i>. Mellan anod och katod inkopplas ett batteri af omkr. 100 volt i serie med hörtelefonen; till anoden och gittret inkopplas ledningarna från det högfrekventa systemet på samma sätt som till en vanlig detektor. Strax framför gittret är dock tillledningen bruten af en kondensator med liten kapacitet. Mellan anod och katod har man i neutralt tillstånd en likriktad ström genom röret på grund af elektronutsändningen och spänningen. En negativ laddning på gittret verkar hindrande på denna ström. En till gittret inkommande serie dämpade växelspänningar åstadkommer ackumulativt en negativ laddning å densamma och en motsvarande stark minskning i strömmen genom hörtelefonen. En följd af dämpade vågor åstadkommer sålunda starka variationer i hörtelefonströmmen, och hörtelefonen afger en ton, svarande mot de inkommande vågseriernas rytm. Audionen verkar sålunda som både likriktare och förstärkare. Känsligheten hos audionen är större än hos kristalldetektorer och schlömilch-cell. Emellertid kan man öka känsligheten enormt genom att förena audionens anodkrets induktivt med den sekundära antennkretsen medelst en transformator. De i anod-katodkretsen erhållna svängningarna inverka då förstärkande på svängningarna i gitterkretsen, hvarigenom ytterligare förstärkning hos de förra svängningarna erhålles o. s. v. Genom dylik anordning erhålles en detektor, som arbetar för en omkr. 600 gånger så svag ström som en vanlig audion. Audionen kan äfven användas som förstärkare för såväl lågfrekventa som högfrekventa strömmar. Den ström, som skall förstärkas, förenas induktivt med gitterkretsen, och anodkretsen förenas å sin sida induktivt med den krets, i hvilken de förstärkta svängningarna skola erhållas. Kopplas flera dylika audionförstärkare efter hvarandra, så kallad <i>kaskadkoppling</i>, erhålles mycket stor förstärkning. Slutligen kan audionen användas äfven som generator för högfrekventa strömmar, i det att anodkretsen induktivt förenas med en svängningskrets, från hvars kondensator ledningar gå till audionens gitter och katod. På samma sätt som audionen verkar det af von Lieben konstruerade <i>gasreläet</i>, som i princip skiljer sig från audionen därigenom, att glasröret innehåller kvicksilverånga. Vid kontinuerliga svängningar erhålles ingen annan verkan på ofvan beskrifna detektorer, än att denna oafbrutet genomflytes af en pulserande likström, hvarför hörtelefonmembranen ej kommer i svängningar. De äro därför icke direkt användbara vid dylika system. Poulsen kom ifrån denna svårighet genom att låta mottagningsapparaten själf sönderdela de inkommande vågorna i grupper. Hans detektor, den s. k. <i>tickern</i>, består af en kontakt mellan ett par guldtrådar, som medelst en själfafbrytare oupphörligt slutes och brytes. Tickerkontakten sluter en krets bestående af en större kondensator parallellkopplad med hörtelefonen, till ytterkontakterna på kondensatorn i antennens sekundärkrets. För hvarje kontaktslutning hos tickern erhålles en laddningsström till telefonkondensatorn, som i sin ordning urladdas genom hörtelefonen. I takt med tickerns slutningar erhålles därigenom verkan på hörtelefonmembranen. - En annan metod, som kommit alltmer i bruk vid kontinuerliga svängningar, är att använda <i>sväfningsmottagning</i>. Denna metod har först blifvit använd af R. A. Fessenden. Man låter då en högfrekvensgenerator, t. ex en svängande audion, inverka induktivt på antennkretsen eller sekundärkretsen. Har generatorn ett svängningstal, som skiljer sig något från de inkommande vågornas, uppstå dem emellan sväfningar med ett svängningstal lika med skillnaden mellan de båda interfererandes, och motsvarande ton förnimmes i detektorkretsens hörtelefon. I samma mån som mottagningsantennen och mottagningskretsarna äro litet dämpade, blir anordningen okänslig för störningar och för vågor med våglängder, som något skilja sig från dem, för hvilka stationen är afstämd. För att utestänga främmande inflytande har Marconi därför tagit till hjälp extra svagt dämpade sekundära mottagningskretsar. 
Fig. 28-32 visa schematiskt inkoppling af olika slag af detektorer till antennkretsar och olika anordningar af dessa kretsar. I fig. 28 är <i>D</i> den primära lindningen hos en magnetisk detektor, inlänkad i en sekundär krets II. Dessutom är inskjuten en Marconis mellankrets (<i>I</i>) för att utestänga främmande vågor och störningar. <i>T</i>1 och <i>T</i>2 äro lufttransformatorer. I fig. 29 är <i>D</i> en elektrolytisk cell med batteriet <i>B</i> och regleringsmotståndet <i>R</i>; <i>HT</i> är hörtelefonen och <i>K</i> en blockkondensator; detektoranordningen är inkopplad till en del af sekundära lindningen i lufttransformatorn, som är inkopplad i en sekundärkrets. I fig. 30 är <i>D</i> en kristalldetektor. Någon afstämd sekundärkrets är icke här inkopplad, utan detektoranordningen är induktivt förenad med antennen. Man kan naturligtvis i st. f. induktiv koppling använda 
page_number=407, index= - Telegraf 
äfven direkt koppling. Likaledes kan en mellankrets inlänkas mellan antenn och detektoranordningen. Fig. 31 visar inkoppling af en ticker, som representeras af <i>Tk</i>; <i>B</i> är blockkondensatorn och <i>HT</i> hörtelefonen. I denna fig. är den variabla kondensatorn <i>C</i> i antennen kopplad parallellt med antennens induktans. En dylik koppling är ganska vanlig och används bl. a. i system Tönende funken för att förlänga våglängden. Kapaciteten <i>C</i> kan nämligen betraktas som parallellkopplad med antennens kapacitet och ökar sålunda svängningskretsens kapacitet. Fig. 32 visar inkopplingen af en audion (<i>Au</i>) som detektor. <i>K</i> är den glödande katoden, A anoden och G gittret. 
De från afsändningsantennen frigjorda elektromagnetiska vågorna utbreda sig ringformigt kring antennen och försvagas därigenom proportionellt mot afståndet. Styrkan hos vågorna är dessutom proportionell mot produkten af antennströmstyrkan och antennens effektiva höjd samt mot periodtalet eller, hvad som är detsamma, omvändt proportionell mot våglängden. Den elektriska kraften i vågen vid jordytan är vinkelrät mot denna. Enligt teoretiska utredningar af Macdonald, S. W. Nicholson, Poincaré och i synnerhet Sommerfeld och Rybczynski tillkomma emellertid en spridningsfaktor och en faktor beroende på medelpunktsvinkeln mellan de båda orterna på jorden. Rybczynskis formel för strömstyrkan i mottagningsantennen är: 
 <i>i</i>2 = 377 . (<i>h</i>1 <i>h</i>2 <i>i</i>1) / (<i>λ</i> . <i>d</i> . <i>R</i>) 1 / (sqrt(<i>θ</i> <i>sin</i> <i>θ</i>) . e-0,0017 d / (cbrt(<i>λ</i>)) 
där <i>i</i>2 och <i>i</i>1 äro strömstyrkorna i resp. mottagnings- och afsändningsantennerna, <i>h</i>2 och <i>h</i>1 antennernas höjder, <i>λ</i> våglängden, <i>d</i> afståndet mellan stationerna, alla längder uttryckta i km., <i>R</i> mottagningsantennens motstånd i ohm och <i>θ</i> medelpunktsvinkeln mellan orterna. 
Austin har genom försök kommit till den något olika empirisk-teoretiska formeln: 
 <i>i</i>2 = 377 . (<i>h</i>1 <i>h</i>2 <i>i</i>1) / (<i>λ</i> . <i>d</i> . <i>R</i>) . e-0,0015 d / (cbrt(<i>λ</i>)) 
Ofvanstående formler förutsätta mycket god ledningsförmåga hos jorden och äro därför tillämpliga endast för trådlös telegrafering öfver hafvet. Passera vågorna öfver land, försvagas deras energi betydligt fortare i synnerhet i skogrika trakter och vid öfverskridandet af bergskedjor. Sommerfeld har teoretiskt undersökt inverkan af ledningsförmågan hos jordytan på de elektromagnetiska vågornas absorption. Han finner, att de utgående vågorna kunna sammansättas af två system, det ena bestående af rymdvågor, hos hvilka energien aftar med kvadraten på afståndet, det andra ytvågor med energien aftagande proportionellt mot afståndet. Vid utbredning öfver mark med dålig ledningsförmåga och liten dielektricitetskonstant samt vid korta våglängder taga ytvågorna öfverhanden på jämförelsevis små afstånd. Inverkan af våglängden framgår af nedanstående tabell, som anger det afstånd, vid hvilket elektriska kraften afviker 10 proc. från den, som rymdvågorna ge: 
<table> <tr><td>hafsvatten  </td><td><i>λ</i> = 2    </td><td style="text-align: center;">km.  </td><td style="text-align: center;">afstånd  </td><td style="text-align: center;">omkr.  </td><td style="text-align: right;">20,000  </td><td style="text-align: center;">km.</td></tr> <tr><td style="text-align: center;">»         </td><td><i>λ</i> = 1    </td><td style="text-align: center;">»    </td><td style="text-align: center;">»        </td><td style="text-align: center;">»      </td><td style="text-align: right;"> 5,000  </td><td style="text-align: center;">»</td></tr> <tr><td style="text-align: center;">»         </td><td><i>λ</i> = 0,<small>3</small>  </td><td style="text-align: center;">»    </td><td style="text-align: center;">»        </td><td style="text-align: center;">»      </td><td style="text-align: right;">   500  </td><td style="text-align: center;">»</td></tr> <tr><td>sötvatten   </td><td><i>λ</i> = 2    </td><td style="text-align: center;">»    </td><td style="text-align: center;">»        </td><td style="text-align: center;">»      </td><td style="text-align: right;">     4  </td><td style="text-align: center;">»</td></tr> </table> 
På grund af jordens absorption bli vidare de elektriska krafterna ej längre vinkelräta mot jordytan, utan kraftlinjerna luta något framåt i fortplantningens riktning. Häri har man sett förklaringen till den goda verkan hos s. k. <i>jordantenner</i>, bestående af en tråd utspänd på ringa höjd öfver marken och medelst kondensatorer mellan ändarna och jord afstämda till våglängden hos de ankommande vågorna. 
Äfven atmosfärens tillstånd har inflytande på vågornas dämpning. Så fann man snart, att man med korta våglängder under natten kunde tillfälligtvis uppnå betydligt större afstånd än under dagen. Denna omständighet har man förklarat beroende på reflexion i de öfre luftlagren. Vid våglängder större än 6,000 m. förefinnes ej längre denna olikhet. En annan anomali, som Marconi fann vid transatlantisk telegrafering, var den försämring i teckenöfverföring, som erhålles, då en del af afståndet mellan stationerna ligger i mörker. 
De <i>internationella radiotelegrafförhållandena</i> äro reglerade af internationella radiotelegrafkonventionen i London 5 juli 1912, som trädde i kraft 1 juli 1913, och Londonkonventionen 20 jan. 1914 rörande betryggande af säkerheten för människolif till sjöss (ratificerad för Sveriges del i dec. s. å.). Enligt bestämmelserna i dessa konventioner äro stationer, öppnade för allmän korrespondens, såväl landstationer som fartygsstationer, skyldiga att utväxla radiotelegram, hvilket system som än används vid radioanläggningen. Alla landstationer skola vara i förbindelse med landets telegrafnät. Radiostationerna böra utföras så, att de icke störa andra stationer, och den minsta möjliga energi skall användas vid korrespondens. Våglängdsområdet öfver 600 m. och under 1,600 m. är reserveradt för militär radiokorrespondens. För korrespondens mellan kust- och fartygsstationer användas i regel två bestämda våglängder, nämligen 300 och 600 m., af hvilka en, vanligen 600 m., är normal våglängd, och stationerna måste under den tid, som de äro öppna för korrespondens, stå färdiga för mottagning med denna normala våglängd. Stora landstationer, afsedda för korrespondens mellan länder eller på stora afstånd, använda vanligen våglängder öfver 1,600 m. Fartygstationer äro indelade i tre klasser alltefter den tid de under resa äro öppna för korrespondens. Första klassens fartyg ha ständig tjänstgöring; andra klassen skall vara öppen för korrespondens minst 7 timmar på dygnet, och tredje klassen har inga bestämda tider. Då andra klassens stationer ej äro öppnade, skola de afvakta telegram de första 10 minuterna under hvarje timme. Till första klassen höra fartyg, som äro skyldiga att ha radioinstallation (se nedan) och äro inrättade att föra 25 eller flera passagerare, om de ha en medelhastighet af 15 knop eller därutöfver eller om medelhastigheten är 13 knop och de ha 200 eller flera personer ombord och tillryggalägga längre väg än 500 sjömil från hamn till hamn. Till andra klassen hänföras fartyg skyldiga att ha radioinstallation, som äro inrättade att föra 25 eller flera passagerare, men icke höra till första 
page_number=408, index= - Telegraf  - Telegrafcoder  - Telegrafdirektör 
klassen. Till tredje klassen hänföras öfriga fartyg, skyldiga att ha radioinstallation. Skyldiga att ha radiotelegrafstation äro fartyg, som nyttjas i fart mellan olika länder, såvida fartyget har 50 eller flera personer ombord. Radiostationen skall ha sådan styrka, att den på dagen skall kunna ge tydligt urskiljbara signaler på afstånd af minst 100 sjömil. Hvarje med radiostation utrustadt fartyg skall ega en reservstation, som är h. o. h. placerad i fartygets öfre delar med särskild kraftkälla af sådan storlek, att den kan fungera 6 timmar i sträck. Reservstationens räckvidd skall vara minst 80 sjömil för fartyg hörande till första klassen och minst 50 för andra klassens fartyg. Nödsignalen är SOS, och hvarje fartygsbefälhafvare, som mottager dylik signal, är skyldig att bege sig till den nödställdes hjälp, såvida han ej förvissat sig om, att hjälp lämnats af annat fartyg. För betryggande af sjösäkerheten i norra Atlantiska hafvet är hvarje befälhafvare vid resa där skyldig att lämna telegrafisk underrättelse om för sjöfarten farlig is eller farligt vrak; dylik underrättelse sändes antingen från fartyg till fartyg eller till Hydrografiska institutionen i Washington. 
En af konventionens samtliga undertecknare inrättad och underhållen <i>internationell byrå i Bern</i> (se sp. 765) är central för mottagning och aflämning af underrättelser ang. radiostationer för allmän korrespondens. Byrån utger en nomenklatur, i hvilken alla för radiokorrespondensen viktiga data äro upptagna, såsom radiostationers namn, anropningssignal, våglängder, telegrafsystem, tider för öppethållande m. m. 
Af stor betydelse för sjöfarten är utsändandet af <i>tidssignaler</i> vid vissa bestämda tider på dygnet. I Europa utsändas sådana från Eiffeltornet i Paris och från någon af de tyska storstationerna. De utsändas med stationens maximala kraft och med en bestämd våglängd. Eiffeltornet använder härvid 2,500 m., den tyska stationen 1,650 m. I Amerika utsändas tidssignaler från en hel serie stationer. Befälhafvaren på ett fartyg med radioinstallation kan därför, hvarhelst han än befinner sig, dagligen kontrollera sin kronometer. Med tillhjälp af radiosignaler har det blifvit möjligt att bestämma skillnaden i longitud mellan olika orter, t. ex. mellan Paris och Washington på 0,<small>01</small> sekund när. Longituden mellan Paris och en del orter, såsom Alger, Brest, Bizerta, Bruxelles, Toulouse och Nizza har bestämts medelst radiosignaler. Under Världskriget ha de olika ländernas storstationer fått stor användning för spridning af krigsnyheter och politiska kommunikéer. 
<i>Sverige.</i> För alla koncessionerade radiotelegrafstationer gälla 1912 års konvention, lagen 31 aug. 1907 om utförande och nyttjandet af elektrisk anläggning för telegrafering och telefonering utan tråd, Telegrafstyrelsens kung. ang. förbud för att nyttja dylik anläggning i närheten af svensk kuststation (22 aug. 1913) samt dess instr. för radiotelegrafstationer ombord på fartyg (6 juni 1916). Inom svenskt sjöterritorium skola utländska fartygsstationer ställa sig till efterrättelse föreskrifterna i K. kung. 20 juni 1913 och Telegrafstyrelsens ofvan nämnda kung. af 22 aug. 1913. Man måste söka konungens tillstånd för att få anordna radiotelegrafinstallation för allmänt eller enskildt  bruk, och radiostationerna, med undantag af de  flottan eller armén tillhöriga, lyda under  Telegrafstyrelsen, som verkställer besiktning af dem samt  lämnar vederbörligt tillståndsbevis för deras  användning. För utbildning af radiotelegrafister  anordnas särskilda radiokurser vid Telegrafverkets  undervisningsanstalt (se Telegrafelevkurser).  För att erhålla anställning som radiotelegrafist  på fartyg fordras att ha erhållit af  Telegrafstyrelsen utfärdadt certifikat. De kommersiella  radiotelegrafstationerna, som, i regel dubbelstationer,  äro utrustade med en större och en mindre  afsändningsanordning, äro f. n. Karlsborg,  storstation för korrespondens med andra länder (80  kw. och 8 kw.), fullbordad 1918, Boden (16 kw.  och 4 kw.), Göteborg (16 kw. och 4 kw.), Vaxholm  (8 kw. och 2 kw.), Härnösand (8 kw. och 2 kw.).  Dessutom ega Statens järnvägar en 2 kw. station i  Trälleborg för korrespondens med Sassnitz och  Sassnitzfärjorna. Vidare finnas dels försöksstationer,  såsom vid Telegrafverkets undervisningsanstalt  (se d. o.), dels några mindre stationer afsedda  enbart för mottagning och vetenskapliga experiment  (vid Tekniska högskolan, Uppsala universitets fysiska  institut, Lunds observatorium och fysiska  institutionen vid Lunds universitet). Landstationerna äro  anordnade enligt system Tönende funken och ingenjör  Rendahls utförande med kontinuerlig förändring  af våglängden. Fartygsstationerna använda till  största delen samma system, men dessutom finnas  några enligt Marconisystemet. 
Litt.: Th. Thörnblad, ”Trådlös telegrafi”  (1911), J. G. Holmström, ”Handbok i radiotelegrafi”  (1915), J. A. Fleming, ”The principles of  Electric wave telegraphy” (1916), J. Zenneck,  ”Lehrbuch der drahtlosen telegraphie” (s. å.),  H. Rein, ”Lehrbuch der drahtlosen telegraphie”  (1917), samt ”Jahrbuch der drahtlosen telegraphie  und telephonie”, ”Institute of Radio engineers  Proceedings” och ”The wireless world”.       H. P-l. 
<b>Telegrafcoder,</b> eng. <i>telegraphic codes</i> [teligrä′fik  kåu′ds].  Se Chiffer, sp. 183, och Handelskorrespondens, sp. 1339. 
<b>Telegrafdirektör.</b>  Se Telegrafverket. 
<b>Telegrafelevkurser,</b> vid Telegrafverkets  undervisningsanstalt, af Telegrafstyrelsen anordnade  lärokurser, som afse att till e. o. assistenter och  e. o. telegrafister vid telegrafverket utbilda af  Telegrafstyrelsen antagna telegrafelever.  Inträdesfordringarna äro för manliga sökande: att ega  tydlig och lättläst handstil, ha uppnått 15, men  ej 21 år, ha antingen vid allmänt läroverk  aflagt realskolexamen och därvid i den muntliga  pröfningen i modersmålet, matematik, geografi,  fysik, kemi samt engelska, franska och tyska språken  erhållit åtminstone betyget ”godkänd” eller  ock genom betyg från allmänt läroverk eller  teknisk elementarskola styrka sig vara i besittning  af minst motsvarande kunskaper i nyssnämnda  ämnen. Kvinnlig sökande måste ega tydlig och  lättläst handstil, ha uppnått 17, men ej 21 år,  ha erhållit åtminstone betyget ”godkänd” i  modersmålet, aritmetik, geografi samt engelska, franska  och tyska språken antingen i den muntliga  pröfningen vid aflagd realskolexamen eller ock  vid afgångsexamen från statens normalskola för  flickor eller annat därmed jämförligt läroverk. Den 
page_number=409, index= - Telegrafelevkurser  - Telegrafera  - Telegrafering  - Telegrafering af bilder  - Telegrafering utan tråd  - Telegraffullmäktige  - Telegrafföreningen  - Telegrafförvaltningarnas internationella byrå  - Telegrafi  - Telegrafinspektör  - Telegrafisk  - Telegrafist  - Telegrafistkramp  - Telegrafkonferenser  - Telegrafkonvention  - Telegrafmedel  - Telegraf- och rikstelefonarbetareförbundet  - Telegrafon  - Telegrafstaten  - Telegrafstyrelsen  - Telegrafunionen  - Telegraf-ur  - Telegrafverket 
till elev antagne skall vid viss telegrafstation öfva sig i telegrafering och andra till telegraftjänsten hörande göromål. Elev, som under öfningstiden visat sig lämplig för telegraftjänsten, kallas till lärokurs. Denna pågår under en termin för kvinnliga elever samt under två terminer för manliga. (Manliga elever, som aflagt studentexamen med godkända betyg i matematik, fysik och kemi eller styrkt sig ega däremot svarande kunskaper, äro likväl befriade från den första terminen. Terminens längd är cirka 4 månader.) Kvinnlig elev antas till e. o. telegrafist, sedan hon aflagt fullständig examen. Manlig elev antas till e. o. assistent, sedan han aflagt fullständig examen och därefter med godt vitsord tjänstgjort vid verkets linjeafdelning under 4 månader. 
Sedan 1912 har Telegrafstyrelsen årligen anordnat radiotelegrafistkurser i ändamål att utbilda dels personer i telegrafverkets tjänst till radiotelegrafister å verkets kuststationer (stationer försedda med apparater för telegrafering utan tråd), dels andra personer, företrädesvis styrmän eller sjökaptener, till radiotelegrafister ombord på fartyg, försedda med apparater för telegrafering utan tråd. Efter aflagda godkända prof ha eleverna utom verket erhållit af Telegrafstyrelsen utfärdade certifikat som telegrafist på radiostationer ombord på fartyg. Dylika certifikat kunna förvärfvas äfven af personer, som icke genomgått telegrafverkets radiotelegrafistkurs. Jfr art. Telegrafverkets undervisningsanstalt. Bn. 
<b>Telegrafera,</b> lämna underrättelser genom telegraf. 
<b>Telegrafering.</b> Se Telegraf. 
<b>Telegrafering af bilder.</b> Se Telefotograf. 
<b>Telegrafering utan tråd.</b> Se Telegraf, sp. 741—756. 
<b>Telegraffullmäktige.</b> Se Telegrafverket. 
<b>Telegrafföreningen,</b> Internationella. Se Telegrafväsen, sp. 764. 
<b>Telegrafförvaltningarnas internationella byrå.</b> Se Telegrafväsen, sp. 765. 
<b>Telegrafi,</b> läran om telegrafen; underrättelsers befordring genom telegraf. Se Telegraf. 
<b>Telegrafinspektör.</b> Se Telegrafverket. 
<b>Telegrafisk,</b> som hör till telegrafen; meddelad genom telegrafen. 
<b>Telegrafist,</b> person, som verkställer telegrafering, i Sverige vanligen en kvinnlig funktionär. 
<b>Telegrafistkramp,</b> en egendomlig sjukdomsform, som hör till de s. k. yrkesneuroserna och är likartad med skrifvarkrampen l. skrifvarsjukan (se d. o.). Den framkallas i de flesta fall af öfveransträngning vid telegrafapparaten (särskildt afsändningsinstrumentet). Symtomen, som inställa sig hvarje gång den angripne söker fullgöra någon förrättning vid apparaterna, utgöras antingen af en mer eller mindre utbredd, ihållande eller ryckvis påkommande kramp i hand eller arm eller ock af en oöfvervinnelig förlamningskänsla inom samma områden. Stundom har man iakttagit fall, vid hvilka darrning varit det mest framstående symtomet. Egendomligt är, att den sjuke oftast har fullt herravälde öfver den angripna lemmen vid all annan sysselsättning än den till yrket direkt hörande. J. E. J—n.* 
<b>Telegrafkonferenser,</b> Internationella. Se Telegrafväsen, sp. 764. 
<b>Telegrafkonvention.</b> Se Telegrafväsen. 
<b>Telegrafmedel,</b> en i riksstaten upptagen ord. statsinkomst, utgörande behållningen af telegrafverkets (se d. o.) affärsrörelse. Fmn. 
<b>Telegraf- och rikstelefonarbetareförbundet.</b> Se Fackförbund. 
<b>Telegrafon</b> l. Telefonograf. Se Fonograf, sp. 816. 
<b>Telegrafstaten,</b> den till telegrafverket (se d. o.) hörande personalen. 
<b>Telegrafstyrelsen,</b> Kungliga, ett under Civildepartementet lydande centralt ämbetsverk. Se Telegrafverket. 
<b>Telegrafunionen.</b> Se Telegrafväsen. 
<b>Telegraf-ur.</b> Se Ur. 
<b>Telegrafverket,</b> ett under Civildepartementet lydande kommunikationsverk, som har till uppgift att ombesörja befordringen af telegram och förmedla utväxlingen af telefonsamtal. Telegrafverket räknar sin tillkomst från 1853, då telegramtrafiken tog sin början på den första i Sverige byggda elektriska telegrafledningen, Stockholm—Uppsala. Innan den elektriska telegrafen infördes, hade i landet funnits optisk telegraf (se d. o.) alltsedan 1794; den var i verksamhet äfven efter den elektriska telegrafens införande och upphörde endast i den mån de optiska förbindelserna ersattes med elektriska. Den sista optiska telegrafstationen indrogs 1881. Under telegrafverkets första år anlades stationer och ledningar i raskt tempo, men telegramtrafiken förblef relativt obetydlig. I början af 1880-talet infördes telefonen, och därmed ökades verkets arbetsområde afsevärdt. Privatintresset tog visserligen i stort sedt hand om telefonrörelsen under de första åren (telefonföreningar och telefonbolag uppstodo öfverallt i landet och begynte anlägga lokala telefonnät), men äfven telegrafverket byggde telefonnät och ledningar och lade därvid hufvudvikten på att åstadkomma mellanortsförbindelser (s. k. interurban- l. riksledningar). Telegrafverkets telefonafdelning erhöll benämningen Rikstelefon. Under loppet af 1890-talet inköpte telegrafverket så godt som alla de enskilda näten och anknöt dem till rikstelefonnätet, och sedan det 1918 förvärfvat A.-b. Stockholmstelefon, återstår nu endast ett fåtal privata nät i landsorten, alla relativt obetydliga. Öfverstyrelsen öfver telegrafverket utöfvas enl. instruktion af 11 okt. 1907 med ändring senast 1 nov. 1912 af Telegrafstyrelsen, hvars chef benämnes <i>generaldirektör</i>. Ledamöter i styrelsen äro 4 <i>byråchefer</i>, som förestå hvar sin byrå. Vid behandlingen af frågor af särskild betydelse deltaga i styrelsens sammanträden två af K. M:t utsedda <i>telegraffullmäktige</i>, tillsatta första gången vid telegrafverkets omorganisation 1907. De skola så att säga handha K. M:ts och riksdagens löpande kontroll öfver telegrafverkets förvaltning och på samma gång vara speciella sakkunniga inför dessa myndigheter i frågor rörande telegraf- och telefondriftens ekonomi. Byråerna äro: <i>administrativa byrån,</i> till hvars handläggning höra hufvudsakligen organisations-, författnings- och instruktionsärenden, uppbörds-, kassa-, räkenskaps- och revisionsärenden, statistik, telegramtaxe- och reklamationsärenden, ärenden rörande förbindelserna med utlandet samt juridiska ärenden; <i>linjebyrån,</i> som hufvudsakligen handlägger ärenden ang. 
page_number=410, index= - Telegrafverket  - Telegrafverkets pensionsanstalter  - Telegrafverkets pensionsinrättning 
anläggnings- och underhållsarbetens utförande, stationers tekniska inredning, fastigheter och lokaler, inköp och underhåll af inventarier samt ärenden rörande linjeafdelningens personal; <i>trafikbyrån,</i> till hvars handläggning höra ärenden rörande telefon- och telegraftrafiken, abonnemangsrörelsen, samtalstaxor, telegrafverkets undervisningsväsen samt ärenden rörande den vid trafikafdelningen anställda personalen; <i>radiobyrån,</i> som handlägger, oafsedt hvad ofvan sagts, alla frågor rörande radiotelegrafväsendet (trådlösa telegrafen). Närmast under styrelsen förvaltas telegrafverkets angelägenheter dels i afseende på linjeärenden af <i>linjedirektörer,</i> dels i afseende på administrativa och trafikärenden af <i>telefon-</i> och <i>telegrafdirektörer</i> samt <i>telegrafinspektörer. Radiostationerna, Telegrafverkets undervisningsanstalt</i> (se d. o.) och <i>telegrafverkets verkstad</i> lyda dock direkt under Telegrafstyrelsen. Linjedirektörernas förvaltningsområden benämnas <i>linjedistrikt</i> och äro 7 med linjedistriktsbyråer: Malmö (I), Göteborg (II), Norrköping (III), Stockholm (IV), Gäfle (V), Sundsvall (VI), Luleå (VII). Linjedistrikten äro i sin tur uppdelade i <i>linjesektioner,</i> som förestås af <i>linjeingenjörer</i> (i vissa fall af linjedirektörerna själfva). Telefon- och telegrafdirektörernas förvaltningsområden benämnas <i>hufvudstationer</i> och utgöras af följande centralstationer jämte under dem lydande filialstationer, telegramexpeditioner, telegraminlämningsställen och växelstationer, nämligen telefonstationerna i Stockholm och Göteborg (föreståndare telefondirektörer), telegrafstationerna i samma städer samt de förenade telefon- och telegrafstationerna i Malmö och Sundsvall (föreståndare telegrafdirektörer). Telegrafinspektörernas förvaltningsområden benämnas <i>trafikdistrikt</i> och äro till antalet fyra, nämligen Södra trafikdistriktet med trafikdistriktsbyrå i Malmö, Västra d:o med d:o i Göteborg, östra d:o med d:o i Stockholm, Norra d:o med d:o i Sundsvall. Trafikdistrikten äro i sin tur indelade i <i>redovisningsområden</i> med <i>telegrafkommissarier</i> som föreståndare Redovisningsområdena bestå af en själfständig telegraf- eller centraltelefonstation eller förenad telegraf- och centraltelefonstation jämte därtill hörande understationer (filial- och växelstationer, telegramexpeditioner och telegraminlämningsställen). De benämnas med de öfverordnade stationernas namn. Radiostationerna förestås af <i>radiokommissarier.</i> Den biträdande personalen vid stationerna utgöres af kontrollörer, assistenter (manliga) och telegrafister (kvinnliga) för telegraftrafiken samt kontrollörer, vaktföreståndare (kvinnliga), interurban-, lands- och lokaltelefonister för telefontrafiken. För biträde med uppbörds- och kassagöromål m. m. äro dessutom vid stationerna anställda kvinnliga kassörer och bokhållare samt för sorterings- och budsändningsgöromål stationsförmän, stationsbiträden och telegrambärare. Vid radiostationerna handlägges trafiken af manliga radiotelegrafister. 
Antalet telegrafverket tillhöriga telefon- och telegrafanstalter var vid 1918 års ingång: 149 centraltelefonstationer, 152 själfständiga telegrafstationer, 18 filialtelegrafstationer, 2,520 växeltelefonstationer, 657 fristående samtalsstationer (mestadels s. k. "ödemarksstationer"), 1,134 telegramexpeditioner, 66 telegraminlämningsställen, 4 för allmän trafik afsedda radiostationer (fasta kuststationer) och 1 signalstation (station försedd med anordningar för signalering till och från fartyg). Dessutom funnos vid samma tid inom landet 243 central- och växeltelefonstationer tillhörande enskilda bolag och föreningar, 2 signalstationer tillhörande lotsverket, 1 radiokuststation tillhörande marinen, 1 radiokuststation tillhörande statens järnvägar, 92 radiostationer ombord på fartyg samt 1,855 järnvägstelegrafstationer, så godt som samtliga telegrafanstalter utväxlande telegram i samtrafik med telegrafverkets stationer. 
Antalet i bruk varande telefonapparater hos abonnenter och på telegrafverkets stationer utgjorde 236,596 och antalet telegrafapparater på verkets telegrafstationer 860, hvaraf ett stort antal snabbskriftsapparater af komplicerad konstruktion. 
Telefon- och telegrafrörelsens omfattning framgår af följande siffror för 1917: antal samtal mot abonnemangsafgift ("afgiftsfria" samtal) approximativt 320,326,000, antal afgiftsbelagda samtal 32,670,557, anläggningsafgifter (af abonnenter ersatta) kr. 62,049, inträdesafgifter för abonnemang kr 1,493,228, abonnemangs(års-)afgifter för apparater och förhyrda ledningar kr. 11,559,090, samtalsafgifter kr. 13,548,237, summa telefoninkomster 26,662,604. Antalet telegram var s. å. 7,059,341, hvaraf afgiftsfria (tjänstetelegram) 436,976, totala antalet expeditioner med telegram, afsändning, mottagning och repetition 18,365,460, summa telegrafinkomster efter afräkning med utlandet kr. 8,387,402. Verkets totala inkomster utgjorde sålunda kr. 35,014,127, utgifterna uppgingo samtidigt till kr. 20,517,248, Värdet af verkets egendom var vid 1917 års utgång omkr. 110 mill. kr. 
I verkets tjänst voro under år 1917 anställda 2,513 ord. och 4,412 e. o. tjänstemän. Därjämte sysselsattes vid understationerna 3,257 personer och vid verkets verkstads- och linjearbeten i medeltal 2,533 arbetare. Hela antalet i telegrafverkets tjänst varande personer uppgick sålunda till något öfver 12,700 personer, hvaraf omkr. 8,700 kvinnor. Litt.: "Svenska telegrafverket 1853—1903" (1903). Axi. 
<b>Telegrafverkets pensionsanstalter,</b> Direktionen öfver. Se Telegrafverkets pensionsinrättning. 
<b>Telegrafverkets pensionsinrättning.</b> Sedan 1874 års riksdag beslutit, att för pensionering af telegrafverkets tjänstepersonal skulle fr. o. m. 1875 afsättas ett belopp, motsvarande 5 proc. af telegrafverkets portoinkomst, utfärdade K. M:t 23 okt. 1874 pensionsreglementet, förnyadt 17 dec. 1886. Nu gällande reglemente är af 17 juni 1908 med däri 17 juni 1916 vidtagna ändringar. Enligt detta reglemente och aflöningsreglementet för tjänstemän vid telegrafverket 11 okt. 1907 äro utom den, som på grund af tidigare stadganden vunnit delaktighet i pensionsinrättningen, enhvar, som inträder i telegrafverkets ord. tjänst samt hos direktionen öfver pensionsinrättningen anställda kamrerare och assistent delegare i pensionsinrättningen. Delaktigheten beräknas fr. o. m. den dag delegare är berättigad uppbära den till tjänsten hörande aflöningen t. o. m. den dag, då han frånträder tjänsten, Pension är till beloppet antingen hel 
page_number=411, index= - Telegrafverkets pensionsinrättning  - Telegrafverkets pensionskassa för pensionering af verkstads-, förråds- och linjearbetare  - Telegrafverkets undervisningsanstalt 
eller afkortad och beräknas efter det för hvarje tjänstebefattning bestämda pensionsunderlaget utgörande högst 5,500 kr. och lägst 800 kr. Hel pension utgör samma belopp som det för tjänstinnehafvaren vid tiden för hans afgång från tjänsten gällande pensionsunderlaget, dock skall för tjänstinnehafvare, som under kortare tid än fem år innehaft den tjänst, från hvilken afgång eger rum, beloppet af hel pension utgöra en femtedel af sammanlagda beloppen af de högsta pensionsunderlag, hvilka under hvart och ett af de senaste fem åren varit för honom gällande. Afkortad pension utgör viss del af hel pension och utgår med belopp, minskadt i förhållande till det mindre antalet tjänstår, hvilket dock icke får understiga tio. Pension utgår dels af pensionsinrättningens tillgångar till högst 75 proc. af pensionsunderlaget, dels som fyllnadspension af telegrafverkets medel. Rätt till hel pension inträder vid uppnådda 65 lefnads- och 35 tjänstår, dock att sådan rätt inträder för tjänstinnehafvare i Telegrafstyrelsen vid 67 lefnads- och 35 tjänstår, för verkstadsdirektör, linjeingenjör, verkstadsingenjör, assistent, linjemästare, linjeförman och reparatör vid 60 lefnads- och 35 tjänstår, för samtliga kvinnliga tjänstinnehafvare vid 60 lefnads- och 30 tjänstår (för telegrafister och interurbantelefonister dock vid 55 lefnads- och 35 tjänstår). För tjänstinnehafvare, som träffats af olycksfall i tjänsten, utgår, där olycksfallet medför oförmåga till vidare tjänstgöring, hel pension till belopp, motsvarande det vid olycksfallet för tjänstinnehafvaren gällande pensionsunderlaget. Tjänstinnehafvare, som icke uppnått den för åtnjutande af pension stadgade lefnadsåldern, erhåller, om han efter att under fem på hvarandra följande år i följd af sjukdom, vanförhet eller lyte är oförmögen till tjänstgöring, hel pension, såvida han innehar stadgadt antal tjänstår, men om tjänstårens antal är lägre, dock icke understigande tio, afkortad pension till minst 75 proc. af pensionsunderlaget. Rätt till fyllnadspension tillkommer ej den, som blifvit från tjänsten afsatt eller för fel eller försumlighet från tjänsten skild, ej heller den, som vid afgång från tjänsten icke är svensk medborgare. Delegare skall erlägga pensionsafgift till årligt belopp af den i reglementet angifna procenten utaf det honom vid stadgad pensionsålder tillkommande pensionsbeloppet samt dessutom med vissa undantag befordringsafgift hvarje gång förflyttning eger rum till befattning, som medför förhöjd pensionsrätt. Beträffande generaldirektören och chefen for telegrafverket är särskildt stadgadt. (Beloppet af hans pension är alltefter tjänstetidens längd 5,000, 5,500 eller 6,000 kr.) Pensionsinrättningens tillgångar uppgingo vid 1917 års slut till 9,484,280 kr. 89 öre. Pensionsinrättningen förvaltas af <i>Direktionen öfver telegrafverkets pensionsanstalter,</i> som består af 5 personer, af hvilka ordf. och vice ordf. äro förordnade af K. M:t och 3 led. valda af pensionsinrättningens fullmäktige, hvilka, utsedda af delegarna, sammanträda till lagtima möte hvart tredje år. A. A. 
<b>Telegrafverkets pensionskassa för pensionering af verkstads-, förråds- och linjearbetare.</b> Sedan riksdagen 12 juni 1917 beslutit, att som bidrag för pensionering af vissa på extra stat upptagna befattningshavare vid telegrafverket skulle fr. o. m. 1918 af telegrafverkets medel årligen afsättas 154,500 kr., utfärdades 29 juni 1917 k. reglemente för kassan. Skyldig att inträda som delegare i kassan är fr. o. m. 18 års ålder befattningshafvare, som utan att bekläda ord. befattning vid telegrafverket eller annat statens verk, innehar fast anställning som verkstads-, förråds- eller linjearbetare vid telegrafverket. Som underlag för bestämmande af pension skall tjäna ett belopp, som med 200 kr. öfverstiger 1,800 gånger timlönen, dock högst 850 kr. mer än 800 gånger timlönen. Där befattningshavare har månads- eller dagaflöning, beräknas pensionsunderlaget utgöra 1/250-del af månadslönen och 1/10-del af daglönen. Har befattningshavare bostadsförmån, ingår äfven värdet häraf vid beräkning af pensionsunderlaget. Delegare skall erlägga månadsafgift, som består af dels grundafgift, motsvarande 7 gånger den timlön, delegaren har, när afgift första gången erlägges, dels ock tilläggsafgifter, som motsvara erhållna aflöningsförhöjningar. Telegrafverket lämnar årligen det bidrag till pensioneringen, som tillsammans med delegarnas afgifter motsvarar deras pensionsrätt. Pension utgår med i reglementet angifven proc. af det högsta pensionsunderlag, som varit för delegaren gällande under hvart och ett af de fem sista tjänståren. Rätt till pension inträder för delegare, som i följd af olycksfall i tjänsten eller eljest till följd af sjukdom, hvilken han genom tjänstutöfning ådragit sig, af Telegrafstyrelsen entledigas. I sådant fall utgör pensionen minst 70 proc. af pensionsunderlaget samt, därest olycksfallet eller sjukdomen omöjliggör för delegaren att vidare bidraga till sin försörjning, hel pension. Delegare, som räknar minst 10 tjänstår och i följd af kroppsskada eller sjukdom i andra fall, än nyss är sagdt, eller ock till följd af väsentligen minskad arbetsförmåga entledigas, erhåller pension, hvilken, därest de förhållanden, som grundlagt rätten till pension, omöjliggöra för delegaren att vidare bidraga till sin försörjning, skall motsvara minst 70 proc. af pensionsunderlaget. Delegare, som räknar minst 10 tjänstår och uppnått en lefnadsålder af för man 65 år och för kvinna 60 år, erhåller vid afgång från tjänsten pension efter tjänstårens antal och efter uppnådda 35 tjänstår hel pension. Af delegares pension från kassan utgör högst 850 kr. statspension, och återstoden är afgiftspension. Rätt till pension tillkommer ej den, som för fel eller försumlighet blifvit från tjänsten skild, ej heller den, som vid afgång från tjänsten icke är svensk medborgare. Pensionskassan förvaltas af Telegrafstyrelsen. A. A. 
<b>Telegrafverkets undervisningsanstalt,</b> institution, där större delen af telegrafverkets personal erhåller sin fackutbildning. Vid denna undervisningsanstalt förekomma förutom de egentliga s. k. elevkurserna för utbildning af <i>e. o. assistenter, e. o. telegrafister</i> och <i>e. o. radiotelegrafister</i> (se Telegrafelevkurser) äfven kurser för utbildning af <i>radiokommissarier</i> och s. k. <i>högre tekniska kurser</i> för verkets assistenter och linjeingenjörer. Äfven tillfälliga kurser för viss personals utbildning i ett speciellt telegrafsystem ha förekommit. — Redan 1873 togos de första stegen till att utbilda ett eget undervisningsväsen vid telegrafverket, och i samband därmed infördes ett 
page_number=412, index= - Telegrafverkets undervisningsanstalt  - Telegrafverkets änke- och pupillkassa  - Telegrafväsen 
ordnadt examensväsen. Alltsedan denna tid ha undervisningskurser varit anordnade i Stockholm, där de till telegrafelever antagna personerna på telegrafverkets bekostnad erhållit den för telegraftjänsten erforderliga undervisningen i telegraf-, telefon- och radioteknik, elektrisk mätningslära, reglementen, instruktioner och redovisningsväsen, äfvensom i telegraferingsfärdigheter m. m. 
Kurserna för utbildning af radiokommissarier afse att bibringa dem af telegrafverkets assistenter, som skola tjänstgöra som befäl på radiostationerna, en grundligare såväl teoretisk som praktisk insikt i radiotelegrafien och därmed sammanhängande allmän elektroteknik. De s. k. högre kurserna afse att bibringa de assistenter och linjeingenjörer, som Telegrafstyrelsen därtill utsett, en högre telegraf- och telefonteknisk utbildning. Undervisningsanstalten är utrustad med en stor samling teknisk undervisningsmateriel, såsom moderna telegrafstationer, telefonväxlar och radiostationer samt äfven vetenskapliga instrument för undervisningen i fysik, mätningslära m. m. Med anstalten är dessutom införlifvad en <i>historisk modellsamling,</i> som åskådliggör telegraf- och telefonteknikens utveckling i Sverige alltifrån dess första skede. Till undervisningsanstaltens verksamhet hör äfven att sätta hela telegrafverkets personal i tillfälle att följa telegraf-, telefon- och radioteknikens utveckling såväl inom som utom Sverige. För detta ändamål utger Telegrafstyrelsen månatligen en teknisk bilaga till sina cirkulär, som utsändas till alla stationer, distrikt m. m. Dessa bilagor redigeras af undervisningsanstaltens föreståndare. På undervisningsanstalten finns ett bibliotek, som omfattar elektroteknisk litteratur i allmänhet, men speciellt telegraf-, telefon- och radioteknik. Alla viktigare elektrotekniska tidskrifter och böcker finnas i detta bibliotek, som städse hålles i jämbredd med den tekniska utvecklingen. 
1917 deltogo vid undervisningsanstalten i förberedande e. o. assistentkurs 13 elever, i e. o. telegrafistkurser 147 elever, i radiotelegrafistkurser (om 7 månader) 51 elever, och vid prof för certifikat som radiotelegrafist å fartyg godkändes 20 personer. J. G. H. 
<b>Telegrafverkets änke- och pupillkassa</b> tillkom samtidigt med Telegrafverkets pensionsinrättning (1874), och dess nu gällande k. reglemente utfärdades 17 juni 1908 (med viss ändring af pensionsbeloppen 5 mars 1915). Delegare i kassan äro hvarje man, som redan vunnit delaktighet i kassan, samt den, som inträder i telegrafverkets ord. tjänst, och den, som efter vunnen delaktighet i kassan afgår ur telegrafverkets tjänst. Dock upphör delaktighet för den, som vid uppnådda 60 lefnadsår ej eger hustru eller barn med anspråk på pension, samt för ogift och barnlös delegare, som afgår ur telegrafverkets ord. tjänst. Som pensionsunderlag gäller det för delegares egen pensionering bestämda pensionsunderlaget. Det årliga pensionsbeloppet utgår a) till efterlefvande efter sådan delegare, som vid frånfället var i telegrafverkets ord. tjänst eller uppbar pension från dess pensionsinrättning, med 200 kr. jämte 24 proc. af pensionsunderlaget samt därutöfver för hvarje barn under 18 år som pupilltillägg 20 proc. på nämnda sammanlagda pensionsbelopp, och b) till efterlefvande efter annan delegare med 24 proc. af det senaste pensionsunderlaget jämte pupilltillägg med 20 proc. på detta pensionsbelopp. Delegares allmänna årsafgifter utgå för delegare, som är i telegrafverkets ord. tjänst, med 4 1/2 proc. af det för tjänsten stadgade pensionsunderlaget samt för annan delegare med samma proc. af det för hans sist innehafda tjänst bestämda pensionsunderlaget. Delegare, som är eller varit gift samt eger maka eller barn, berättigade till pension, erlägger dessutom i tillskottsafgift årligen 10 proc. af årsafgiften. Delegare, hvars hustru är mer än tio år yngre än mannen, skall erlägga åldersskillnadsafgift till viss i reglementet angifven proc., beroende af åldersskillnaden. Delegare, som afgått ur telegrafverkets tjänst och frånträdt sin delegarrätt, skall, om han ånyo vinner inträde i verket, erlägga de fyllnadsafgifter till kassan, som af direktionen bestämmas. Änke- och pupillkassan förvaltas af Direktionen öfver telegrafverkets pensionsanstalter och granskas af telegrafverkets pensionsinrättnings fullmäktige och revisorer. Kassans anslag af telegrafmedel utgjorde 1917 24,793 kr. och dess tillgångar vid samma års slut 2,480,077 kr. 80 öre. A. A. 
<b>Telegrafväsen</b> innefattar allt, som rör befordring af meddelanden medelst teckengifning å elektriska eller optiska förbindelser, dessa förbindelsers uppkomst och utveckling, telegraferingssystem och apparater, telegrafstationer och telegrafledningar samt den medelst telegraf framförda korrespondensen. Se Telegraf, Telegrafverket och Telegram. I de flesta länder är telegrafväsendet h. o. h. lagdt i statens hand; undantag härifrån utgör bl. a. Nord-Amerikas förenta stater, där telegrafen icke är monopoliserad. Såväl statens som enskilda järnvägar i så godt som alla länder ha i tågsäkerhetens intresse och för att åstadkomma snabb förbindelse mellan egna stationer och myndigheter anordnat telegraf utefter järnvägslinjerna (järnvägstelegraf). I den mån utväxlingen af egna tjänstemeddelanden det medger, mottages i allmänhet till befordran å järnvägstelegraf äfven privattelegram, som dock befordras i tur efter all annan korrespondens. 
I syfte att främja den mellanfolkliga telegramsamfärdseln har bildats en sammanslutning mellan alla europeiska och ett flertal utomeuropeiska stater, den s. k. Internationella telegrafföreningen l. telegrafunionen (fr. <i>l'union télégraphique</i>). För reglering af den mellanfolkliga telegraf- och telefonkorrespondensen ha tid efter annan anordnats internationella telegrafkonferenser, i hvilka representanter för samtliga till telegrafunionen anslutna länder deltagit. Nu gällande internationella öfverenskommelse ang. telegramkorrespondensen, den s. k. telegrafkonventionen, fastställdes vid konferensen i Petersburg 1875. Till denna konvention fogades ett vid hvarje ny konferens revideradt tjänstgöringsreglemente (det nu gällande fastställdes vid sista konferensen i Lissabon 1908). De särskilda telegrambyråer, som förmedla telegram till transoceaniska länder, ha underkastat sig konventionens bestämmelser eller iakttaga åtminstone det internationella tjänstgöringsreglementets föreskrifter. Antalet inom ofvan angifna verksamhetsområde expedierade telegram beräknades 1911 till 450 mill. — För reglering af 
page_number=413, index= - Telegrafväsen  - Telegrafväxt  - Telegram 
<i>radiotelegramkorrespondensen</i> (telegraferingen utan tråd) ha särskilda internationella konferenser hållits. Den första och andra egde rum i Berlin resp. 1903 och 1906. Vid den tredje, i London 1912, fastställdes den nu gällande radiokonventionen jämte till denna hörande tjänstgöringsreglemente. Radiotelegrafiska unionen omfattar de allra flesta europeiska och en mängd utomeuropeiska stater. — Telegrafförvaltningarnas internationella byrå (<i>Le bureau International de l'union télégraphique</i>) i Bern är ett 1868 på internationella telegrafkonferensen i Wien inrättadt och under Schweiziska edsförbundets ledning ställdt centralorgan, som har till uppgift att underlätta den likformiga tillämpningen af internationella telegrafföreningens bestämmelser, samla, utge och till samtliga förvaltningar meddela alla internationella taxor, taxeändringar och stationsförteckningar, afbrott i telegrafförbindelser o. d. samt särskildt att förbereda de internationella telegrafkonferensernas arbeten och offentliggöra deras akter, hvarjämte åt byrån anförtrotts åligganden rörande radiotelegrafien. Byrån, som fungerat sedan början af 1869, står under ledning af 2 direktörer och har 3 sekreterare, hvaraf en för radiotelegrafien (se sp. 755). Kostnaderna förskotteras al Edsförbundet och återbetalas af de särskilda telegrafförvaltningarna (1914 var deras antal 49 på ett ytinnehåll af 67,463,493 kvkm. och med en befolkning af 959,501,672 inv.). På grund af det 1914 utbrutna Världskriget har naturligtvis Internationella telegrafföreningens och dess byrås verksamhet väsentligt rubbats. 
Den allmänna telegramkorrespondensens omfattning i de europeiska staterna 1913 framgår af nedanstående siffror: 
<table class="r o"> <tr><td style="text-align: left;">              </td><td style="text-align: center;">Antal telegram (i mill.) </td><td style="text-align: center;">Antal telegram (per 100 inv.)</td></tr> <tr><td style="text-align: left;">Belgien (år 1912)       </td><td>9,461   </td><td>125</td></tr> <tr><td style="text-align: left;">Danmark                 </td><td>3,918   </td><td>142</td></tr> <tr><td style="text-align: left;">Frankrike               </td><td>67,771  </td><td>171</td></tr> <tr><td style="text-align: left;">Italien                 </td><td>26,573  </td><td>75</td></tr> <tr><td style="text-align: left;">Nederländerna           </td><td>7,041   </td><td>113</td></tr> <tr><td style="text-align: left;">Norge                   </td><td>3,933   </td><td>164</td></tr> <tr><td style="text-align: left;">Ryssland                </td><td>47,650  </td><td>29</td></tr> <tr><td style="text-align: left;">Schweiz                 </td><td>6,323   </td><td>168</td></tr> <tr><td style="text-align: left;">Spanien                 </td><td>7,378   </td><td>37</td></tr> <tr><td style="text-align: left;">Storbritannien          </td><td>92,886  </td><td>202</td></tr> <tr><td style="text-align: left;">Sverige                 </td><td>5,236   </td><td>93</td></tr> <tr><td style="text-align: left;">Turkiet                 </td><td>8,313   </td><td>37</td></tr> <tr><td style="text-align: left;">Tyskland                </td><td>64,330  </td><td>99</td></tr> <tr><td style="text-align: left;">Ungern                  </td><td>13,972  </td><td>67</td></tr> <tr><td style="text-align: left;">Österrike (utom Bosnien och Hercegovina) </td><td>23,343 </td><td>82</td></tr> </table> 
Om chiffertelegram och vid dem använda nycklar ("codes") se Chiffer. Om de hit hänvisade orden <i>öfverenskommet språk</i> och <i>presstelegram</i> se Telegram. Axi. 
<b>Telegrafväxt,</b> <i>bot.</i>, namn på <i>Desmodium gyrans</i> (se Desmodium). 
<b>Telegram</b> (af grek. <i>tele,</i> fjärran, och <i>gramma,</i> bokstaf, skrift) är ett skriftligt meddelande befordradt medelst telegraf. Telegram kan i Sverige inlämnas på telegrafverkets stationer (statstelegrafstationer, telegramexpeditioner och telegraminlämningsställen) och på järnvägstelegrafstationer (om de äro öppna för allmän korrespondens). Telegram kan inlämnas äfven genom telefon till en statstelegrafstation. Som villkor kan dock dess föreståndare fordra, att medel på förhand deponeras hos honom för täckande af eventuella telegramkostnader. För intelefoneringen erlägges icke någon afgift, men för räkningshållningen skall för såväl intelefonerade som andra på räkning inlämnade privattelegram utgå en afgift af 5 öre för telegram samt dessutom, om medel på förhand icke deponerats, 2 proc. af telegramafgiften. För statstelegram från svenska statens ämbetsverk och myndigheter utgår icke någon räkningshållningsafgift. Främmande makters beskickningar erlägga sådan afgift med endast 5 öre per telegram. — Telegrammen indelas i <i>privattelegram</i> samt de med företrädesrätt framför dessa befordrade <i>statstelegram,</i> som inlämnas från statsöfverhufvud, regeringar och dem underlydande myndigheter, samt <i>tjänstetelegram,</i> som utväxlas ang. telegrafförvaltningarnas angelägenheter och i ärenden af allmänt intresse, bestämda genom öfverenskommelse mellan vederbörande telegrafförvaltningar. Som taxerade tjänstetelegram kunna sändas äfven telegrafkorrespondents begäran om repetition af ord, som förmodas vara feltelegraferade, begäran om ändrad aflämning, begäran om uppgift om aflämningstid för afsändt telegram o. s. v. 
Ett telegram består af följande delar: eventuella anmärkningar, adress, text och underskrift. På telegrafstationen förses dessutom telegrammet med en "inledning", bestående af uppgifter om inlämningsstation, telegrammets nummer, ordantal samt inlämningsdatum och inlämningstid. Dessutom skrifvas i inledningen uppgifter om befordringsväg, tjänstebeteckningar, telegrammets klass m. m. Inledningen är afgiftsfri. <i>Eventuella anmärkningar</i> (om dem se sp. 768) förekomma icke alltid i ett telegram, likaså är det tillåtet att inlämna telegram, som sakna text eller underskrift. (Under Världskriget har dock i de flesta länder förbjudits att mottaga telegram, som sakna text eller underskrift.) <i>Adressen</i> måste bestå af minst två ord, det ena angifvande adressatens namn, det andra adressstationen. Adressatens namn kan utgöras af en telegramadress, som mot erläggande af en årlig afgift af 10 kr. kan inregistreras på adresstelegrafstationen. För rikstelefonabonnent kan adressen utgöras af abonnentens tillnamn, beteckningen <i>rt</i> jämte rikstelefonnummer och adresstelegrafstation. Beteckningen "rt" jämte nummer är afgiftsfri i inländska telegram. För den öfriga adressen betalas vanlig ordafgift. Telegrams <i>text</i> affattas på antingen klart eller hemligt språk. Enligt internationell öfverenskommelse räknas de flesta europeiska och ett flertal utomeuropeiska språk till de klara språken. Hemligt språk indelas i öfverenskommet språk (vanligen kalladt code) och chiffer. <i>Öfverenskommet språk</i> måste vara bildadt af stafvelser, som kunna uttalas enligt språkbruket i något af de engelska, franska, holländska, italienska, portugisiska, spanska, tyska eller latinska språken. Intet ord får innehålla fler än tio bokstäfver, hvarvid <i>ch</i> räknas som 2 bokstäfver i konstgjorda ord (i verkliga ord räknas alltid <i>ch</i> som 1 bokstaf). Konstgjorda ord få icke innehålla de accentuerade bokstafverna á, é, ñ, ü, å, ä och ö. Mot 
page_number=414, index= - Telegram 
språkbruket stridande sammansättningar af 2 eller flera ord på klart språk äro icke tillåtna. Man använder öfverenskommet språk i stor utsträckning i affärskorrespondens i syfte att nedbringa telegramportot, då man vanligen i ett enda öfverenskommet ord kan uttrycka en hel mening. För ändamålet har upprättats ett stort antal uppslagsböcker, s. k. codeböcker (<i>telegraphic codes;</i> se Chiffer, sp. 183—184). Chiffer består af antingen siffer- eller bokstafsgrupper med hemlig betydelse. Dessa grupper kunna sammansättas hur som helst med två inskränkningar. I samma grupp få nämligen icke finnas siffror och bokstäfver med hemlig betydelse, vidare få de accentuerade bokstäfverna à, é, ñ, ü, å, ä och ö icke förekomma. Chiffer används vanligen i diplomatiska telegram mellan regeringar och deras beskickningar. Under Världskriget har privat telegrafkorrespondens på hemligt språk förbjudits i de flesta länder. — Vid beräkning af ordantalet räknas alla i telegrammets olika delar förekommande ord enligt gällande föreskrifter, af hvilka följande torde förtjäna att här omnämnas. Adresstationens namn räknas endast för ett ord, hur många ord eller bokstäfver det än innehåller. I telegram på klart språk räknas hvarje tillåten ordsammansättning för lika många ord, som den innehåller mångfalden af 15 bokstäfver med tillägg af ytterligare ett ord för förekommande öfverskott. I texten till ett telegram, som är delvis affattadt på öfverenskommet språk, räknas dock hvarje däri förekommande ord på klart språk för lika många ord, som det innehåller mångfalder af 10 bokstäfver med tillägg af ytterligare ett ord för förekommande öfverskott. I öfverenskommet språk räknas hvarje ord, som uppfyller föreskrifterna, för ett ord. Alla siffer- och bokstafsgrupper, vare sig de utgöras af tal, chiffer, handelsmärken, bostadsadresser e. d., räknas för ett ord för hvarje påbörjadt femtal bokstäfver eller siffror. I telegram förekommande skiljetecken, apostrof eller bindestreck aftelegraferas endast på afsändarens begäran, men räknas då som särskilda ord. — <i>Afgiften</i> för ett vanligt inländskt telegram om högst 10 ord utgår med 1 kr. Innehåller telegrammet fler än 10 ord, ökas den med fem öre för hvarje öfverskjutande ord. Samma afgift utgår för ett telegram till Danmark och Norge. De nuvarande afgifterna till de viktigare främmande länderna äro vid befordran på normal befordringsväg: 
<table> <tr><td>            </td><td>            </td><td>Grundavgift per telegram kr. </td><td>Därutöver per ord kr.</td></tr> <tr><td>Tyskland    </td><td>            </td><td>0,20                         </td><td>0,125</td></tr> <tr><td>Finland     </td><td>            </td><td>0,20                         </td><td>0,15</td></tr> <tr><td>Belgien, Luxemburg, Nederländerna, Schweiz</td><td> </td><td>0,50 </td><td>0,15</td></tr> <tr><td>Storbritannien och Irland</td><td></td><td>0,40                        </td><td>0,17</td></tr> <tr><td>Frankrike, Österrike </td><td>   </td><td>0,20                         </td><td>0,20</td></tr> <tr><td>Ungern      </td><td>            </td><td>0,30                         </td><td>0,20</td></tr> <tr><td>Italien, Rumänien, Serbien</td><td></td><td>0,50                       </td><td>0,20</td></tr> <tr><td>Ryssland    </td><td>            </td><td>0,20                         </td><td>0,25</td></tr> <tr><td>Spanien     </td><td>            </td><td>0,30                         </td><td>0,25</td></tr> <tr><td>            </td><td>New York </td><td>0,00                       </td><td>1,30</td></tr> <tr><td>Förenta staterna </td><td>Chicago     </td><td>0,00                         </td><td>1,50</td></tr> <tr><td>            </td><td>San Francisco </td><td>0,00                       </td><td>1,80</td></tr> <tr><td>Argentina   </td><td>            </td><td>0,00                         </td><td>2,95</td></tr> <tr><td>Japan       </td><td>            </td><td>0,00                         </td><td>3,65</td></tr> </table> 
<i>De eventuella anmärkningarna</i> skrifvas oftast i förkortad form. De vanligaste äro följande: 
<i>D</i> (förk. för ty. <i>dringend</i>), d. v. s. iltelegram. (Telegrammet befordras med företrädesrätt framför andra privattelegram, dock icke å järnvägarnas ledningar, mot tredubbel afgift.); 
<i>RPx</i> (förk. för fr. <i>réponse payée x</i>), d. v. s. svar betaldt med så och så många ord. Inom landet betyder "RP" svar betaldt för 10 ord, till utlandet måste ordantalet (<i>x</i>) utsättas efter "RP". (Tilläggsafgiften är porto för ett telegram med samma ordantal.); 
<i>RPDx</i> (förk. för fr. <i>réponse payée</i> och ty. <i>dringend</i>), d. v. s. ilsvar betaldt. (Tilläggsafgiften är 3 gånger portot för ett vanligt telegram med samma ordantal.); 
<i>PC</i> (fr. <i>accusé de réception</i>), d. v. s. mottagningsbevis. (Afsändaren erhåller telegrafiskt meddelande om tiden för telegrammets aflämning till adressaten. Tilläggsafgiften är portot för ett fem-ordigt telegram.); 
<i>TC</i> (förk. för fr. <i>télégramme collationné</i>), d. v. s. kollationeras. (Tilläggsafgift utgår med 1/4 af afgiften för ett vanligt telegram med samma ordantal.); 
<i>TMx</i> (förk. för fr. <i>télégramme multiple</i>), d. v. s. telegram med flera adresser. (Hvarje adressat erhåller en utskrift af telegrammet. Tilläggsafgiften är 40 öre för hvarje utskrift utom den första för hvarje påbörjadt hundratal ord. För iltelegram fördubblas tilläggsafgiften.); 
<i>XP kr x</i> (förk. för fr. <i>exprès payé</i> och <i>kronor, så och så många</i>), d. v. s. befordran med gång eller ilbud inom landet. (Tilläggsafgiften för gångbud är 30 öre pr km., minst 75 öre, samt för ilbud 60 öre pr km., minst 1 kr.); 
<i>FS</i> (förk. för fr. <i>faire suivre</i>), d. v. s. begäran om, att telegrammet skall vidaresändas, om adressaten icke anträffas på den första adresstationen. (Afgifterna för vidaresändningen betalas af adressaten.); 
<i>MP</i> (förk. för fr. <i>mains propres</i>), d. v. s. egenhändigt. (Telegrammet aflämnas till adressaten personligen.); 
<i>Ouvert</i> (fr.), d. v. s. öppet. (Telegrammet aflämnas öppet.); 
<i>Jour</i> (fr.), d. v. s. dagaflämning. (Telegrammet aflämnas endast på dagen, icke på natten.); 
<i>Nuit</i> (fr.), d. v. s. nattaflämning. (Telegrammet aflämnas äfven nattetid.); 
<i>LCO</i> (förk. för fr. <i>langage clair origine</i>), <i>LCD</i> (förk. för <i>langage clair destination</i>) och <i>LCF</i> (förk. för <i>langage clair français</i>) ange alla mindre brådskande telegram. Med någon af dessa beteckningar försedda privattelegram befordras mot half afgift och kunna expedieras till de flesta utomeuropeiska länder. Om telegrammet icke kommit till adresstationen inom 24 timmar, befordras det i tur med vanliga telegram. Telegrammet måste vara affattadt på klart språk (fr. <i>langage clair</i>), antingen afgångslandets ("LCO"), adresslandets ("LCD") eller på franska ("LCF"). 
I texten få inga förkortade uttryck, handelsmärken o. d. förekomma, tal få icke skrifvas med siffror, utan med bokstäfver. För eventuella anmärkningar "MP", "Ouvert", "Jour", "Nuit", "LCO", "LCD" och "LCF" utgår icke någon 
page_number=415, index= - Telegram  - Telegrambref  - Telegrambyrå 
tilläggsafgift. Vissa länder tillåta icke alla här ofvan uppräknade eventuella anmärkningar. 
Utom dessa eventuella anmärkningar finnas vissa slags telegram, för hvilka <i>tjänstebeteckningar</i> införas i telegrammets inledning. De viktigaste särskilda beteckningarna äro: 
<i>Lokal,</i> d. v. s. telegrammen skola aflämnas inom adresstationens område. (Afgift halft porto.); 
<i>Press,</i> d. v. s. telegram adresserade till en tidning, tidskrift eller telegrambyrå i och för offentliggörande i tidningars nyhetsafdelning. (Afsändare af <i>presstelegram</i> till andra länder än Sverige, Norge och Danmark måste hos Telegrafstyrelsen ansöka om presskort, som uppvisas på telegrafstation vid presstelegrams inlämnande. Vid inländsk korrespondens utgår endast halft porto; vanligtvis utgår halft porto äfven för utländska presstelegram.); 
<i>Lx-,</i> d. v. s. att inländska telegram och telegram till Danmark utskrifvas på konstnärligt utförd blankett, s. k. <i>lyxblankett.</i> (Tilläggsafgiften är 35 öre, hvaraf 20 öre tillfalla Svenska nationalföreningen mot tuberkulos. Lx-telegram kunna icke inlämnas på järnvägstelegrafstationer.); 
<i>Radio,</i> d. v. s. telegram, som skola radiotelegrafiskt (genom telegrafering utan tråd) befordras från eller till fartyg på hafvet. I radiotelegram till fartyg måste utsättas såväl adressfartyg som adresskuststation (den station, som skall radiotelegrafiskt befordra telegrammet till fartyget). Portot för ett radiotelegram sammansättes af 3 afgifter: trådafgift (vanlig afgift för telegrammets befordran till kuststationen), kustafgift (kuststationens porto) och fartygsafgift (fartygets porto). Ett radiotelegram om 10 ord till någon af färjorna å linjen Trälleborg—Sassnitz kostar vid befordran öfver Trälleborgs kuststation kr. 3,00. Ett lika långt radiotelegram till exempelvis ångaren "Stockholm" via Göteborgs kuststation kostar kr. 5,00. Samma radiotelegram till samma ångare via Cape Race (Newfoundland), den yttersta kuststationen i Nord-Amerika, kostar kr. 23,80. 
<i>Signaltelegram</i> benämnas sådana telegram, som genom signalering från eller till en signalstation skola befordras från eller till ett fartyg på hafvet. Vid utländsk korrespondens används tjänstebeteckningen <i>sémaphorique.</i> Afgiften för ett dylikt telegram är vanligt porto samt dessutom 80 öre för signaleringen. 
Anmärkningsvärda telegram i öfrigt äro telegrafisk rättegångsfullmakt, telegrafisk fullmakt att på postanstalt utkvittera värdeförsändelse, telegrafiskt anbud å leverans eller arbete enl. gällande förordning ang. statens upphandlings- och entreprenadväsen samt telegrampostanvisningar. De tre förstnämnda slagen af telegram skola vara försedda med eventuella anmärkningen "TC", dessutom måste underskriften vara bestyrkt af telegraftjänsteman. Om <i>telegrampostanvisning</i> se Postanvisning. Medel kunna sändas telegrafledes äfven genom banker, som utväxla telegram sinsemellan ang. utbetalning. 
Telegram utbäras till adressaten inom vederbörande adresstations budbäringsområde. Detta område utgöres i stad af hela det i sammanhang bebyggda området samt dessutom alla platser på högst 1 km. afstånd från telegrafstationen. På landet omfattar budbäringsområdet alla platser, som ligga på högst 1 km. afstånd från telegrafstationen. Utom budbäringsområdet kan ett telegram befordras antingen med posten (afgift 12 öre inom landet) eller genom gång- eller ilbud. Afsändare, som önskar telegrams befordran medelst gång- eller ilbud, har att erlägga afgifter för denna befordran enligt uppgifter angifna under eventuella anmärkningen "XP kr x". Till rikstelefonabonnenter, boende såväl inom som utom budbäringsområdet, uttelefoneras alla telegram, i hvilkas adress beteckningen "rt" eller ordet "telefon" står utsatt. Likaså kan hvarje rikstelefonabonnent begära, att alla till honom ankommande telegram skola uttelefoneras. Uttelefonering af telegram är afgiftsfri. Om adressaten af rest till inländsk ort och ny adress kan erhållas, eftersändes telegrammet genom telegraf samt tillhandahålles adressaten på den nya adressorten mot erläggande af lösen för eftersändningen, för hvilken erlägges vanligt porto. Har adressaten afrest till utländsk ort, eftersändes telegrammet genom posten, såvida icke afsändaren eller hans ombud gjort skriftlig anhållan om eftersändning genom telegraf och därjämte förklarat sig ansvara för eftersändningskostnadens erläggande. Bn. 
<b>Telegrambref,</b> med posten till stats- eller privattelegrafstation insändt meddelande, som är afsedt att som telegram vidare befordras. Försändelsen bör på kuvertets nedre vänstra hörn betecknas som <i>telegrambref</i> och vara för postbefordringen fullt frankerad. Betalningen för vidare expedition telegrafledes af försändelsen får man erlägga genom att å telegrammet sätta omakulerade vanliga frimärken till värde, motsvarande telegramportot. Postverket inlöser sedan af telegrafverket mot visst afdrag de för berörda ändamål till det senare inlevererade frimärkena. R. L—n. 
<b>Telegrambyrå,</b> anstalt för att så snabbt som möjligt sprida olika slags nyheter och underrättelser till tidningar, börser o. s. v. inom ett land eller mellan olika länder. Som namnet anger, har telegrafen varit den egentliga häfstången för utvecklingen af dessa nyhetsförmedlingsanstalter. Den bestämmande grundsatsen för telegrambyråväsendet var från början, att det ställde sig i pressens tjänst för att ordna meddelandet af nyheter regelbundet, så snabbt som möjligt och med kostnaderna nedbragta till det minsta möjliga. Enstaka tidningar, som "Times" i London, ställde sig först afvisande mot telegrambyråidén, emedan en sådan förmedling skulle fördela nyheterna lika till alla tidningar, som ville betala. Men det visade sig snart, att det var omöjligt för den enskilda tidningen att tillfredsställande kunna på egen hand ombesörja den fjärmare nyhetsförmedlingen; den organisation och den arbetsfördelning inom tidningsvärlden, som vardt af nöden på 1800-talet, då tidningarnas omfång i hög grad ökades, främjades afsevärdt därigenom, att telegrambyråerna åtogo sig anskaffningen och befordringen af det stora främmande materielet. Det kom i alla fall att dröja åtskillig tid, innan tidningarna började i vidsträckt mån tillgodogöra sig telegramnyheterna; den knappa formen för dessa meddelanden, en tvungen sak på grund af de höga telegramprisen, var bl. a. ett hinder på en tid, då läsekretsen önskade utförliga berättelser. 
page_number=416, index= - Telegrambyrå  - Telegrampostanvisning  - Telegraphen-korrespondenzbureau  - Telegraphic codes  - Teleki, Mihaly  - Teleki, Jozsef  - Teleki, Laszlo  - Teleki, Samu 
 Den äldsta telegrambyrån, <i>Agence Havas</i> i Paris, uppstod, innan den elektriska telegrafen införts i Frankrike. Den betjänade sig i stället af brefdufspost, sedan den, urspr. en korrespondensbyrå, 1835 öfvertagits af Charles Havas (d. 1858) och 1840 ombildats till nyhetsbyrå. Så snart järnvägar och telegraflinjer kommit till stånd, togos de i byråns tjänst. Charles Havas efterträddes af sin son Auguste Havas (d. 1889), som 1879 öfverlät byrån till ett aktiebolag. Byrån förenades 1856 med Bulliers annonsbyrå, och den sålunda utvidgade affären har alltjämt utvecklat sig icke blott på dessa två områden, utan äfven genom att inrätta nya grenar af rörelsen, som förse tidningarna med skönlitterära bidrag, klichéer m. m. — Paul Julius von <i>Reuter</i> (se d. o.) förlade 1851 till London sin urspr. i Tyskland upprättade nyhetsbyrå; den är nu världens största företag i sin art vid sidan af "Agence Havas" och "Wolffs bureau". <i>Wolffs bureau</i> upprättades 1849 af Bernhard Wolff, redaktör af "Nationalzeitung" i Berlin; dess uppsving daterar sig egentligen från 1869, då den vardt organ för spridningen af preussiska regeringens nyheter. 1874 öfvertogs den af aktiebolaget Kontinentaltelegraphenkompanie. Dessa tre byråer förbundos snart genom samarbete, hvilket visserligen 1867—70 afbröts genom en för Reuter förlustbringande strid med Wolff, men som sedan återupptogs i en ännu fullständigare form. De bilda numera kärnan i en sammanslutning af alla länders telegrambyråer, som ömsesidigt utväxla det nyhetsmateriel, som hvar och en har bruk för. Hvarje telegrambyrå har ett nät af nyhetsförbindelser inom sitt eget land, hvilka insända sitt material till hufvudcentralen, som sedan förmedlar det dels till olika tidningar inomlands, dels till utlandet; i båda fallen sker därvid sållning af de inlupna underrättelserna, som sändas vidare, sedan de pröfvats efter olika länders olika behof och intressen. På samma sätt fördelar hufvudcentralen det utifrån inkomna materialet mellan det egna landets organ. — I flertalet stater har numera bildats en central telegrambyrå, vanligen med officiös karaktär och nyttjad af respektive regeringar för deras meddelanden. Sådana äro bl. a. <i>Associated press</i> i Förenta staterna, <i>Nederlandsch telegraaf-agentschap</i> i Holland, <i>Agenzia Stefani</i> (1854) i Italien, <i>K. k. telegraphen-korrespondenzbureau</i> i Wien (1860), <i>Ritzaus bureau</i> i Köpenhamn (1866), <i>Svenska telegrambyrån</i> i Stockholm (1867) och <i>Norsk telegrambureau</i> i Kristiania (1868); dessutom finnas många smärre telegrambyråer med speciellare syftemål. 
<i>Svenska telegrambyrån,</i> till hvars grundläggning förberedelser vidtagits under år 1866, trädde i verksamhet 16 jan. 1867, omedelbart innan den efter representationsreformen nyvalda riksdagen sammanträdde. Grundläggare var Alfred Harald Emil Fich (f. 1827, d. 1893). Byrån stannade i Fichs ego till 1892, under hvilken tid den, hufvudsakligen ledd af direktör Jacob von Utfall (f. 1836, d. 1910), genomgick en storartad utveckling i organisation och omfattning inom landet. Fich sålde byrån till ett konsortium af Stockholmstidningar, hvilka 1893 bildade ett aktiebolag. Svenska telegrambyråns (i förkortning Sv. T:s) chef 1893—97 var Ferdinand Paul Schulthess (se d. o.), som i denna egenskap efterträddes af Frans Gustaf Theodor Eklund 1897—1905 och Johan Abraham Björklund 1905—08. 1908 inköpte Eklund aktiemajoriteten af ofvannämnda tidningskonsortium och är sedan 1918 som verkställande direktör ensam innehafvare af aktiestocken. Hufvudkontorets redaktionsafdelning är delad på tre linjer, utrikes-, inrikes- och handelsafdelningen, hvarjämte en särskild riksdagsafdelning tillkommer under riksdagstiden. Med Svenska telegrambyrån samverkar Svenska notisbyrån, som är en särskild nyhetsbyrå för hufvudstaden. Annonsafdelningen ombesörjer, att annonser införas i alla in- och utländska tidningar. Afdelningen för pressurklipp ombesörjer insamling af dylika. Kommissionsafdelningen verkställer reportage i ämbetsverken samt skaffar artiklar åt landsortstidningar. Klichéafdelningen skaffar på samma sätt klichéer åt landsortspressen. I byråns verksamhet har under årens lopp inträdt den stora förändringen, att telefonering med eller utan tråd intagit första rummet, vid nyhetsförmedlingar. Världskriget har äfven på detta område medfört förändringar; samarbetet mellan de båda stridande sidornas telegrambyråer har upphäfts, och nya ha upprättats. Se E. Swenne, "Dagsnyheten förr och nu" (1917). (R—n B.) 
<b>Telegrampostanvisning.</b> Se Postanvisning. 
<b>Telegraphen-korrespondenzbureau</b> [-de'ntsbyrå̄], Kaiserlich-königliche. Se Telegrambyrå, sp. 771. 
<b>Telegraphic codes</b> [teligrä'fik kå͡u'dṡ]. Se Telegrafcoder. 
<b>Teleki</b> (T. de Szék), ungersk magnatsläkt. 1. Mihály T., grefve, f. 1634, d. 1690, befordrade som förste minister hos Siebenbürgens siste furste, Apafi, landets öfverlämnande till Österrike och utnämndes därför 1685 af kejsar Leopold I till riksgrefve. — 2. József T., grefve, historisk skriftställare, f. 24 okt. 1790 i Budapest, d. där 15 febr. 1855, studerade i Göttingen, var 1842—48 Siebenbürgens (siste) guvernör och bodde sedermera i Pest som president i Ungerska akademien, om hvars stiftande han inlagt stor förtjänst. Hans förnämsta arbete är <i>Hunyadiák kora</i> (Hunyadernas tid), ett af Ungerns förnämsta historiska verk (12 bd, 1852—63). Han främjade vetenskapen äfven genom rikliga donationer och stiftade Teleki-priset, som årligen utdelas af Ungerska akademien till författaren af årets bästa ungerska lustspel. — 3. László T., grefve, den föregåendes broder, f. 11 febr. 1811 i Budapest, d. där 8 maj 1861, deltog i den nationella rörelsen på 1840-talet samt blef efter dess undertryckande dömd till döden och in effigie hängd. Därefter var han hufvudman för de mot Österrike stämplande ungerske emigranterna, blef 1860 fången i Dresden och förd till Wien, men benådades. 1861 uppträdde han på riksdagen bland oppositionen. Som han därigenom råkade i konflikt med sitt vid benådningen gifna löfte, beröfvade han sig lifvet. T. skref ett förträffligt drama, <i>A kegyencz</i> (Gunstlingen), 1841. — 4. Samu T., grefve, Afrikaresande, f. 1845, d. 1892, ledde 1887—88 en af honom på egen bekostnad utrustad expedition, till stor del bestående af ungrare. Från Sansibar tågade expeditionen till Kilima-ndjaro, som T. besteg till snögränsen, därifrån genom de 
page_number=417, index= - Teleki, Samu  - Telekleides  - Telekles  - Telemachos  - Telemann, Georg Philipp  - Telemarken  - Telemark fylke  - Telemarkras 
fientliga landskapen Kikuju och Leikipia samt anlände i nov. 1887 till Baringosjön. Från Leikipia gjorde T. en utflykt till Kenia, hvars topp han sökte uppnå, men kom till följd af bergväggarnas branthet ej högre än till snögränsen, närmare 4,500 m. Från Baringosjön upptäckte expeditionen sjön Basso-narok (se d. o.), resans förnämsta resultat. Expeditionen var åter i Sansibar i okt. 1888. 1—3. (V. S—g.) 
<b>Telekleides</b> (grek. <i>Τηλεϰλείδες</i>), en atensk komediförfattare af den äldre skolan, i 5:e—4:e årh. f. Kr., segrade åtta gånger i dramatisk täflan. Han angrep enligt den "gamla komediens" sed oförfäradt framstående samtida, såsom Perikles, Sokrates och Euripides. J. C. 
<b>Telekles</b> (grek. <i>Τηλεϰλῆς</i>), bildhuggare från Samos, som lefde omkr. 600 år f. Kr., var fader till den berömde mångsidige konstnären Theodoros från Samos. T. skulle tills. med sin broder Theodoros ha förfärdigat en staty af den pytiske Apollon på det sättet, att han gjorde halfva figuren på Samos, medan den andra hälften utarbetades i Efesos. J. C. 
<b>Telemachos</b> (grek. <i>Τηλέμαχος</i>). Se Odysseus. — Om Fénelons roman "Les aventures de Télémaque" se Fénelon. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Telemann,</b> Georg Philipp, tysk musiker, f. 1681 i Magdeburg, d. 1767 i Hamburg, blef 1704 organist vid Neukirche i Leipzig, 1709 kapellmästare i Eisenach och 1712 i Frankfurt am Main samt 1721 stadsmusikdirektor i Hamburg. Han var oerhördt produktiv och hade på sin tid långt större anseende än Seb. Bach, som erhöll Thomaskantorsplatsen i Leipzig, först sedan T. undanbedt sig den. Eftervärlden har emellertid alldeles glömt T:s kompositioner, hvilka äro idel fabriksarbeten. Han skref öfver 600 uvertyrer (orkestersviter), 40—50 operor, 12 årgångar kyrkokantater, 44 passionsstycken, 32 stycken för prästinstallationer, 33 "Hamburger kapitänsmusiken", oratorier (2 af dem nyutg. i bd 28 af "Denkmäler deutscher tonkunst"), festmusik af alla slag och en otalig mängd mindre arbeten. Jfr T:s själfbiografi i Matthesons "Grundlagen einer ehrenpforte" (1740) och K. Ottzenn, "T. als opernkomponist" (1902). A. L.* 
<b>Telemarken,</b> den nordvästliga, större (omkr. 4/5) delen af Bratsberg amt, Norge, ett inlandsdistrikt, bestående af de två förutvarande fögderierna Nedre och Öfre T., allt som allt 18 härad med tills. 12,790,26 kvkm., 53,915 inv. (1910). T. är ett vattenrikt distrikt, öfversålladt af större och mindre insjöar (Norsjö, Hitterdalsvatn, Tinnsjö, Mös-, Maar-, Totak-, Börte-, Bandak-, Kviteseid-, Flaa-, Seljord-, Nisser-, Fyresdalsvatn m. fl.) och genomflutet af många älfvar, nästan alla med hufvudriktning mot s. ö., i hvilka finnas några af Norges största vattenfall (Rjukan-, Svelg- och Tinnfoss i Maane, Hyllandsfoss i Toke, Högfoss i Nisserelven, Landsverksfossen i Kviteseid, Kivlefossene i Seljord m. fl.). En del af dessa vattenfall utgör utomordentligt stora kraftkällor, hvarför T. i vårt årh. har blifvit ett af Norges industricentra (jfr Notodden och Rjukan). 929,72 kvkm. upptas af insjöar eller rinnande vatten. T. är ett fjällområde, uppdeladt i en mängd sammangyttrade dalsträckningar. Som aflopp för stora fjällsjöars vattenmassor falla älfvarna med fall efter fall nedför de branta terrasserna. Dessa krönas af ganska höga toppar: Gausta (se d. o. med fig; 1,882 m.) i n. ö., Vassdalseggen (1,657 m.) i n. v., där gränsen mellan Telemarks, Rogalands och Austagders fylken mötas. Nästan alla fjäll äro skogklädda till toppen. T. har 4,152 kvkm. barrskog, medan 1911 blott 357,5 kvkm. voro under plogen; den odlade arealen har dock ökats ganska betydligt under Världskriget. T., som ännu för två människoåldrar sedan var ett afstängdt och litet kändt område, t. o. m. af norska turister, har nu ett väl utveckladt kommunikationsnät med sammanhängande järnvägs- och ångbåtsförbindelser från Vestfjordens (Rjukans) väldiga industrianläggningar till hafvet vid Skien och Porsgrund, och många af vägarna trafikeras på de senare åren af fasta automobilrouter; genom T. kommer också att gå en del af den sedan länge påbörjade stora inlandsstambanan, som öfver Kongsberg skall förbinda Öst-Norge med Syd- och Vestlandet; delen Noragutu—Juksebö af denna bana är färdig till drift 1918. En af turisttrafikens hufvudådror går från Skien genom T. öfver Dalen och Haukelifjället (passets höjd 1,133 m.) mot n. till Odda i Hardanger, mot s. v. till Suldal i Ryfylke och vidare till Stavanger. T. har åtskilligt jordbruk och god boskapsskötsel med en erkändt god, för orten egendomlig ras (se Telemarkras); fjällbetena äro ypperliga. T. är rikt på skog; genom vattendragen framflottas en mängd timmer, mest till Skien. T. är också ett viktigt grufdistrikt (järnmalm vid Ulefoss, koppar vid Aamdal, Skafse och Bandaksli, brynsten vid Eidsberg i Laardalen). T. är af gammalt kändt för sin mångsidiga, präktiga och originella hemslöjd i väfnader, träsnideri och silfverarbeten med egna typer i filigran. T. har varit en guldgrufva för landets folklorister; Landstad och Bugge funno här många af sina bästa folkvisor, E. Sundt egendomligt byggnadsskick, Lindeman och Elling en rik, gammal folkmusik, Moe och R. Berge ännu i början af detta årh. en skatt af sagor och folkminnen. Om språket i T. se O. Skulerud, "Telemaalet i umriss. Ei utsyn yver maalsoga og maalgeografien i Telemark" (1918). K. V. H. 
<b>Telemark fylke,</b> till följd af lagen af 14 aug. 1918 från 1 jan. 1919 namn på det förutvarande Bratsberg amt (se d. o.), Norge. 
<b>Telemarkras,</b> <i>husdjurssk.</i>, norsk nötkreatursras, hvars afvelsområde omfattar hela Telemarken, är till färgen skäckig. Ryggen och buken äro hvita och sidorna röda, gula eller svarta. Större eller mindre fläckar förekomma ofta, särskildt på gränsen emellan den hvita ryggen och de färgade sidorna. Hondjuren äro ej så sällan kulliga. I regel prydes rasen af långa, fina, utåt, framåt och uppåt böjda horn. Kornas vikt varierar från 275 till 400 kg. Afkastningen pr år och ko 
page_number=418, index= - Telemarkras  - Telemarkskanalen  - Telemarksväng  - Telematism  - Telemeter  - Telenget  - Telenomus  - Teleografiska metoden  - Teleologi  - Teleologisk pedagogik  - Teleorman  - Teleosauridae 
anses i medeltal vara 1,600 kg. mjölk med omkr. 3,4 proc. fett. H. F. 
<b>Telemarkskanalen.</b> Se Bandak. 
<b>Telemarksväng.</b> Se Skidlöpning, sp. 988. 
<b>Telematism</b> (af grek. <i>thelema,</i> vilja), <i>filos.</i> Se Etelism. 
<b>Telemeter</b> (af grek. <i>tele,</i> fjärran, och <i>metron,</i> mått), benämning på åtskilliga slag af afståndsmätare, särskildt sådana, som äro ämnade att ge större noggrannhet vid afståndsmätningar för artilleriets behof. Bland telemeterkonstruktörer må särskildt nämnas svensken V. Unge. Se vidare Afståndsmätning. G. af Wdt. 
<b>Telenget.</b> Se Tatarer C. 
<b>Telenomus,</b> <i>zool.</i> Se Proctotrupidæ. 
<b>Teleografiska metoden</b> (af grek. <i>telos,</i> mål, och <i>grafein,</i> skrifva), <i>psyk.</i>, en inom psykografien (se d. o.) använd metod, som fattar den beskrifna personens speciella begåfning som hänvisning på en bestämd lifsuppgift för honom. S—e. 
<b>Teleologi</b> [-ålå-; af grek. <i>telos,</i> mål, och <i>logos,</i> lära), <i>filos.</i>, den världsåsikt, som söker förklara skeendet i världen ur ändamål. Ansatser till en sådan uppfattning möta redan i Anaxagoras' lära om "förnuftet" såsom världsprincip, men en teleologisk världsförklaring genomfördes första gången i Platons idélära och framför allt af Aristoteles, som fattade formen som en inre, organiskt gestaltande kraft hos hvarje enskild varelse och i världsalltet som ett helt. Denna kraft fattades därvid som en särskild sorts orsak, en ändamålsorsak (lat. <i>causa finalis</i>), som lämnade en annan förklaring af världsförloppet än de i tiden föregående orsakerna (<i>causæ efficientes</i>). Ett liknande åskådningssätt finns äfven hos många senare filosofer, särskildt hos Fichte, Schelling, Hegel och Schopenhauer, samt hos de naturforskare, som anse ändamålsorsaker behöfva tillgripas, särskildt för att förklara det sätt, hvarpå hos de organiska varelserna de olika delarnas byggnad och verksamhet äro inriktade på det helas bestånd och utveckling (se Vitalism). Alltsedan den moderna naturvetenskapens grundläggning genom Coppernicus, Kepler, Galilei m. fl. har emellertid ett motsatt åskådningssätt brutit igenom, enligt hvilket ingen annan världsförklaring är vetenskaplig än den <i>mekaniska</i> (se Mekanism 3), som bortser från allt, hvad ändamålsorsaker heter. Inom filosofien tillämpades ett sådant åskådningssätt af Bacon och Hobbes, och det fann starkt stöd i Cartesius' inskränkning af själsbegreppet till medvetandet och i samband därmed framställda fordran på en mekanisk förklaring af de kroppsliga organismerna. En sådan fordran på fysiologien och biologien har ock framställts af en så idealistisk tänkare som Lotze, och i stort sedt söker den nutida naturforskningen förklara de lefvande varelserna och de organiska lifsföreteelserna utan alla ändamålsorsaker. Inom filosofien sökte Leibniz försona det teleologiska och det mekaniska uppfattningssättet med hvarandra, i det han gjorde gällande, att allt kan betraktas från båda synpunkterna, hvilka sålunda icke utesluta, utan komplettera hvarandra. Sedan ett likartadt åskådningssätt förfäktats äfven af Kant, omfattas det af flertalet nutida filosofer och har särskildt genomförts af Sigwart och Wundt. — Ändamålsbegreppet har sitt ursprung i människans erfarenhet af sitt eget viljelif. Vi uppfatta på förhand i föreställningen våra handlingars möjliga resultat. Då vi skänka det egendomliga gillande, som kallas vilja, åt en viss sådan föreställning, blir den något afsiktligt eftersträfvadt, som drifver till sitt eget förverkligande. På sådant sätt blir ändamålet till orsak. Att på detta område förneka verkliga ändamålsorsaker skulle ej blott innebära en psykologisk orimlighet, utan ock beröfva oss hvarje möjlighet att om lifvet och dess företeelser fälla värdeomdömen, ty endast i förhållande till ett ändamål kan skiljas mellan bättre och sämre, högre och lägre. Hvarje skiljande mellan sant och falskt, hvarje etiskt eller estetiskt bedömande innebär därför tillämpning af teleologiska synpunkter. Vid förklaringen af den objektiva verkligheten äro orsaks- och ändamålskategorierna lika berättigade. Det är vetenskapens uppgift att, så långt den kan, förklara verkligheten ur orsaker; för dessas finnande är i de enskilda fallen ofta ändamålsbegreppet en heuristisk princip, utan hvilken äfven förklaringen af den oorganiska naturen stundom skulle bli omöjlig, men särskildt gäller detta på det organiska området. Fysiologen skall visserligen söka förklara organen och deras funktioner ur samma naturkrafter, som fysiken och kemien upptäckt inom den oorganiska naturen, men han kan vid behandlingen af ögat ej bortse från, att detta är till för att se med. Och till dess att man lyckats genomföra den fysikaliska eller kemiska förklaringen, tjänstgör teleologien som en provisorisk förklaring. Dennas användning behöfver ej innebära, att man förnekar, att äfven de ifrågavarande företeelserna bero på i tiden dem föregående orsaker, ehuru man ännu icke lyckats finna dem. Och om man på det organiska lifvets område ser sig föranledd att antaga teleologiskt verkande krafter, så behöfver detta ej innebära något antagande af ett orsakslöst skeende. De organiska krafterna kunna fattas som anlag, hvilka ha sin bestämda plats i naturens orsakskedja som orsaker till det, som ur dem förklaras, men själfva verkningar af föregående orsaker. — Se Chr. Sigwart, "Kleine schriften", II (1881), och W. Wundt, "Logik", I (2:a uppl. 1893). — Om det teleologiska beviset för Guds existens se Gud. S—e. 
<b>Teleologisk pedagogik</b> [-ålå̄g-]. Se Pedagogik. 
<b>Teleorman,</b> rumänskt län (județ) i Valakiet, gränsar i s. till Donau och genomflytes i sydöstlig riktning af Donaus biflod Vede och dess tillflöde Teleorman. 4,577 kvkm. 297,470 inv. (1912). Större delen af länet tillhör den egentliga slätten, men en nordlig del, belägen nedanför Transsylvanska alpernas sydsida, är ett småkulligt land. Hufvudnäringar äro boskapsskötsel (med fårafvel) samt jordbruk (spannmål), tobaks- och vinodling. Hufvudstad Turnu-Măgurele (omkr. 8,700 inv.), vid Donau. Folkrikare är Alexandria (omkr. 13,600 inv.), vid Vede. H. W—k. 
<b>Teleosauridæ,</b> <i>zool.</i>, kallas inom ordningen krokodildjuren (se d. o.) och kräldjurens klass en grupp, som lefvat under juraperioden i Europa och hvilken, ehuru den, hvad kraniets form beträffar, nära ansluter sig till nutidens gavialer, 
page_number=419, index= - Teleosauridae  - Teleostei  - Teleostomi  - Telepati  - Telepatisk  - Telephoraceae  - Telephorus  - Teleregulator  - Teleröntgenografi  - Teles  - Telesaträd  - Telesforos  - Telesia  - Telesilla  - Telesio, Bernardino  - Telesjov, Nikolaj  - Teleskop 
dock i flera afseenden väsentligen afviker från alla nu lefvande krokodildjur. För dessa senare är det karakteristiskt, att de bakre (inre) näsöppningarna äro belägna mycket långt tillbaka, nästan lodrätt under nackhålet. Hos teleosaurierna däremot ligga de något bakom hjärndelens midt, således mera i öfverensstämmelse med förhållandet hos andra lägre kräldjur. En annan egenskap, som likaledes anvisar dem en lägre plats i utvecklingsserien än våra dagars krokodildjur, är ryggkotornas beskaffenhet. Dessas kroppar äro nämligen hos teleosaurierna i båda ändar urholkade, medan desamma hos nu lefvande krokodiler äro framtill urholkade. Såväl rygg som buk äro beklädda med ett pansar af förbenade plåtar. De voro hafsdjur. L—e 
<b>Teleostei</b> [-å's-], <i>zool.</i> Se Benfiskar. 
<b>Teleostomi</b> [-å'stå-], <i>zool.</i> Under denna benämning sammanfattas ofta de till fiskarnas klass hörande ordn. ganoider, lungfiskar och benfiskar. Jfr Fiskar, sp. 418. 
<b>Telepati</b> (af grek. <i>tele,</i> på långt håll, och <i>pathos,</i> själstillstånd, lidande), en, enligt vissa psykiska forskares åsikt, på öfversinnlig eller åtminstone på någon af oss ännu ej känd väg skeende ofverföring af känslor, tankar och förnimmelser från själ till själ. Till de telepatiska fenomenen räknar man bl. a. den s. k. <i>varseln</i> och <i>aningen</i> (man tycker sig t.ex. förnimma, att i denna stund någonting ledsamt händer en frånvarande kär vän eller anförvant, och man får efter en tid veta, att han verkligen just då drabbades af en olycka eller afled). Ett stort material af dylika berättelser har bearbetats af bl a. Society for psychical research i London. Emellertid har denna kasuistik och de slutsatser, som dragits därur, varit föremål för mycken kritik, och öfver hufvud måste man inför de telepatiska fenomenen, hvilkas verklighet gifvetvis a priori ej kunna förnekas, ännu ställa sig afvaktande. (G—s.) 
<b>Telepatisk,</b> som beror på telepati (se d. o.). 
<b>Telephoraceæ,</b> <i>bot.</i> Se Thelephoraceæ. 
<b>Telephorus,</b> <i>zool.</i>, annat namn på släktet <i>Cantharis</i> (se Flugbaggar). 
<b>Teleregulator.</b> Se Telegraf, sp. 733. 
<b>Teleröntgenografi</b> (af grek. <i>tele,</i> fjärran). Se Röntgenografi, sp. 177. 
<b>Teles</b> (grek. <i>Τέλης</i>), cynisk filosof, måhända från Megara, som genom sina tal — cynikerna motsvarade på sin tid ofta medeltidens predikobröder — öfver fattigdom och rikedom, landsförvisning o. d. utöfvade ett ej obetydligt inflytande. Hvad som finnes kvar af talen har samlats af Hense, "Teletis reliquiæ" (1909). J. C. 
<b>Telesaträd,</b> <i>Pittosporum bicolor, bot.</i>, träd från Tasmanien, hvilket lämnar ett godt virke till åtskilliga ändamål. 
<b>Telesforos</b> (grek. <i>Τελεσφόϱος</i>), <i>myt.</i>, var hos forngrekerna den daimon, som skyddade de från en sjukdom tillfrisknande. T. skall ha varit en den förhistoriska tidens läkare och dyrkades särskildt i Pergamon. Hans omtänksamma påklädning skall representera den försiktighet, som är nödvändig för konvalescenter.  J. C. 
<b>Telesia,</b> fornstad i Samnium eller Kampanien n.v. om Benevento på det nuv. Monte Acero. Staden deltog i bundsförvantkriget mot Rom. Under kejsartiden var den obetydlig. I närheten finnas svafvelkällor, som troligen matade det badhus (<i>Thermæ sabinianæ</i>), af hvilket man i närheten upptäckt ruiner. Sådana kvarstå ock af murarna och en amfiteater. Jfr Jannachino, "Storia di T." (1900). J. C. 
<b>Telesilla</b> (grek. <i>Τελέσιλλα,</i> lat. <i>Telesilla</i>), lyrisk skaldinna från Argos i Grekland omkr. 510 f. Kr. Hon säges ha, liksom Tyrtaios i Sparta, genom krigiska sånger eldat sina argiviska landsmäns mod, ja, t. o. m. i spetsen för de argiviska kvinnorna tillbakaslagit den spartanske konungen Kleomenes' angrepp. Det lilla, som finnes kvar af hennes dikter, läses hos Bergk, "Poëtæ lyrici græci", 3. A. M. A. 
<b>Telesio</b> (latiniseradt <i>Telesius</i>), Bernardino, italiensk renässansfilosof, f. 1508 i Gosenza i närheten af Neapel, d. där 1588, studerade i Milano samt vistades en längre tid i Rom, hvarest han kom i beröring med flera af tidens främsta lärde, därefter i Padua, höll föreläsningar i Neapel och grundlade den s.k. Cosenziska akademien, som äfven efter hans död en tid utöfvade liflig vetenskaplig verksamhet. T. var en af de förste, som bröt med den medeltida aristotelismen, och banbrytare för den moderna vetenskapen genom sin fordran, att all kunskap skall ha sin grund i sinnesförnimmelserna. I st. f. Aristoteles' teleologiskt verksamma former uppställde han jämte materien naturkrafter som världens förklaringsgrunder. Men godtyckligt reducerade han dessa till två grundkrafter, värme och köld, och byggde på dem en i många afseenden fantastisk naturförklaring. Han fattade alla kroppar som besjälade och människosjälen som materiell, men antog äfven en från ofvan till oss kommen själ, som är inriktad på en öfver världen upphöjd verklighet. Han förnekar förståndet som själfständig kunskapsförmåga och ser i tankarna endast sinnesförnimmelser. I samband härmed står hans brist på blick för matematikens vetenskapliga betydelse, hvarigenom han står alldeles främmande för en af de viktigaste sidorna i den moderna naturforskningen. Hans hufvudarbete är <i>De rerum natura iuxta propria principia</i> (1565—88). T. har utöfvat inflytande ej blott på sina landsmän Campanella och Bruno, utan äfven på Bacon, Hobbes och Spinoza. Se Fiorentino, "B. T." (1872—74), L. Ferri, "La filosofia della natura e le dottrine di B. T." (1873), och K. Heiland, "Erkenntnistheorie und ethik des B. T." (1891). S—e. 
<b>Telesjov</b> [-å'ff], Nikolai, rysk författare, f. 1867 i ett burget köpmanshem i Moskva, har efter vidsträckta resor i Kaukasien och Sibirien egnat sig åt novellistik, som röjer fin iakttagelseförmåga och varmhjärtad lifsuppfattning. Han tillhör Gorkijs "Znanie"-krets. Berättelseprof i antologien "Dödens tystnad" (1905). A—d J. 
<b>Teleskop</b> [-skå̄p; af grek. <i>tele,</i> på långt afstånd, och <i>skopein,</i> se], <i>astron.</i>, vanlig benämning på en refraktor (astronomisk eller Keplersk kikare), använd för astronomiska ändamål, eller reflektor (spegelteleskop). Begreppet teleskop sammanfaller sålunda ungefär med "astronomisk tub". I språkbruket har ordet teleskop öfvergått till att kanske oftast utgöra en förkortning af ordet spegelteleskop, och det motsvarande franska ordet 
page_number=420, index= - Teleskop  - Teleskopfisken  - Teleskopisk  - Telesphorus  - Telestereoskop  - Telestes  - Tel est notre bon plaisir  - Teletsk-sjön  - Teleuter  - Teleutosporer  - Telfairia  - Telferbana  - -781 Telford, Thomas 
<i>télescope</i> betecknar uteslutande ett spegelteleskop eller reflektor till skillnad från en refraktor. (Se Astronomiska instrument, sp. 289—291.) B—d. 
<b>Teleskopfisken,</b> <i>zool.</i> Se Rudsläktet. 
<b>Teleskopisk</b> [-skå̄p-], som endast genom teleskop eller stark kikare kan upptäckas. — Teleskopiska kometer, <i>astron.</i> Se Kometer, sp. 622. 
<b>Telesphorus,</b> påfve, skall 125 ha efterträdt Sixtus I på påfvestolen och dog 136(?), enligt Irenæus och Eusebius som martyr. Enligt Irenæus skall han ha bevarat fred med Mindre Asien i striden om påskfirandet. Hans fest är i Västerlandet 2 eller 5 jan. Hj. H—t. 
<b>Telestereoskop</b> [-skå̄p], <i>fys.</i> Se Stereoskop, sp. 1299. 
<b>Telestes</b> (grek. <i>Τελέστης</i>), dityrambisk skald under 300-talet f. Kr. från Selinus, känd för sina omväxlande rytmer och metrer. Fragment hos Bergk, "Poëtæ lyrici græci" (1843; 5:e uppl. 1900 ff.). 
<b>Tel est notre bon plaisir</b> [täll ä nå'ttr bå̃ pläṡīr], fr., "så är vår nådiga vilja", var från Frans I till den stora revolutionen slutformeln i de franske konungarnas förordningar. 
<b>Teletsk-sjön</b> (ry. <i>Teletskoje,</i> tatar. <i>Altynnor,</i> "Guldsjön"), sjö i södra delen af rysk-sibiriska guv. Tomsk, n. om Altai och v. om Sajanska berget, 120 km. lång, 6 km. bred, 478 kvkm., ligger på 520 m. höjd i en bergstrakt. T. upptar Basjkaus och afflyter genom Bija till Ob. Mycket fiskrik. (H. W—k.) 
<b>Teleuter</b> (Telenget). Se Tatarer C. 
<b>Teleutosporer,</b> <i>bot.</i> Se Rost 1, sp. 962, och Uredineæ. 
<b>Telfairia</b> Hook., <i>bot.</i>, växtsläkte af fam. <i>Cucurbitaceæ.</i> De 2 hithörande arterna äro afrikanska, dioika, klättrande örter med handdelade blad och stora, blekt purpurfärgade blommor. Frukten är mycket stor, hos <i>T. pedata</i> nästan meterlång. Af de stora, runda fröna af denna art, koueme, som är inhemsk i tropiska Öst-Afrika och på Maskarenerna och där ofta odlas, pressas en värdefull matolja. G. L—m. 
<b>Telferbana</b> (af grek. <i>tele,</i> fjärran, och <i>ferein,</i> bära) l. Elektrohängbana, en af professor Jenkins i England uppfunnen transportanordning för gods, utgöres af hängande löpvagnar (telfervagnar), som ha sin bana på en, på större eller mindre höjd öfver marken anbragt skena, ofta bestående af en järnbalk af I-profil (se fig.). Vagnarna löpa antingen på de nedre flänsarna af balken eller på en särskild löpskena anbragt ofvanpå I-balken. Vagnarna förses vanligen med elektrisk drift för åkrörelsen. Erfordras höjning eller sänkning af lasten, sker detta medelst ett på vagnen anbragt hisspel, som drifves antingen med en särskild elektromotor eller medelst handkraft. Manövreringen af motorerna sker alltefter förhållandena från marken medelst nedhängande kedjor eller snören, som påverka pådragsapparaterna; från en särskild förarhytt, sammanbyggd med vagnen (se fig.); från fast plats, där pådragsapparaterna för motorerna äro uppställda (fjärrmanövrering). Driften kan anordnas äfven fullständigt automatiskt, så att vagnarna tillryggalägga vissa bestämda sträckor, automatiskt tömmas och återvända till pålastningsstället. Arbeta flera vagnar på en sträcka, kan man genom blocksystem automatiskt förhindra sammanstötning mellan vagnarna. Största lutning hos banan utgör omkr. 1:20, enär vagnens framdrifning är beroende af friktionen mellan löphjul och skena. Från en våning till en annan kunna vagnarna förflyttas medelst hiss (se d. o.), i hvars hisskorg vagnarna löpa in på en i korgens tak anordnad skena. Åt dylik telfervagn kan ges obegränsadt arbetsfält därigenom, att växlar och vändskifvor kunna anordnas samt delar af banan göras flyttbara i sidoled eller ock svängbara. Motorvagn och lastvagnar kunna sammanställas till tågsätt. Under senaste årtiondet ha telferbanorna nått en allt större spridning inom fabriker och andra anläggningar beroende på följande fördelar: inuti lokaler fastsättes skenan vid takkonstruktion eller vägg, hvarvid banan ej borttar något golfutrymme; skenorna förorenas ej; banan kan ofta, oberoende af ojämnheter på golfvet, förläggas horisontalt; telferanläggning låter synnerligen lätt anpassa sig efter lokala förhållanden. Jfr Hängbana och Linbana. W. D—n. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Telferanläggning.</tr></table> 
<b>Telford</b> [tə'lfəd], Thomas, skotsk ingenjör, f. 9 aug. 1757 i Westerkirk, Dumfriesshire, d. 2 sept. 1834 i London, var i yngre år fåraherde, lärde sedan muraryrket och sökte genom flitig läsning upphjälpa sin bristfälliga skolunderbyggnad 
page_number=421, index= - Telge  - Telgehus  - Teligny, Charles de  - Telinga (Telinka)  - Telje  - Teljega (Telega)  - Teljän kaupunki  - Tell  - Tell, Wilhelm  - Tell Amran-ibn-Ali  - Tell-Atlas  - Tell Bastah  - Tell Djeldjul  - Tell Dotan  - Tellefsen, Thomas Dyke Auckland  - Tellehake  - Tell el-Amarna  - Tell el-Djeser  - Tell el-Ful  - Tell-el-Hesi  - Tell el-Kadi  - Tell-el-Kebir 
och göra sig förtrogen med byggnadskonstens olika grenar. 1783 begaf han sig till London, och 1784 utsågs han att leda några arbeten vid Portsmouths dockor, hvarigenom han fick tillfälle att inhämta detaljerna vid dock- och kajbyggnader o. d. 1793 utnämndes han till ingenjör vid Ellesmerekanalen (som förenar Severn, Dee och Mersey), och hans skicklighet togs sedan i anspråk vid anläggningen af de förnämsta kanaler, som därefter byggdes i Storbritannien, bl. a. Kaledonia-kanalen (1804), Gloucester- och Berkeley-kanalen (1818), Grand Trunk-kanalen (1822), Macclesfield-kanalen (1824) och Birmingham—Liverpool-kanalen (1825). Därjämte byggde han omkr. 1,200 broar (bl. a. kedjebron öfver Menaisundet och Conwaybron), anlade öfver 1,600 km. vägar i Skottland, England och Wales samt byggde ett stort antal kyrkor, herresäten, hamnar och dockor (bl. a. S:t Katherine's docks i London 1828). 1808 kallades han till Sverige för att biträda Platen vid undersökningarna rörande Göta kanals anläggning och afgaf 1809 sitt tekniska förslag till K. M:t tillsammans med Platens berättelse. Han hitsände engelska verkmästare och gjorde 1813 ett nytt besök för att inspektera några af de viktigaste utgräfningarna. På uppdrag af österrikiska regeringen byggde han vägen mellan Warschau och Brest, och han rådfrågades äfven af ryska regeringen. 1828—30 torrlade han en del (omkr. 20,000 har) af de s. k. fens i södra Lincolnshire. T. var led. af The royal societies of London och of Edinburgh samt af svenska Vet. akad. (1821) samt förste president i The institution of civil engineers. Under sina sista lefnadsår sysselsatte han sig med att samla och ordna materialet till en själfbiografi, som jämväl skulle innehålla en redogörelse för hans många olika arbeten, men han dog, innan manuskriptet var färdigt. Han ligger begrafven i Westminster abbey. Den nämnda själfbiografien, <i>The life of Th. T., civil engineer, written by himself,</i> utg. af J. Rickman, utkom 1838. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Svensk belöningsmedalj, präglad i guld, åt Th.Telford. (På åtsidan Karl XIII:s bild.)</tr></table> 
<b>Telge.</b> Se Tälje. 
<b>Telgehus.</b> Se Brandalsund. 
<b>Téligny</b> [-linjī], Charles de, fransk militär, diplomat af hugenottfamilj, f. omkr. 1535, d. 24 aug. 1572 i Paris, uppfostrades i amiral Colignys hus och representerade sina trosfränder vid flera fredsunderhandlingar under hugenottkrigen; bl. a. var han delegerad vid fredssluten i Longjumeau 1567 och i S:t Germain 1570. Dessemellan utmärkte han sig som krigare under Colignys befäl; 1571 gifte han sig med dennes dotter. T. deltog 1572 i nya fredsunderhandlingar och vann ynnest hos konung Karl IX, men blef likväl ett af Bartolomeinattens första offer. V. S—g. 
<b>Telinga</b> (Telinka), folkstam. Se Telugu. 
<b>Telje.</b> Se Tälje. 
<b>Teljega</b> (ofta skrifvet Telega), ry., ett slags landtlig, öppen och fyrhjulig spjälvagn utan säten och utan sufflett eller annan betäckning (se fig.). Om tarantas-teljegan se Tarantas. Jfr äfven Kibitka. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Teljega (förspänd med trojka, se d. o.).</tr></table> 
<b>Teljän kaupunki.</b> Se Björneborg, sp. 581. 
<b>Tell</b> (arab., kulle), namn på de regnrika och odlingsbara delarna af Atlasbergen och angränsande landssträckor i Nord-Afrika; af jord täckt ruinhög, ruinkulle. 
<b>Tell,</b> Wilhelm. Se Tellsagan. 
<b>Tell Amran-ibn-Ali.</b> Se Babylon, sp. 571. 
<b>Tell-Atlas.</b> Se Atlas, sp. 342. 
<b>Tell Bastah.</b> Se Belbes. 
<b>Tell Djeldjûl.</b> Se Gilgal. 
<b>Tell Dotan.</b> Se Dotan. 
<b>Tellefsen,</b> Thomas Dyke Auckland, norsk pianist och kompositör, f. 1823 i Trondhjem, d. 1874 i Paris, kom vid 19 års ålder till Paris, där han blef elev af Kalkbrenner och Chopin samt snart själf en eftersökt lärare och pianist. Han gaf åtskilliga konserter i de skandinaviska länderna (Stockholm 1855) och England och fick rykte i synnerhet som Chopinspelare. Hans omkr. 50 kompositioner, i synnerhet för piano, röja vid sidan af den nationella grundtonen påverkan af Chopin, märkbart bl. a. i den eleganta utformningen. — Hans broder Johan Cornelius T., f. 1816, d. 1897, biblioteksman, utgaf typografiska rariteter m. m. och efterlämnade samlingar till norska boktryckarkonstens och biblioteksväsendets historia. K. V. H. 
<b>Tellehake,</b> <i>krigsv.</i> Se Hakebössa. 
<b>Tell el-Amarna</b> och Tell el-Amarna-brefven. Se Amarna. 
<b>Tell el-Djeser.</b> Se Geser, sp. 1071. 
<b>Tell el-Ful.</b> Se Gibea. 
<b>Tell-el-Hesi,</b> stad. Se Lachisch. 
<b>Tell el-Kadi.</b> Se Dan. 
<b>Tell-el-Kebir,</b> by i Nedre Egypten, prov. Scharkije, vid sötvattenskanalen och den från Ismailia till Kairo gående järnvägen. Den befästes af Arabi pascha, då den brittiska hären under general 
page_number=422, index= - Tell-el-Kebir  - Tell el-mashuta  - Teller, Wilhelm Abaraham  - Tell er-Rame  - Tell es safije  - Tellevaagen  - Tellez, Gabriel 
Wolseley i aug. 1882 tog Sueskanalen i besittning. Wolseley angrep därefter den egyptiska hären vid T. och tillfogade denna 13 sept. s. å. ett afgörande nederlag. 
<b>Tell el-mashuta,</b> ruiner. Se Pitom. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Teller,</b> Wilhelm Abraham, tysk teolog, f. 1734 i Leipzig, d. 1804, blef efter en tids prästerlig tjänstgöring i födelsestaden 1761 ord. professor, pastor och generalsuperintendent i Helmstedt. Under inflytande af Ernesti, som ville uppfatta bibeln oberoende af dogmatiken, och af socinianen Crells skrifter utgaf han 1764 <i>Lehrbuch des christlichen glaubens,</i> som blef banbrytande för den rationalistiska dogmatiken. Arbetet väckte stort uppseende och vållade T. åtskilligt obehag, så att han 1767 antog en kallelse till Berlin som konsistorialråd, prost i Köln an der Spree och förste pastor vid Petrikyrkan. Där trifdes han väl bland likasinnade kolleger, såsom Sack och Spalding, och var till sin död en allmänt uppskattad och firad förkämpe för upplysningen. Han började som biblisk supranaturalist, men hamnade till slut i ren moralism. I <i>Wörterbuch des Neuen testaments</i> (1772, 6 uppl.) sökte han öfverflytta den bibliska terminologien till sin tids språk, men gjorde sig därvid skyldig till många trivialiteter. I <i>Die religion der vollkommenen</i> (1792) är han inne på kristendomens perfektibilitet, som han dock förmår se endast på den moraliska linjen. Betecknande för hela hans ståndpunkt är hans förhållande till judarna. Deras kristna dop innebar enligt honom endast en bekännelse af Jesus som stiftaren af en bättre moralisk, mera andlig och mera glädjebringande religion, än den de dittills bekänt. Hans vidsträckta skriftställarskap omfattade alla de teologiska disciplinerna, men också humanistiska vetenskapsgrenar, såsom filologien. I Nicolais "Allgemeine deutsche bibliothek" var han en flitig medarbetare. Genom "Neues magazin für prediger" (10 bd, 1792—1802) utöfvade han stort inflytande på sin tids predikan. Som praktisk predikant var han mindre lyckad. För reformer på kultens och undervisningens område var han nitiskt verksam. Personligen en hedersman med stor öfvertygelsetrohet, uthärdade han den Wöllnerska regimen med jämnmod. Själf fick han en gång vidkännas tre månaders suspension. E. M. R. 
<b>Tell er-Rame,</b> ruinhög. Se Bet-Haran. 
<b>Tell eṣ ṣafije.</b> Se Mispe. 
<b>Tellevaagen</b> [-våg-], norskt fiskeläge med en samling hus kring den långsträckta bukt (no. <i>vaag</i>) af samma namn på västsidan af ön Sutra, Hördalands fylke (förr S. Bergenhus amt) 348 inv. (1910). K. V. H. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tellez</b> [te'ljeth], Gabriel, spansk författare, vanligen kallad Tirso efter den af honom begagnade pseudonymen Tirso de Molina, f. i okt. 1571 i Madrid, d. 12 mars 1648 i Soria. Om hans tidigare lif känner man intet; han synes ha studerat vid universitetet i Alcalá de Henares och inträdde vid 1600-talets början i barmhärtighetsmunkarnas orden, där han 1601 aflade klosterlöftet (T. kallas ofta i Spanien "el gran mercenario", den store barmhärtighetsmunken). En af hans käraste vistelseorter var Toledo. 1615 företog han i sin ordens ärenden en resa till ön San Domingo, där han vistades ett par år. Återkommen till Spanien, utsattes han för förföljelser från fiender, som han förvärfvade sig icke minst genom sina sceniska framgångar och sin bitande penna, och sändes i ett slags förvisning till kloster i Salamanca och Galicien. Han återkom emellertid snart till Toledo och Madrid och avancerade allt högre i sin orden, tills han 1645 utnämndes till prior i klostret Soria. T. har sin betydelse som skådespelsförfattare. Som sådan byggde han vidare på den grund, som lagts af det spanska nationaldramats skapare, Lope de Vega, och han angaf sig öppet som dennes lärjunge. Näst mästaren Lope är T. sin samtids produktivaste sceniske författare i Spanien; 1626 hade han författat omkr. 400 skådespel, af hvilka dock endast ett åttiotal nu finnes i behåll. T. egde icke Lopes outtömliga uppfinningsförmåga och skicklighet i att bygga en intrig; han upprepar sig ofta, och många af hans skådespel äro löst hopfogade och lida af osannolikheter. Ett annat framträdande fel är den frivola ton, som genomgår en stor del af hans diktning; ingen spansk författare torde ha bjudit sin publik så vågade ting som barmhärtighetsmunken T. Å andra sidan öfverträffar T. sina samtida i frisk ursprunglighet och originalitet, den rappa, bitande kvicka dialogen, rimmens fyllighet och diktionens glans samt öfver hufvud taget i språkbehandlingen. Han införde språkliga nyheter, och ingen spansk diktare har efterlämnat en sådan mängd sedermera till ordstäf blifna lyckliga uttryck och vändningar som T. Till följd af bristen på goda upplagor af hans verk förblef T. länge glömd och okänd; på senare tider har hans namn rehabiliterats, och det finnes nu i Spanien en tendens att sätta T. vid sidan af och t. o. m. öfver både Lope och Calderón. Det litteraturhistoriskt märkligaste af T:s skådespel är <i>El Burlador de Sevilla, ó convidado de piedra</i> (Förföraren från Sevilla eller stengästen), som utgör den första framställningen af sagan om Don Juan och stengästen. Man har, närmast på grund af, att skådespelet ej intagits i någon af de samlingar, som utkommo under T:s lifstid, velat förneka, att T. är författare till "El Burlador"; den, som skarpast dragit i härnad mot såväl tesen om Don Juan-sagans spanska ursprung som T:s faderskap till "El Burlador", är italienaren A. Farinelli. Genom en rad ingående moderna arbeten af spanska forskare torde det emellertid kunna anses vara fastslaget, att T. och ingen annan skrifvit skådespelet i fråga och att han 
page_number=423, index= - Tellez, Gabriel  - Tellez de Acevedo, Antonio  - Tell Fakus  - Tell Halaf  - Tell Hum  - Tellicherry  - Tellier, Michel Le  - Tellier, Charles Louis Abel  - Tellina  - Tellinites  - Tell-Monf  - Tell Nimrud  - Telloh  - Tello Tellez  - Tell Roba  - Tellsagan 
därigenom är så att säga Don Juanstypens andlige fader. Bland T:s öfriga mera kända skådespel må nämnas det märkliga katolsk-teologiska dramat <i>El condenado por desconfiado</i> (Fördömd för sin klentrogenhets skull), som behandlar det urgamla motivet om den fromme eremiten, som blir fördömd på grund af högmod och misströstan om Guds barmhärtighet, under det att den fruktansvärde banditen blir salig tack vare sin sonliga kärlek och förtröstan på Guds nåd. T. anses vid utarbetande af detta liksom några andra skådespel ha betjänat sig af medarbetare. Vidare må nämnas det förträffliga historiska skådespelet <i>La prudencia en la mujer,</i> det invecklade lustspelet <i>Don Gil de las calzas verdes</i> (Don Gil med de gröna byxorna), som bibehållit sig på repertoaren intill senaste tider och som aldrig förfelar sin effekt på en spansk publik, <i>El vergonzoso en palacio</i> (Den blyge i palatset), <i>Marta la piadosa,</i> en kvinnlig föregångare till Molières "Tartuffe", samt den skakande bibliska tragedien <i>La venganza de Tamar</i> (Tamars hämnd). Utom skådespel utgaf T. två verk med blandadt innehåll, det ena, <i>Los cigarrales de Toledo</i> (Landtvillorna kring Toledo), som innehåller bl. a. den förträffliga boccaccianska novellen "Los tres maridos burlados", och det andra af mera allvarlig läggning, <i>Delcitar aprovechando</i> (Nytta och nöje), innehållande bl. a. T:s autos sacramentales. Dessutom författade T. för sin ordens räkning en del historiska och genealogiska arbeten. Under de senaste åren af T:s lif hvilade hans penna, och han sysselsatte sig endast med sin ordens angelägenheter; vid sitt frånfälle hade han redan länge varit förgäten och död för världen. 
5 bd, innehållande sammanlagdt ett 60-tal af T:s skådespel, utkommo 1627—36. I nyare tid har J. E. Hartzenbusch utgett ett antal af hans mera kända skådespel i det stora samlingsverket "Biblioteca de autores españoles" (2:a uppl. 1857), och denna samling har kompletterats af E. Cotarelo y Mosi genom 2 bd af "Nuova biblioteca de autores españoles" (1906—07), innehållande äfven biografiska och bibliografiska uppgifter. K. A. H. 
<b>Tellez de Acevedo</b> [te'ljeth], Antonio, spansk skald från förra hälften af 1700-talet, väckte med <i>Lyra misteriosa y método contemplativo etc.</i> uppmärksamhet för sin lärdom och elegans i formen. T. skref f. ö. ett stort antal sceniska arbeten. Ad. H—n. 
<b>Tell Fakûs.</b> Se Gosen, sp. 1499. 
<b>Tell Halaf,</b> ruinkulle i västra Mesopotamien. Von Oppenheim upptäckte där 1907 väldiga skulptursmyckade portanläggningar (jaktscener, gudar, lejon, fabeldjur) till ett härskarpalats. Två inskrifter förkunna, att palatset tillhörde Kapar, Haupans son. Jfr M. von Oppenheim i "Der alte orient" (10:e årg., 1908). 
<b>Tell Hum,</b> ort i Galiléen. Se Kapernaum. 
<b>Tellicherry</b> [telītʃe'rī], Talatscheri, hamnstad på 11° 44′ n. br. i presidentskapet Madras, distriktet Malabar, Indien, något n. om Mahé. Omkr. 27,000 inv. Utförsel af kaffe, kardemumma och sandelträ. Staden var förr omgifven af en stark vall och har ännu ett citadell. Franska Ostindiska kompaniet upprättade 1683 ett faktori där för handel med peppar och kardemumma. Jfr Indien, sp. 527. (H. W—k.) 
<b>Tellier</b> [teljē], Michel Le, fransk teolog. Se Le Tellier. 
<b>Tellier</b> [teljē], Charles Louis Abel, fransk ingenjör, kyltekniker, f. 20 jan. 1828, d. i okt. 1913, var föregångsman för den moderna kyltekniken. Han kunde 1876, efter många misslyckade försök, för första gången genomföra en transport af kyldt kött, i det att fartyget "Le Frigorifique" då (19 sept.—25 dec.) förde från Rouen till Buenos Aires en mindre last kött, som medelst tre af T. konstruerade ammoniakkylmaskiner hölls vid 0° temperatur. Fartyget återvände 1877 med en större köttlast från Argentina efter 10 dagars resa. Äfven viktiga uppfinningar af kylanordningar för bryggeriindustrien gjordes af T., som emellertid först under sina sista lefnadsår fick röna något större erkännande för sitt arbete. 1911 tilldelade emellertid Franska vet. akad. T. baron de Joests pris. En fond på omkr. 80,000 frcs insamlades på initiativ af Association française du froid 1912, hvarigenom T:s sista lefnadsår tryggades. T. utgaf flera arbeten rörande sitt ämne, hvaribland må nämnas <i>Le froid appliqué à la bière, La conservation de la viande par le froid</i> och <i>Histoire d'une invention moderne: le frigorifique"</i> (1910). Fmn. 
<b>Tellina,</b> <i>zool.</i>, ett musselsläkte (se Blötdjur) med långa, fullständigt skilda sifoner och tunglik fot. Skalen äro ej fullt lika stora, bakre ändan vinkelformad, främre rundad; låset med 1—2 större tänder och stundom mindre sidotänder samt med utskjutande ligament. Ett stort antal arter är kändt från alla haf. De lefva nedgräfda i kusternas sand och dy. Vid Sveriges öst- och västkust förekommer mycket talrikt den omkr. 2 cm. långa <i>T. baltica.</i> Släktet uppträder redan under kritperioden. L—e. 
<b>Tellinites,</b> <i>paleont.</i> Se Aptychus. 
<b>Tell-Monf,</b> ruinkulle. Se Memfis, sp. 79. 
<b>Tell Nimrud,</b> ruinsamling. Se Nimrud. 
<b>Telloh,</b> det nuv. namnet på ruinerna efter Lagaš i Babylonien, som 1877—1901 upptäcktes och undersöktes af franske generalkonsuln i Bagdad, L. de Sarzec. (Jfr Babylonien, sp. 575—576.) Denne hemsände till Louvremuseet en hel mängd intressanta konstverk: gudabilder, äldre än 18:e årh. f. Kr., steler, inskrifter, vaser, skulptur- och arkitekturfragment; dessa föra delvis vår kunskap om den babyloniska forntiden ända upp till 40 årh. f. Kr. J. C. 
<b>Tello Tellez</b> [te'ljeth], pseudonym. Se Pérez y Gonzalez. 
<b>Tell Roba,</b> ort. Se Mendes. 
<b>Tellsagan</b> handlar om den i synnerhet genom Schillers skådespel och Rossinis opera förhärligade schweiziske sagohjälten Wilhelm Tell. Då denne icke ville blotta sitt hufvud för en på en stång uppsatt hatt (hatten var en sinnebild för familjen Habsburgs vapen, hvilken familj då härskade i denna del af Schweiz), tvangs han af den habsburgske fogden Hermann Gessler på Küssnacht (se d. o.) i kantonen Schwyz att i Altorf försöka skjuta ett äpple från sin sons hufvud. Endast om han kunde detta, skulle han undgå straff. Skottet lyckades. Tell blef likväl fängslad, sedan han förklarat, att den andra pilen, som han bar i sitt bälte, varit ämnad för Gessler, om T:s 
page_number=424, index= - Tellsagan  - Tell Sandahanna  - Tellskapell  - Tellsplatte  - Tellström, Karl Ludvig 
son träffats af faderns skott. Då T. därefter i fogdens sällskap skulle föras öfver Vierwaldstättersjön till Küssnacht, utbröt en storm, under hvilken T. måste lösas ur bojorna för att med sin skicklighet rädda båten från undergång. Han förde den äfven till stranden vid Axenberg, men hoppade där hastigt upp på en klippafsats (den ännu s. k. <i>Tellsplatte</i>) och undkom samt lade sig sedermera i forsåt för Gessler, som han nedsköt i en hålväg. — Dessa händelser inträffade samtidigt med schweizarnas första resning mot habsburgska huset, i hvilken T. skall ha deltagit, ehuru han icke var med vid församlingen på Rütli (1307). Från T:s senare lif omtalas, att han deltagit i slaget vid Morgarten (1315) och att han omkommit 1354, då han sökte rädda ett drunknande barn. I Schweiz finnas 3 <i>Tellskapell,</i> nämligen vid Axenberg (se d. o.), byggdt 1368, åter uppfördt 1883 (se fig.), i Bürglen (se d. o.), byggdt 1522, och vid Küssnacht (se d. o.). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tells kapell vid Axenberg, Vierwaldstättersjön.</tr></table> 
Senare tiders historieforskning har ådagalagt, att hela denna berättelse är en saga utan historisk motsvarighet. Hvarken T. eller Gessler har existerat, och om själfva händelsen ha de äldste schweiziske och österrikiske krönikörerna ingen kunskap. Den omtalas först af författarna Melchior Russ (1482) och Peterman Etterlin (1507). De framställa saken på olika sätt; och det är den senares framställning, som gjort sig gällande. Berättelsens trovärdighet började dragas i tvifvel i förra delen af 1700-talet och är numera fullständigt vederlagd. Man har däremot funnit, att Tell-sagan är en schweizisk lokalisering af en flerstädes återkommande sägen, hvilken sannolikt uppstått i Norden, inom hvars äldre litteratur den uppträder i flera variationer. Så omtalas i "Vilkinasagan" (kap. 27), hur bågskytten Egil tvangs af konung Nidung att skjuta ett äpple från sin sons hufvud, men därvid tog undan en pil, som han sedan förklarade sig ha ämnat konungen, om gossen träffats. Saxo Grammaticus berättar alldeles samma historia om en hirdman hos Harald Blåtand vid namn Toke, som sedan sköt konungen och hvilken han oriktigt identifierar med den berömde vikingen Palnatoke (sa denne). I "Flatöboken" finnes en likartad berättelse om konung Harald Hårdråde och en bondeson Hemming från Haalogaland. Slutligen träffas sagan, något ändrad, i Olof Tryggvessons saga (kap. 235). Hur allmän den varit i Norden, framgår äfven däraf, att man under 1800-talet upptecknade en folkvisa i Norge, som behandlar samma ämne. Från Norden har sagan vandrat till Holstein, där den utan historisk grund berättats om en adelsman, Henning Wulf, hvilken var en af ledarna för det uppror, som gjordes emot Kristian I år 1472. Äfven i England träffa vi den i en ballad, som skildrar en tilldragelse från Vilhelm Eröfrarens tid. Tellsagan härstammar från den gamla nordiska sagan. Detta framgår af de märkliga öfverensstämmelser, som finnas mellan den och, särskildt, Saxos berättelse. T. o. m. namnet Tell ("enfaldig") kan ha uppstått under inverkan af namnet Toke. — Antagligen ligger dock ej Saxos berättelse till grund för den schweiziska sagan, enär Saxos arbete trycktes först 1514, således flera år sedan Tellsagan framträdt i Schweiz, utan måhända har man snarare att föreställa sig saken så, att någon nordgermansk stam invandrat till Schweiz i äldre tider och därvid medfört berättelsen — antingen man vill tänka på sägnen om Haslidalens bebyggande af svenskar eller att någon del af från Rätien fördrifna östgoter invandrat i de s. k. urkantonerna. Jfr bl. a. F. Schiern, "Et nordisk sagns vandringer" (1840), Hisely, "Recherches critiques sur l'histoire de Guillaume T." (1843), V. Rydberg, "Undersökningar i germansk mythologi" (1886—90), och O. Klockhoff, "De nordiska framställningarna af Tellsagan" (i "Arkiv för nordisk filologi", XII, 1895). G. Löw, "Sveriges forntid i svensk historieskrifning" (1908—10), vill göra gällande, att Engelbrekt är den bakom T. stående historiska figuren och att Tell betyder dalkarl. J. F. N.* 
<b>Tell Sandahanna.</b> Se Maresa, sp. 894. 
<b>Tellskapell.</b> Se Tellsagan, sp. 787. 
<b>Tellsplatte.</b> Se Tellsagan, sp. 787. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tellström,</b> Karl Ludvig, lappmissionär, f. 16 juni 1811 i Björnlunda, Södermanlands län, d. 8 mars 1862 i Åsele, var först måleriarbetare, men beslöt sig under inflytande af metodistpastorn G. Scott att gå till Lappland som missionär. Efter språkstudier och annan utbildning hos pastor N. J. Sundelin i Lycksele började han sin verksamhet bland lapparna under vintern 1837—38 och förordnades 1839 till kateket vid Svenska missionssällskapets skola för lapska barn i Knaften i Lycksele. Från 1846 verkade han som resekateket bland Jämtlandslapparna med hufvudstation vid samma sällskaps skola i Laxsjö och från 1858 som lärare vid sällskapets skola i Gafsele i Åsele. Både som resekateket och skollärare verkade han med brinnande nit och offervillig hängifvenhet, och hans inflytande på lappbefolkningen i våra södra 
page_number=425, index= - Tellström, Karl Ludvig  - Tellur  - Tellurguldsilfver  - Tellurisk  - Tellurium  - Tellurkoppar  - Tellursyra  - Tellurvismut  - Tellurväte  - Tellus  - Tellusborg  - Tel maitre, tel valet  - Telmatias  - Telofas 
lappmarker sträckte sig långt bortom hans död. Han utgaf äfven flera uppbyggelseskrifter. K. B. W. 
<b>Tellur</b> (af lat. <i>Tellus,</i> jorden), <i>kem.</i>, metalliskt, af v. Reichenstein 1782 upptäckt samt af Klaproth och Berzelius närmare undersökt, sällsynt grundämne. Tellur förekommer hufvudsakligen i Siebenbürgen, Ungern, Altai, Colorado och Kalifornien, dels i gediget tillstånd, dels i förening med vismut, koppar, guld och silfver. Till de viktigaste tellurmineralen höra <i>sylvanit</i> (se d. o.), som utgöres af silfverguldtellurid, <i>tetradymit</i> (se d. o.) l. <i>tellurvismut</i> samt <i>tellurkoppar</i> (se d. o.). Metallen är hvit, grofkristallinisk och spröd samt liknar antimon. Dess eg. v. är 6,25, dess smältpunkt 450° och kokpunkt 1.390°. Atomvikten, som tecknas Te, är 127,5. Genom sina kemiska egenskaper ansluter sig tellur till selen (jfr Amfider) och ingår i föreningar som två-, fyra- och sexvärdigt element. Två-värdig tellur ger med väte det gasformiga, mycket giftiga <i>tellurvätet,</i> H2 Te. Som fyra-värdigt element ger tellur vid förbränning i luften dioxiden Te O2, ett hvitt pulver, som vid upphettning smälter och förflyktigas. Motsvarande hydrat, H2 Te O3 <i>tellursyrlighet,</i> bildas vid inverkan af salpetersyra på metallen och är nästan olösligt i vatten. Tellurens högsta oxid, <i>tellursyreanhydriden,</i> Te O3, är en orangeröd, olöslig massa, som vid glödgning sönderdelas i syre och tellurdioxid. Motsvarande hydrat, H2 Te O4 + 2H2O, kallas <i>tellursyra</i> och är en i vatten löslig, svag, tvåbasisk syra. I fråga om verkan på lefvande organismer närmar sig tellur arsenik. Nästan alla tellurföreningar ge i kroppen anledning till bildning af flyktig <i>metyltellurid,</i> Te(CH3)2, som ger utandningsluften och tarmuttömningarna en vidrig löklukt. Då intaget tellur aflagras i kroppen såsom svarta korn uti cellkärnorna, särskildt i lefver och njurbark, och sedan utsöndras småningom, kan den obehagliga lukten hålla i uti månader, ja i ett halft år. Då tellur ibland förekommit i vismutpre-parat, har denna lukt förr betecknats såsom "vismut-andedräkt". Tellursalter, såsom <i>tellursyradt kalium</i> eller <i>natrium,</i> ha äfven visat sig kunna upphäfva svettning genom att förlama svettnervernas ändapparater. Deras användning som medel mot sjuklig svettning. t. ex. vid lungsot, hindras dock af den nämnda svåra lukten. Invärtes i stora doser etsa och inflammera dessa salter mag- och tarmslemhinnan, förorsaka kräkningar och störa matsmältningen; insprutade under huden, vålla de upphetsning, darrning, förlamning och död genom kväfning. Äfven njurarna angripas. P. T. C. (K. A. V—g.) C. G. S. 
<b>Tellurguldsilfver,</b> <i>miner.</i> Se Petzit. 
<b>Tellurisk</b> (af lat. <i>Tellus,</i> jorden), som tillhör eller har sitt ursprung i jorden. Jfr Terrester. — Telluriska linjer i solspektrum. Se Janssen, P. J. C., Solen, sp. 316. och Spektrum, sp. 642. — Tellurisk fysik, detsamma som geofysik (se d. o.). — Telluriskt järn (Terrestriskt järn) benämnes, i motsats till meteorjärn, gediget järn, som ursprungligen tillhört eller bildats på vår planet. Det viktigaste, mest bekanta telluriska järnet utgöres af de stora järnmassor, som A. E. Nordenskiöld 1870 hemförde från Ovifak på Grönland; urspr. ansågos dessa ha meteoriskt ursprung, hvarför bl. a. en viss nickelhalt syntes tala. Hela förekomstsättet vid Ovifak, i hvars basaltlager järnet förekommer insprängdt, talar emellertid bestämdt för dess telluriska ursprung (Steenstrup, Neumayr m. fl.); en metallmikroskopisk undersökning har till fullo bekräftat denna slutsats, i det Ovifakjärnets mikrostruktur delvis öfverensstämmer med det tekniska kolstålets, däremot icke med något meteorjärns (C. Benedicks). Likartadt gediget järn, förekommande i mörka, i basalt inneslutna bollar har, om ock i små mängder, under senare tid insamlats nära Kassel i Hessen. Telluriskt järn uppges vara funnet på flera andra platser, t. ex. i Thüringen (tills. med svafvelkis i kalksten) och i Liberia (Afrika; uppges rikligt förekommande, men är ej närmare undersökt). I Sverige är gediget järn anträffadt vid Katrineholm i Småland, i en trästubbe, hvari det anses ha uppkommit genom organiska ämnens reducerande inverkan på sjömalm (J. F. Bahr). B—d. C. B—s. 
<b>Tellurium,</b> <i>astron.</i>, kallas en vid undervisning använd apparat, framställande jorden (lat. <i>Tellus</i>) med månen samt deras rörelser inbördes och i förhållande till solen,, som representeras af ett ljus i apparatens midt. Genom denna anordning åskådliggöras äfven belysningsförhållandena, växlingen af dag och natt, månens faser och årstidernas växlingar. Jfr Lunarium och Planetarium. (B—d.) 
<b>Tellurkoppar,</b> Cu4 Te3, Rickardit (efter T. A. Rickard, f. 1864, utg. af "Engineering and mining journal" i New York), <i>miner.</i>, ett sällsynt tellurmineral, som tillsammans med en ovanligt stor mängd metallisk tellur (se d. o.) o. a. tellurmineral anträffats i en grufva vid Vulcan i Colorado. Mineralet, som är praktfullt purpurfärgadt, har hårdhetsgraden 3,5 och eg. v. 7,54. Det löses i varm koncentrerad svafvelsyra till en, i följd af tellurhalten, karminröd vätska. K. A. V—g. 
<b>Tellursyra,</b> Tellursyreanhydrid, Tellursyrlighet, <i>kem.</i> Se Tellur. 
<b>Tellurvismut,</b> <i>miner.</i> Se Tetradymit. 
<b>Tellurväte,</b> <i>kem.</i> Se Tellur. 
<b>Tellus.</b> 1. <i>Astron.</i>, det latinska namnet på planeten Jorden (se d. o. 1). — 2. <i>Myt.</i>, fornromersk gudinna, som urspr. betecknade såningsfältet, sedan jorden i motsats till himmelen eller jorden såsom alstrande och närande (jfr Dea Dia, Gaia och Maia) efter grekiska föreställningens inträngande i romerska religionen. Hon kallas äfven Terra Mater. Ofta tillbads hon tills. med Ceres (se d. o.), växtlighetens gudinna, och hade äfven med henne vissa fester gemensamma. Som jordens gudinna anropades T. jämte manerna. Vid en naturkatastrof år 268 f. Kr. lofvades åt T. ett tempel. 2. (J. C.) 
<b>Tellusborq,</b> förstadssamhälle i Brännkyrka församling af Stockholms stad, strax s. v. om Liljeholmens station vid Västra stambanan. 
<b>Tel maître, tel valet</b> [tä'll mǟtr tä'll valǟ], fr., sådan herre, sådan dräng. 
<b>Telmatias,</b> <i>zool.</i> Se Beckasin. 
<b>Telmessos</b> l. Telmissos (grek. <i>Τελμησσός</i> l. <i>Τελμισσός</i>), två antika städer. 1. En bland de sex i Karien af leleger bebodda städer, som konung Mausolos i Halikarnassos (nu Budrum) förenade. Senare tillhörde staden det attiska sjöförbundet. Ruiner ha af engelsmännen Paton och Myers 
page_number=426, index= - Telofas  - Telolecital  - Teloloapam  - Teloner  - Telphusa  - Tel quel  - Telsji  - Teltow  - Teltowkanalen  - Telugu  - Telur  - Telyotoki  - Tema  - Tema  - Temacin (Te'massin) 
funnits 7 km. n. om Budrum. Jfr "Journal of hellenic studies" (1894, 2 : 2). — 2. Stad i Lycien vid det nuv. Makri, där man funnit en teaterruin och klippgrafvar med tempelfrontoner. Jfr Benndorf och Niemann, "Reisen in Lykien und Karien" (1884). 1—2. J. C. 
<b>Telofas,</b> <i>bot.</i> Se Kärndelning, sp. 582. 
<b>Telolecital,</b> <i>zool.</i> Se Ägg. 
<b>Teloloapam,</b> stad i det inre af sydmexikanska staten Guerrero, distriktet Aldama. Omkr. 11,000 inv. H. W—k. 
<b>Teloner</b> (grek. <i>telo'na͡i</i>) kallades i det forna Grekland, särskildt i Aten, förpaktare af tullarna och deras tjänare, sålunda motsvarande publikaner (se Publikan) hos romarna. J. C. 
<b>Telphusa,</b> Flod- l. Sötvattenskrabban, <i>zool.</i>, är ett släkte, tillhörande kräftdjursgruppen <i>Brachyura</i> (se d. o.), hvilket till sin kroppsform liknar vår vanliga strandkrabba, men skiljer sig från det stora flertalet andra krabbor därigenom, att det lefver i sötvatten. En art förekommer i Syd-Europa, flertalet i tropikerna. Telphusa uppträdde i Europa redan under miocenperioden. L—e. 
<b>Tel quel</b> [täll kä'll], fr., se så där, medelmåttig, af ringa värde. 
<b>Telsji</b> (lit. <i>Telšci</i>), kretsstad i f. d. ryska guv. Kovno (landskapet Samogitien) i Litauen. Omkr. 9,000 inv., däraf hälften judar. Handel med spannmål och lin. (H. W—k.) 
<b>Teltow</b> [-tå], stad i preussiska reg.-omr. Potsdam, s. v. om Berlin och ö. om Potsdam, vid Grosslichterfeld-spårvägen, Teltowkanalen (sed. o.) och den lilla Teltowsjön. Efter denna stad benämnes "Teltowrofvan". H. W—k. 
<b>Teltowkanalen</b> [teltå-] sammanbinder floden Spree, strax ofvanför och s. ö. om Berlin med Havel vid Klein-Glienicke, nära Potsdam. Denna kanal begagnas af fartyg om intill 600 registerton. H. W—k. 
<b>Telugu</b> l. Telinga (troligen af sanskr. <i>Trilinga,</i> namn på det gamla Andhra-riket i Syd-Indien), hos äldre europeiska resande gentoos (af port. <i>gentios,</i> hedningar), ett af de dravidiska folken, det talrikaste bland dem; detta folks språk. T., 23,54 mill. (1911), utgör hufvudmassan af befolkningen i nordöstra delen af presidentskapet Madras samt större delen af lydriket Haidarabad (Telingana och Kalinga). Språkområdet, näst hindi's det största i Indien (omkr. 263,000 kvm.), gränsar i s. vid Palikat till tamil, går i n. i inlandet något ofvanom Godavari, där det stöter intill oriya och gond, men utmed kusten ända upp till Chicacole, och stöter i v., där språkgränsen faller hel och hållen v. om Deccans midtlinje, till marathi och kanara (kanaresiska). Bellary är den punkt i n. v., där telugu och kanara mötas, nordligare går det något v. om staden Haidarabad i Nizams rike. Telugufolket har tidigt antagit bramansk (hinduistisk) religion och kultur och är ett rätt väl civiliseradt, till största delen jordbruksidkande folk, men anses icke vara lika driftigt och bildbart som de sydlige grannarna tamilerna. T. äro mera långväxta och ljusa än tamil, i öfrigt förete de de typiska dravidiska dragen. Kristendomen har i de två sista århundradena predikats af lutherska, metodistiska och baptistiska missionärer, men icke med särdeles stor framgång. De kristne sägas utgöra omkr. 75,000. T.-språket är dravidiskt (se Dravida, sp. 836), men tillhör den andra af de två hufvudgrupper, i hvilka de dravidiska språken indelas, nämligen Andhragruppen, omfattande, utom telugu, kandh l. kui och kolami (se "Census of India 1911", vol. I). Det kännetecknas af dravida-språkens (resp. tamils) allmänna drag. Det anses för välljudande, i det alla ord sluta på vokal och börja med vokal eller enkel konsonant. Litteraturen, om ock föga bekant, är rätt omfångsrik; den går tillbaka till 1000-talet, men är starkast fr. o. m. 1300-talet. Hufvudparten af litteraturen består i öfversättningar eller efterbildningar af sanskritverk, t. ex. Mahabharata, på 1500-talet öfv. af Nannaja. En mer själfständig — delvis antibramansk — ställning intaga skalden Nemana's religiösa och moraliska aforismer, jämförliga med "sittar"-sektens tamil-dikter. På 1800-talet öfversattes bibeln eller delar däraf flera gånger till telugu. Det äldre skriftspråket (det s. k. klassiska telugu) skiljer sig rätt starkt från det moderna talspråket. Det skrifves med ett särskildt alfabet, hvilket liksom det tamiliska är härledt ur den gamla <i>brahmi</i>-skriften (<i>devanagari</i>). Litt. i allmänhet Ch. Ph. Brown, "On the language and literature of the Telugu" (1839—40). Ordböcker af A. D. Campbell, "Dictionary of the Teloogoo language" (1821), Ch. Ph. Brown, "Telugu dictionary" (I English-Telugu, II Telugu-English, 1852) samt ett arbete öfver "Blandad telugu", 1854. Bland grammatiska arbeten må nämnas W. Carey, "Grammar of the Telinga language" (1814), grammatiker af Campbell (1820), Brown (1840, 1858), Arden (1873) och Morris (1889). K. F. J. 
<b>Telur.</b> Se Halda. 
<b>Telyotoki</b> (af grek. <i>thelytokos,</i> som föder ungar af honkön), <i>zool.</i> Se Gallsteklar. 
<b>Tema,</b> plur. tema eller temata (lat. och grek. <i>thema,</i> eg. det uppställda). 1. Uppställdt ämne för att afhandlas; grundtanken i ett tal, i en predikan o. s. v.; samtalsämne. — 2. <i>Pedag.</i>, skriftlig öfversättning från modersmålet till ett främmande språk för öfnings skull. — 3. <i>Gramm.</i>, uppräknandet af vissa verbets former, de s. k. <i>tempora thematica;</i> t. ex. i svenskan infinitiv, imperfektum indikat. och supinum (jfr Konjugation, sp. 760), i latinet pres. indikat. perf. indikat., supinum och infinitiv. — 4. <i>Mus.</i>, en tontanke, tillräckligt afslutad för att ega själfständig karaktär, sålunda detsamma som melodi i populär mening (se Melodi 1), dock med afseende därpå, att den lägges till grund för utarbetning af ett större helt. Temat bör skiljas från "motivet" (se Motiv 3), som är ett mindre, osjälfständigt frö till tematisk gestaltning. Om temabehandlingen i fugerade satser se Fuga. Om hufvudtema och mottema (sångtema, sidotema) samt dessas genomföring se Sonat och jfr Variation 6. I formen "tema med variationer" (variationsverket) är temat i sig själft ett afslutadt helt, ett sångbart tonstycke. Jfr Tematiskt arbete (under Tematik). 4. A. L. (E. F—t.) 
<b>Tema.</b> 1. Oas. Se Ismael, sp. 979. — 2. Se Tama. 
<b>Temacin</b> (Temassin), oas i algeriska dep. Constantine, 13 km. s. om Touggourt, vid 
page_number=427, index= - Temacin (Te'massin)  - Teman  - Temaschek  - Te-masigh-t  - Temassin  - Tematik  - Temblor  - Tembu (Tambuker)  - Tembuland  - Temenider  - Temenos  - Temenos  - Temes  - Temesa  - Temesbanatet  - Temes-Kubin  - Temesvar  - Temesvarbanatet  - Temir-Chan-Sjura  - Temlinskij  - Temme, Jodocus Donatus Hubertus  - Temmes  - Temminck, Coenraad Jocob 
sydändan af "schotten" Chemora och nordändan af Wadi Igharghar, 79 m. ö. h. Palmlunder. H. W—k. 
<b>Teman,</b> distrikt i Edom (se d. o., sp. 1371). 
<b>Temaschek,</b> språk. Se Tamaschek. 
<b>Te-mašigh-t</b> [temāʃiṛt], språk. Se Tamaschek. 
<b>Temassin,</b> oas. Se Temacin. 
<b>Tematik</b> (se Tema), <i>mus.</i>, temauppfinning, temagestaltning. — Tematisk, som är bildad ur ett tonstyckes tema eller håller sig nära till detta. — Tematiskt arbete, de nya tonbildningar (perioder), som följdriktigt utvecklas ur ett längre tonstyckes tema under genomföringens gång, medelst t. ex. notvärdenas förstoring (augmentation, se d. o.), eller förminskning (diminution, se d. o.), genom omvändning (se d. o. 3), afvikning i annan tonart, temats sönderdelning i motiv, icke-tematiska öfvergångsdelars inarbetning i temamotiven o. s. v. Jfr Genomföring 1. Se Alfr. Richter, "Die lehre von der thematischen arbeit" (1896). E. F—t. 
<b>Temblor</b> [-blå'r], plur. <i>temblores,</i> sp., jord-bäfning. Se Chile, sp. 188. 
<b>Tembu</b> (Tambuker). Se Tembuland och Kaffrer, sp. 546. 
<b>Tembuland,</b> del af Kapkolonien, under namnet Emigrant-Tambookie-land förenad därmed 1877, beläget vid sydöstra kusten mellan Griqualand East och Pondoland i n. samt Transkaidistrikten i s., omfattar med hamnen S:t John (i Pondoland). 10,676 kvkm., med 236,086 inv. (1911), hvaraf 227,948 färgade (tembu-kaffrer l. tambuker). Det är ett välvattnadt, för jordbruk och boskapsskötsel lämpadt åker- och ängsland. Hufvudort är Umtata, vid floden med samma namn. (H. W—k.) 
<b>Temenider</b> (grek. <i>Τημενίδαι</i>), forntida konungaätt i Argos, uppkallad efter sin stamfader Temenos, en heraklid, som enligt den doriska vandringssagan vid besittningstagandet af Peloponnesos på sin lott erhöll Argolis. Den ryktbaraste härskaren af detta hus var Feidon (se d. o.). Jfr Argolis, Dorerna och Heraklider. A. M. A. 
<b>Temenos</b> (grek. <i>Τήμενος</i>). Se Temenider. 
<b>Temenos,</b> grek. (af <i>temnein,</i> afsöndra), en invigd och inhägnad plats omkring en forngrekisk helgedom. J. C. 
<b>Temes</b> [-meʃ]. 1. Biflod till Donau i södra Ungern, upprinner på Transsylvanska alperna och Banatbergen i komitatet Krassó-Szörény, flyter först i en bred, nord-sydligt löpande dalfåra mot n., sedan i en vid, mot s. öppen båge med en mängd krökningar mot v., s. v., s. och s. ö. och faller ut i Donau nedanför Pancsova. Längd omkr. 335 km., flodområdet 10,400 kvkm. T. upptar bl. a. från vänster Berzava och sänder en del af sitt vatten till Béga-kanalen, som förmedlar förbindelsen med Theiss. Efter T. var det s. k. Temes- l. Temesvár-banatet (se Banat) uppkalladt. Se ock Teregovapasset. — 2. Komitat i Ungern, på östra sidan af Theiss, ett långsträckt område mellan Maros i n. och Donau i s., Krassó-Szörény i ö. och Torontal i v. Areal 7,151 kvkm. 400,910 inv. (1910), hvaraf 40 proc. rumäner, 30 proc. tyskar, 14,5 proc. serber, 12 proc. ungrare samt dessutom slovaker m. m. Hufvudstad: Temesvár. 1—2. (H. W—k.) 
<b>Teměsa</b> (Tempsa), nu Torre del casale och Pietra la nave, grekisk stad i italienska prov. Bruttium, som i 6:e årh. f. Kr. lydde under Kroton (se d. o.), efter åtskilliga öden blef romersk koloni 194 f. Kr. och fanns kvar ännu under romerska kejsartiden. J. C. 
<b>Temesbanatet</b> [-meʃ-]. Se Banat. 
<b>Temes-Kubin</b> [-meʃ-], kommun. Se Kubin. 
<b>Temesvár</b> [te'meʃvar], hufvudstad i komitatet Temes, Ungern, vid floden Béga och Béga-kanalen samt vid järnvägslinjer till Arad, Szegedin, Versecz och Orsova. 72,555 inv. (1910), till större delen tyskar (44 proc.) och ungrare (40 proc.). Staden är säte för en rom.-katolsk och en grekisk katolsk biskop. T. drifver ej obetydlig industri och liflig handel med spannmål, mjöl, lin, hampa och trä. Det uppges ha funnits, redan då romarna eröfrade Dacien. I Österrikes krig med turkarna har staden spelat en framstående roll. Den intogs af turkarna 1552 efter ett långt, hjältemodigt försvar och kunde trots många försök ej tagas från dem förr än 1716, då Eugen af Savojen lyckades befria densamma. Därefter anlades en befästning kring staden. Från 25 april till 9 aug. 1849 belägrades den af ungerske insurgentgeneralen Vecsey, men undsattes genom Haynaus seger 9 aug. öfver Bem och Dembinski. T. upphörde att vara fästning 1892. Den glacis, som omgaf den inre staden, har förvandlats till parkanläggning. I nov. 1918, i sammanhang med österrikisk-ungerska monarkiens sammanstörtande, utropade man i T. republiken. (H. W—k.) 
<b>Temesvárbanatet</b> [te'meʃvar-]. Se Banat. 
<b>Temir-Chan-Sjura,</b> stad och fästning i ryska prov. Dagestan i Kaukasus. 33,100 inv. (1913). Se Dagestan. 
<b>Temlinskij,</b> pseudonym. Se Gringmut. 
<b>Temme,</b> Jodocus Donatus Hubertus, tysk rättslärd och novellist, f. 1798 i Westfalen, d. 1881 i Zürich, hade 1848 vunnit befordran till direktor för oberlandesgericht i Münster, då hans uppträdande som en af vänsterns ledare i preussiska nationalförsamlingen s. å. och i nationalförsamlingen i Frankfurt 1849 föranledde hans häktning och afsättning (1851), mot all lag och rätt. T. mottog 1852 en professur i kriminal- och civilprocess vid högskolan i Zürich. T. författade arbeten öfver preussiska civil- och straffrätten samt gjorde sig tillika ett namn som mästare inom ett underordnadt skönlitterärt område, näml. kriminalnovellen och kriminalromanen. Antalet af dessa hans berättelser steg till inemot 100 bd (åtskilliga äro öfv. till svenska). 
<b>Temmes,</b> socken vid Temmesjoki flod, Uleåborgs län, Finland, Uleå domsaga och härad, afskildes 1916 från Limingo församling till eget konsistoriellt pastorat af 3:e kl., som lyder under domprosteriet i Kuopio stift. Areal 121 kvkm. 1,205 inv. (1916), finsktalande. O. B—n. 
<b>Temminck,</b> Coenraad Jacob, holländsk zoolog, f. 1778 i Amsterdam, d. 1858, inlade stor förtjänst om utvecklingen af det rika naturhistoriska riksmuseet i Leiden, hvars direktör han var, och utgaf ett stort antal zoografiska arbeten rörande däggdjur och fåglar. Af hans mera omfångsrika verk må nämnas <i>Nouveau recueil de planches coloriées d'oiseaux</i> (1820-39) och 
page_number=428, index= - Temminck, Coenraad Jocob  - Temmu  - Temnaren  - Temnikov  - Temnocidaris  - Temnos  - Temodist  - Tempe  - Tempel 
<i>Monographies de mammalogie</i> (2 dlr, 1827—41). T. blef led. af sv. Vet. akad. 1831. L—e. 
<b>Temmu,</b> japansk kejsare. Se bd XII, sp. 1451. 
<b>Temnaren,</b> sjö. Se Tämnaren. 
<b>Temnikov</b> [-kåff], kretsstad i ryska guv. Tambov, vid den där segelbara Moksja. Omkr. 15,000 inv. Järngjuterier och fajansfabriker. 
<b>Temnocidaris,</b> <i>paleont.</i>, hör till den stora grupp af Cidaridsläkten (jfr Cidaridæ), som har ambulacra med enradiga porpar. Den är allmän i de yngre kritlagren. L—e. 
<b>Temnos</b> (grek. <i>Τήμνος</i>), stad i pergameniska riket (invid det nuv. Güridje) vid utloppet af Hermos (Gedis tschai, se Gedis). Staden förstördes genom den stora jordbäfningen 16 e. Kr., men återuppbyggdes af Tiberius. J. C. 
<b>Temodist</b> (af grek. <i>thema</i>, tema, och <i>ode,</i> sång), <i>mus.</i> Se Pianospelapparater. 
<b>Tempe</b> (grek. <i>Τέμπη,</i> "inskärning", af <i>temnein,</i> skära), det forngrekiska namnet på en i norra Tessalien belägen, ungefär 6 km. lång dalgång eller klyfta mellan bergen Olympos i n. v. och Ossa i s. ö. Dalen genomströmmas i nordöstlig riktning af floden Peneios. Olympos' bergväggar stupa nästan öfverallt tvärbrant mot floden, hvaremot Ossa lämnar plats för en smal strandremsa, hvilken på sina ställen vidgar sig till en liten, af ymniga källor vattnad och yppigt bördig strandslätt. Där går den enda genom dalen ledande gångstigen, på sina ställen uthuggen i klippan. Vid nordöstra ändan vidgar sig floddalen och öfvergår småningom i en af flodens uppslamningar bildad, lågländ kustslätt, genom hvilken floden söker sig väg till hafvet. Tempedalen har af ålder haft rykte för ovanlig naturskönhet. De höga, af många klyftor genomskurna klippväggarna af rödaktig bergart, delvis klädda af yppigaste grönska, den i djupet under ett hvalf af skuggrika plataner slingrande floden (se fig.) och det vid dalens nedre ända framblickande hafvet åstadkomma tillsammans en effekt, i hvilken det storartadt vilda och det behagfulla äro på underbart sätt förbundna. Såsom utgörande en hufvudväg mellan Nord-Grekland och Macedonien har T. alltid haft stor militärisk betydelse, hvarför äfven åtskilliga fästningsverk under skilda tider anlagts till dess skydd. Under den bysantinska tiden fick dalen namnet Lykostomo ("varggap"). På turkiska heter den Bogaz ("trångpass"). A. M. A. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Parti af Tempedalen.</tr></table> 
<b>Tempel</b> (lat. <i>templum,</i> eg. ett afskildt, afdeladt område, särskildt det åt en gudomlighet helgade området med därå uppförda byggnader), i allmänhet en åt religionsutöfning, gudstjänst, invigd byggnad; helgedom, kyrka, gudshus; slutligen ett litet, i antik tempelstil byggdt prydnadshus i en park. — Templet uppfattades af de antika folken i hufvudsak som gudomlighetens ideala boning och förvaringsrummet för dess jordiska tillhörigheter, vanligen äfven för dess bild. Däremot var det endast undantagsvis ett samlingsrum för de troende (såsom fallet är med den kristna kyrkan) till firande af en regelbunden gudstjänst. I stort sedt, är templet en monumental eller en förfinad efterbildning af den mänskliga bostaden. Det innebär därför den uppgift, på hvilken byggnadskonsten under äldre tider företrädesvis öfvade sina krafter samt utbildade sina stilistiska egendomligheter, och häri ligger också dess konsthistoriska betydelse. 
Om de indiska tempelbyggnaderna se Byggnadskonsten, sp. 711 och pl. II, art. Elephanta och Ellora med fig. samt fig. i art. Jaina. Delvis påverkade af de indiska äro de östasiatiska templen (se Byggnadskonsten, sp. 712 och fig. å pl. III, fig. 4 å pl. I till art. Japan samt fig. 13 o. 14 å pl. till art. Kina). Dit kan ock räknas kultbyggnadsarterna moské och pagod (se dessa ord med fig.). 
Det fornegyptiska templet framträder under flera olika former, som dock alla kunna hänföras till samma hufvudtyp. Den väsentligaste delen är "det allraheligaste", tempelcellan, <i>sanctuarium, adyton, naos,</i> ett litet, fyrkantigt, lågt och skumt rum, gudens boning, till hvilken endast prästerna och faraonerna egde tillträde. Till cellan kunde å ömse sidor, men ofta äfven å baksidan, sluta sig andra rum till förvaring af offren och de vid offerceremonierna använda redskapen. Framför denna del af byggnaden uppfördes en eller två försalar i rikare anläggning och af mer eller mindre väldiga proportioner, med ett af kolonner buret tak. Dessa tre- eller flerskeppiga salar, hypostyler (grek. <i>hypostylon,</i> täckt pelargång), som tjänade till samlingsrum för prästerna och de invigde, utgöra med sina majestätiska kolonner (se t. ex. Lotuskapitälet) den egyptiska arkitekturens praktstycken. Naos och hypostylen (cellan och försalen) bilda tillsammans den egentliga helgedomen. Men framför denna utbreder sig ofta en för den stora mängden tillgänglig öppen gård, förgården, peristylen, omgifven af höga murar, och innanför dessa öppna kolonnader. Å förgårdens sida öppnar sig den höga och smala ingångsporten mellan de två fasadtornen, pylonerna (se Pylon med fig.). En mur inhägnade hela tempelområdet, och en sfinxallé ledde stundom fram till hufvudingången, framför hvilken obelisker och bildstoder reste sig. En mera detaljerad redogörelse lämnas i art. Edfu. — Typiska prof på rikare egyptiska tempelbyggnader erbjuda det stora templet vid Karnak (plan af templet meddelas i art. Byggnadskonsten, sp. 706, afbildning af dess ruiner å pl. I till art. Egypten) samt helgedomarna vid Luksor (se fig. 6 å pl. II till art. Egypten), Medinet Habu, Dendera (se dessa ord med fig.) och på File (se d. o. med fig. och pl. I till art. 
page_number=429, index= - Tempel 
Byggnadskonsten). De olika tempeldelarna tilltaga i höjd från cellan till pylonerna, och hvarje afdelning tyckes liksom vara inskjuten ett stycke in i den närmast framför liggande (anordningen har ock, ganska träffande, blifvit liknad vid "dosa i dosa"). Äfven efter tempel af enklare typ — man skulle kunna kalla dem kapell — finnas i Egypten lämningar på ett fåtal platser. De bestå endast af en rektangulär cella, omgifven af en pelargång. Byggnaden har små mått och står på en relativt hög sockel; på ena kortsidan leder en trappa upp till golfplanet. Genom franska uppmätningar känner man bäst till två dylika tempel, som funnos på ön Elefantine (se d. o. med fig.) i sydligaste Egypten, men 1822 förstördes och användes som byggnadsmaterial af turkiska myndigheterna i Assuan. Prydnaden i det inre af det egyptiska templet, såväl som å det yttre, utgöres af målningar eller målade reliefer, som öfverdraga väggarnas och kolonnernas släta ytor. Karakteristiskt för de egyptiska templen är, jämte frånvaron af synligt yttertak, den krönande kranslist af en rundstaf under en hög kälning med platt, som upptill afslutar väggarna. Samma hufvudanordning som den nu skildrade visa äfven de stora h. o. h. eller delvis i berget uthuggna grott- eller klipptemplen (se d. o.) i Öfre Egypten (se fig. 5 å pl. II till art. Egypten), och i Nubien. — Hos de forntida västasiatiska kulturfolken intar tempelbyggnaden i det hela en mindre betydande ställning än palatset och konungaborgen. Templet utgöres i själfva verket ofta af ett tabernakel, en mer eller mindre ansenlig, tältlik hydda (jfr fig. 1 i art. Fenicien), af en baldakin (<i>ædicula</i>), t. o. m. af en nisch, på ett eller annat sätt uppställd eller anordnad inom det helgade området. Hos kaldéer och assyrer hade denna helgedom, liksom teokallin hos aztekerna i Mexico (se pl. IV till art. Byggnadskonsten) och inkafolkets soltempel (se fig. 5 i art. Peru), sin plats på toppen af en konstgjord höjd, en i flera afsatser stigande trapp-pyramid eller tornbyggnad (Babels torn, se plan af tempeltornet i Babylon i art. Byggnadskonsten, sp. 709; jfr fig. å sp. 583 i art. Babylonien), sannolikt ett minne från den tid, då gudstjänsten firades på verkliga bergshöjder. På reliefer förekomma dock äfven afbildningar af tempel med en af kolonner buren förhall med eller utan stigande gafveltak. — Det gamla salomoniska templet (se Jerusalem, sp. 1337—68 och pl. I), judafolkets nationalhelgedom, torde ha varit anordnadt efter egyptisk grundplan, medan däremot detaljerna synas ha visat västasiatiska former. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1—3. Planer af grekiska tempel:fig. 1 tempel med anter, fig. 2 prostylos,fig. 3 amfiprostylos.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Plan af tempelformen peripteros.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Plan af pseudo-peripteros.</tr></table> I Grekland nådde det antika templet (grek. <i>neos, naos</i>) sin härligaste fulländning, sin ädlaste och mest harmoniska skönhet. I sin enklaste form utgöres det här af en aflångt fyrkantig byggnad (<i>naos, cella</i>) med framom den ena gafveln (stundom äfven framom den bakre) förlängda sidoväggar, <i>anter</i> (se Ant). Härigenom uppstår framför cellan en öppen förhall (<i>pronaos</i>), hvars tak bäres af de båda framskjutande anterna och två mellan dem inställda kolonner. Detta är den form, som kallas <i>templum in antis,</i> tempel med anter (fig. 1). Byggnaden reser sig från en underbyggnad (<i>podium, krepidoma,</i> se d. o.), hvilken uppstiger i tre trappstegslika afsatser, med en på framsidan mellan afsatserna inlagd verklig trappa. Byggnadens yttertak är sadelformigt med taknocken i templets längdriktning. Kortsidorna krönas af låga tresidiga gafvelrösten. Cellans innertak är vanligen ett horisontalt bjälktak. Var det inre rummet (cellan) delvis öppet i taket, kallades templet <i>hypaithros</i> (se Hypetraltempel). I st. f. anter är det stundom endast kolonner, som uppbära förhallens tak och gafvelröste. Denna tempelform kallas <i>prostylos</i> (fig. 2). Upprepas samma anordning å baksidan, uppkommer en <i>amfiprostylos</i> (fig. 3). I de större, praktfullare templen (Olympia, Parthenontemplet, Pæstum, Selinus) är grundplanen rikare. Jämte förhallen och den egentliga cellan förekommer här en bakre hall, <i>posticum</i> (jfr Naos), samt mellan denna och cellan stundom en andra och mindre cella, <i>opisthodomos.</i> Cellan, under äldre tid lång och smal, är stundom genom inställda kolonner delad i ett bredare midtskepp mellan två smalare sidoskepp. Det hela omges af en öppen kolonnad. Härigenom uppkommer den tempelform, som kallas <i>peripteros</i> (fig. 4). Äro kolonnerna ersatta med halfkolonner, uppstår en <i>pseudo-peripteros</i> (fig. 5). Omges byggnaden af två kolonnräckor, uppstår en <i>dipteros.</i> Utgöres här den inre kolonnräckan endast af halfkolonner, kallas templet en <i>pseudo-dipteros.</i> Proportionen mellan antalet kolonner på kort- och långsidan utgör det dubbla antalet + 1. Om således kortsidan (fasaden) visar 8 kolonner, har långsidan 2 × 8 + 1, d. v. s. 17, o. s. v. Efter antalet kolonner å fasaden talar man om en <i>tetra-, hexa-, okto-, deka-stylos</i> (d. v. s. med 4, 6, 8, 10 kolonner). Fig. 6 visar fasaden af Theseustemplet i Aten, en peripteros hexastylos af den 
page_number=430, index= - Tempel 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Theseustemplets i Aten fasad.</tr></table> doriska ordningen. — Vid genomförandet af denna byggnadsplan nyttjades under den grekiska konstens blomstringstid den doriska eller den joniska ordningen, senare äfven den korintiska (se Pelarordning). Som material förekommo under den äldre tiden enklare stenarter, som genom målning eller däremot svarande behandling erhöllo en prydligare karaktär, i senare tid däremot den hvita eller hvitgult skimrande marmorn med förgyllningar och sparsam färgbeläggning. Inne i cellan stod gudens bild (i trä, i marmor eller i guld och elfenben; se Kryselefantin). En mängd bildverk prydde de olika delarna af det yttre: figurrika grupper voro insatta i gafvelfälten (<i>tympana</i>), reliefer anbragtes å frisens metoper, kring cellamuren samt å väggarna i pronaos, och från gafvelspetsen liksom från gafvelfötterna höjde sig sirliga palmetter eller vaser (s. k. akroterier). Framför hufvudingången hade altaret sin plats i det fria. Hela tempelområdet kringgärdades af en mur och var, t. ex. i Olympia och på Atens Akropolis, upptaget af en mängd underordnade byggnader, af altaren, statyer och byster. Om den vanliga indelningen af de grekiska templen med afseende på deras bestämmelse se Agonaltempel. Afbildningar af grekiska tempel kunna ses å pl. till art. Akropolis och pl. V till art. Byggnadskonsten samt i art. Olympia, Pæstum, Parthenon, Pergamon och Segesta. 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Plan af romerskt rundtempel.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 8. Plan af fornitaliskt tempel.</tr></table> <table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 9. Plan af Pantheon i Rom. (Jfr fig.1—3 i art. Pantheon)</tr></table> <table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 10. Plan af ett senromerskttempel (Maison carrée i Nîmes).</tr></table> För det romerska templet (lat. <i>ædes, templum</i>) användes dels de redan nämnda grekiska formerna, till hvilka äfven kom det af en kolonnad (vanligen af korintisk ordning) omgifna rundtemplet (fig. 7 visar grundplanen af Vestatemplet i Tivoli), en sengrekisk anordning, dels den urgamla italiska eller etruskiska anordningen (fig. 8). Helgedomen höjer sig äfven här från en hög, murad underbyggnad, men denna är tillgänglig endast från framsidan, ej såsom den grekiska från alla fyra sidorna. Grundplanen närmar sig mera kvadraten: bredden förhåller sig till djupet som 5 till 6. Den bakre hälften af denna yta upptages af det s. k. <i>posticum</i> med en eller tre i bredd liggande celler (t. ex. Juppiterstemplet på Capitolium med sidocellor för Juno och Minerva). Den främre delen utgöres af en öppen, rymlig förhall, <i>prostasis,</i> af 2 till 3 kolonners djup. Stundom fortsättes förhallen som en öppen kolonnad på ömse sidor om cellan, men ej bakom densamma. Till följd af den proportionsvis större bredden måste äfven taket göras högre och tyngre än i det grekiska templet. Dessa former kombinerades på flera sätt med de grekiska. Så visar Pantheon i Rom en rund, sluten cella af väldiga dimensioner, med en framför densamma lagd djup förhall af 8 kolonners bredd och 3 kolonners djup, delad i 3 skepp, af hvilka det mellersta leder fram till hufvudingången och de andra sluta i fordom statyprydda nischer (fig. 9). Formapparaten är f. ö. i det hela densamma som inom den grekiska konsten, ehuru med de förändringar, som voro en följd af den fortgående stilutvecklingen (se Pelarordning). Under den senromerska kejsartiden framträda afvikande former, t. ex. i Palmyra, men äfven i själfva Rom (Venus' och Romas dubbeltempel, eg. två, med baksidorna sammanbyggda tempel). Fig. 10 visar grundplanen och fig. 11 fasaden till ett romerskt tempel, det s. k. Maison carrée, i Nîmes (se d. o. med fig.). Öfver hufvud spelade under denna tid tempelbyggnaden ej längre den ledande rollen; denna öfvertogs i stället af palatset, basilikan, teatern och andra byggnader för offentliga ändamål. Exteriörer af romerska tempel finnas återgifna i fig. 11—14 och 26 å pl. till art. Rom samt i art. Pantheon 1 och Petra. — Den kristna kyrkan leder ursprungligen sitt upphof från 
page_number=431, index= - Tempel  - Tempel  - Tempel, Abraham van den  - Tempel, Ernst Wilhelm Leberecht  - Tempelbröder  - Tempelcreutz  - Tempelherrar  - Tempelherreorden 
andra byggnadsformer, och det var först under renässansen, som det antika tempelmotivet åter började framträda i den kyrkliga och jämväl i den profana konsten. En särdeles vacker modern efterbildning af detsamma är Madeleinekyrkan i Paris (se fig. 19 å pl. IV till art. Paris). Upk.* <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 11. Fasaden af Maison carrée i Nîmes.</tr></table> 
<b>Tempel,</b> <i>text.</i> Se Spännare 2. 
<b>Tempel,</b> Abraham van den, holländsk målare, f. 1622 i Leeuwarden, d. 1672 i Amsterdam, var lärjunge af sin fader, Lambert Jacobze, samt af Joris van Schooten i Leiden, där han 1648 blef mästare och till 1660 tidtals var målargillets dekan. Sistnämnda år flyttade han till Amsterdam, där han som porträttmålare täflade med van der Helst i lugn och förnäm uppfattning, god modellering och omsorgsfullt utförande af stoffet. Alla hans figurer ha samma blick, och därpå igenkännas ock hans arbeten lätt. Hans bästa bilder tillhöra tiden efter 1660. Till dem höra karakteristiska porträtt och porträttgrupper i Leiden (ett "regentstycke" från dess barnhus), i Kassel, i Rotterdam och Haag, i Hamburg och Berlin. C. R. N.* 
<b>Tempel,</b> Ernst Wilhelm Leberecht, tysk-italiensk astronom, f. 4 dec. 1821 i Nieder-Kunersdorf vid Löbau, Ober-Lausitz, d. 16 mars 1889 i Florens, var på 1860-talet som litograf bosatt i Marseille, där han 1861—63 äfven innehade anställning som assistent på observatoriet. Vid krigsutbrottet 1870 utvisades han från Frankrike i egenskap af tysk och begaf sig till Italien, blef 1871 assistent vid Brera-observatoriet i Milano och 1875 adjunktastronom vid observatoriet i Arcetri vid Florens. Han var en flitig och framgångsrik observatör. Redan på 1850-talet upptäckte han som amatörastronom en ny komet och den bekanta Meropenebulosan i Plejaderna. Under sina observatorieanställningar fortsatte han dessa forskningar, och 1856—77 upptäckte han sammanlagdt 20 kometer, 6 småplaneter och ett stort antal nya nebulosor. B—d. 
<b>Tempelbröder.</b> Se Tempelherreorden. 
<b>Tempelcreutz</b> [-kröjts]. Se Reuterholm, sp. 39. 
<b>Tempelherrar.</b> Se Tempelherreorden. 
<b>Tempelherreorden,</b> Tempelbröder, Tempelherrar, Tempelriddare (lat. <i>templarii, milites templi;</i> eng. <i>knight templars;</i> fr. <i>les templiers</i>), en bland de ryktbaraste andliga riddarordnarna under korstågen. Orden stiftades 1118 af två vapenbröder till Gottfrid af Bouillon, den burgundiske riddaren Hugo af Payens, ordens förste stormästare (d. omkr. 1136), och den nordfranske Gottfrid af S:t Omer, hvilka då jämte 6 andra riddare inför patriarken af Jerusalem i den "ljufva Guds moders" namn aflade de vanliga munklöftena (om kyskhet, lydnad och fattigdom) enligt S:t Benedikts regel, men dessutom lofvade beskydda pilgrimer på deras färder till de heliga orterna, hvilket gaf upphof till ordens krigiska verksamhet. Till en början underhöllos ordensbröderna med allmosor, af bl. a. Johannitorden, men redan 1118 upplät konung Balduin af Jerusalem åt dem en del af sitt palats, hvilket ansågs vara uppbyggdt på samma plats som Jerusalems gamla tempel och därför kallades Salomos tempel. Efter detta sitt "residens" erhöll orden sitt namn — medlemmarna kallade sig "Kristi och det Salomoniska templets fattiga kämpar" (<i>pauperes commilitones Christi templique Salomonici</i>) —, och med anledning häraf benämndes de ordenshus, som den senare på andra ställen uppförde, tempel. Som ordens syfte i hög grad motsvarade den då rådande krigisk-religiösa andan, ej blott tillväxte den raskt i antal, utan fick snart äfven storartade donationer, både i konungariket Jerusalem och i Västerlandet, och blef sålunda en af denna tids mäktigaste och rikaste korporationer. Bernhard af Clairvaux var dess ifriga gynnare, skref en glödande panegyrik, "De laude novæ militiæ", öfver orden och utverkade, att den på kyrkomötet i Troyes 1128 erhöll påflig stadfästelse och sin första regel, som han själf uppsatt eller åtminstone inspirerat. Denna, som gick förlorad under krigen, är ej känd i sin ursprungliga form, utan i en senare redaktion, som måste vara yngre än 1172. Under tidernas lopp fastställdes af orden själf åtskilliga stadgar utöfver regeln, de s. k. <i>statuten,</i> hvilka hemlighöllos för utom orden stående. Man har äfven antagit tillvaron af <i>hemliga</i> statut i den mening, att de skulle ha varit kända af endast en del ordensmedlemmar, de "invigde", men sådana ha aldrig anträffats. 1172 erhöll orden af påfven Alexander III en del utvidgade privilegier, bl. a. rätt att ha egna präster samt att behöfva bero endast af påfven, d. v. s. vara oberoende af biskoparna. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Tempelherreordens sigill.</tr></table> Upptagandet i orden skedde under vissa högtidliga, hemliga ceremonier. Urspr. föregicks receptionen af ett noviciat, men detta åsidosattes snart, liksom föreskriften, att minderåriga ej finge intagas. Äfven gifta män kunde upptagas i orden, men då på villkor att dit testamentera hälften af sin egendom. Medlemmarna voro: 1) <i>riddare</i> (lat. <i>fratres milites</i>), de egentlige tempelherrarna, af adlig börd och vanligen yngre söner i feodala familjer; 2) <i>präster</i> (<i>fratres capellani,</i> efter 1172); genom inträde i orden förlorade de rätt till befordran inom 
page_number=432, index= - Tempelherreorden 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Tempelriddares dräkt.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Prästerlig tempelbroders dräkt.</tr></table> kyrkan, men det bekväma lif och den frihet från biskoplig kontroll, som orden i stället erbjöd, synas ha utöfvat stark dragningskraft; 3) <i>servienter</i> (<i>fratres servientes armigeri</i>), ofrälse lekmän; af dessa användes en del till krigstjänst, s. k. <i>väpnare,</i> hvilka i orden intogo en hedrad ställning; de öfrige voro handtverkare, jordbruksarbetare, betjänter o. d. (<i>fratres servientes famuli</i>). Utom riddarna och väpnarna voro de s. k. <i>turkopolerna</i> äfven krigare, men deras ställning i orden är ej rätt känd. Riddarnas och prästernas ordensdräkt var hvit, servienternas brun eller svart, men alla utmärktes genom ett rödt åttauddigt kors på dräkten. En mängd personer ur olika samhällsklasser, äfven kvinnor, trädde dessutom till orden i lösare förbindelse, af aktning eller för att få åtnjuta dess privilegier och mäktiga skydd. Då dessa, s. k. <i>affilierade, donater</i> l. <i>oblater,</i> stundom voro förmöget folk och i regel testamenterade sin egendom till orden, bidrogo de i väsentlig mån till dennas rikedom. I spetsen för orden stod en <i>stormästare</i> med furstlig rang, hvilken för lifstid valdes enligt en mycket invecklad valprocedur genom ett utskott. Hans makt var inskränkt genom det s. k. <i>konventet,</i> bestående af de högre ämbetsmännen (seneskalk, marskalk, skattmästare, närvarande storpreceptorer m. fl.) samt ett visst antal riddare och jämväl några servienter. Stormästaren och konventet, som utgjorde den egentliga regeringen, residerade till en början i Jerusalem, efter dess fall 1244 i det s. k. Pilgrimsslottet i närheten af S:t Jean d'Acre och, sedan äfven dessa orter 1291 gått förlorade, på Cypern. Viktigare angelägenheter afgjordes på s. k. <i>generalkapitel,</i> ett slags riksdag för hela orden. För den lokala förvaltningen voro de länder, i hvilka orden hade besittningar, indelade i <i>provinser,</i> hvar och en under sin <i>storpreceptor,</i> nämligen 5 österländska (Jerusalem, Tripolis, Antiokia, Grekland och Cypern) samt omkr. 12 västerländska, hvilkas sammansättning var något olika vid olika tidpunkter (Italien 2 eller 3, Pyreneiska halfön 2, Tyskland med de slaviska länderna och Ungern 3, Brittiska öarna 1, det nuv. Frankrike 4 eller 5). I de tre skandinaviska rikena hade orden inga besittningar. Provinserna voro stundom indelade i större underafdelningar, alltid i <i>kommenderier</i> l. <i>balleier</i> (fr. <i>baillages</i>), hvart och ett omfattande en mängd ordenshus (<i>tempel</i>) med tillhörande länderier samt många kyrkor, kapell, tionderättigheter, bondgårdar, kvarnar, skogar, fisken m. m. Styresmännen såväl för de större underafdelningarna som för kommenderierna och de större ordenshusen kallades <i>preceptorer;</i> deras liksom storpreceptorernas makt var inskränkt genom lokala kapitel. Antalet ordenshus skall under ordens blomstringstid under förra hälften af 1200-talet ha varit 9,000. Uppgifterna om antalet af ordens krigiska medlemmar vid denna tid växla mellan 15,000 och 30,000. Den förnämsta provinsen i Västerlandet var Francien, omfattande Isle-de-France, Champagne, Flandern, Burgund. Tillsammans med prov. Normandie bestod den af 85 kommenderier, med 283 hus, och alla Frankrikes större städer synas ha haft befästa tempelhus. Franciens storpreceptor utöfvade, då stormästaren vanligen vistades i Orienten, uppsikten öfver alla de västerländska besittningarna, under namn af <i>visitator.</i> — Tempelherrarna egnade sig ej blott åt kampen mot de otrogne, utan ock åt storartad affärsverksamhet. De ombestyrde med god vinst på egna skepp pilgrimernas transport till Palestina, drefvo i sammanhang därmed lönande grosshandel med orientaliska varor och voro sin tids största bankirer. De sålde till pilgrimerna resekreditiv, bestående i anvisningar på underhåll i ordenshusen på vägen. De förmedlade internationella penningtransaktioner och tjänstgjorde som kassaförvaltare åt konungarna i Frankrike och England, hvilka hos dem deponerade en del af sina statsinkomster och bestridde statsutgifter genom invisningar på orden. Denna penninghandel, hvars natur allmänheten ej förstod, väckte öfverdrifna föreställningar om ordens rikedom på reda penningar, och då de summor, som upptäcktes vid ordens fall, voro jämförelsevis obetydliga, uppkom talet, att antingen Filip IV eller påfven stulit "tempelskatten" eller att den blifvit gömd. Det verkliga förhållandet synes ha varit, att vinsten dels användes på krigen mot de otrogne — utom sina egna krigarskaror underhöll orden betydliga legotrupper —, dels nedlades i jordköp samt att de summor, som lågo i affärsrörelsen, till stor del gingo förlorade, då denna brådstörtadt upphörde med ordens fall. Ordens yttre historia sammanfaller väsentligen med korstågens. Bland stormästarna märkas Everard de Barris under andra korståget, Odo de S:t Amand, som 1179 tillfångatogs under striderna mot Saladin, och Guillaumo de Sonnac, som 1250 deltog i Ludvig den heliges korståg till Egypten. 
Med ökandet af ordens makt försvagades dess asketiska karaktär, hvaremot den ridderliga trädde i förgrunden. I de ståtliga, praktfullt inredda tempelhusen utvecklade sig tidens mest lysande riddarlif, rådde höfvisk och förfinad ton och hägnades trubadurpoesien, men med lyxen torde äfven åtskilligt sedefördärf ha insmugit sig. Detta i förening med ordens maktlystnad och starka förvärfsbegär började småningom sätta den 
page_number=433, index= - Tempelherreorden 
i dåligt rykte, helst hemlighetsmakeriet var egnadt att väcka misstankar. I biskoparna och johanniterna hade den också mäktiga afundsmän; men mest fördärfligt för orden var dock, att korstågsentusiasmen, hvilken den hade att tacka för sin uppkomst och storhet, började aftaga under 1200-talet och att de andliga riddarordnarna öfver hufvud i sin egenskap af mäktiga internationella politiska korporationer stodo i vägen för de vid denna tid kraftigt framträdande nationalitetssträfvandena. Att johanniterna och Tyska orden undgingo att krossas i denna konflikt berodde på, att de konsoliderat sig på egna statsområden, hvaremot tempelherrarna bildade en stat i staten inom de sig utvecklande nationella rikena. Också var det från det lifskraftigaste af dessa, Frankrike, som deras undergång bereddes. Genom att taga parti för påfven Bonifatius VIII under hans strid med Filip IV den sköne i Frankrike hade tempelherrarna mot sig retat denne samvetslöse målsman för den moderna nationalitets- och statsidén. Då sedermera en fransk biskop blifvit påfve, Klemens V, 1305, och haft oförsiktigheten att stanna kvar inom eller i närheten af Filips maktområde, började denne bearbeta honom mot tempelherrarna. 1306 kallade Klemens till sig tempelherrarnas och johanniternas ordensstormästare för att rådgöra om ett nytt korståg och en förening af de båda ordnarna, och då Tempelherreordens stormästare Jacques de Molay (se d. o.) efterkom kallelsen, lockades han af Filip till Paris och fängslades jämte alla tempelherrar inom Filips besittningar natten till 13 okt. 1307, hvarefter ordens gods därstädes togos i beslag af konungen. Nu lät Filip mot orden framställa en mängd anklagelser, af hvilka de förnämsta voro, att vid receptionerna Kristus förnekades, korset skymfades, oanständiga ceremonier förekommo och utöfningen af onaturliga laster tilläts, ja anbefalldes, samt att inom orden afgudabilder (jfr Baffomet) tillbådos. Filips biktfader, inkvisitorn i Francien, Imbert, lät tortera de fångne. Somliga pinades till döds, utan att bekänna; men åtskilliga erkännanden framtvungos dock, och äfven Molay uppgafs ha inför Paris' universitet och Imbert aflagt ett slags bekännelse. Påfven inskred nu (27 okt. 1307) till ordens förmån, förbjöd Imbert och de andre franske prelaterna att anställa vidare undersökningar samt fordrade fångarnas och godsens utlämnande till sig, men 22 nov. s. å. fann sig påfven föranlåten att anbefalla tempelherrarnas fängslande inom hela kristenheten. Juni 1308 förhördes i Poitiers 72 genom mutor och tortyr bearbetade ordensmedlemmar i påfvens närvaro af några af Filip beroende kardinaler och skola där ha förmåtts till åtskilliga bekännelser, och ett liknande resultat skall ett förhör med Molay och andra af ordens stordignitärer inför 3 kardinaler i Chinon (aug. s. å.) ha gett. Härefter tog Klemens afgjordt parti mot orden, förmodligen emedan han misströstade om att kunna rädda den, men han hoppades, att dess gods skulle kunna bevaras för kyrkliga ändamål, då han själf öfvertog ledningen af förföljelsen. Inför en påflig kommission i Paris förnekade Molay hösten 1309 riktigheten af de honom tillskrifna bekännelserna, men  öfvertalades af en bland Filips ministrar att ej inför  kommissionen vidare uppträda till ordens försvar, utan hänskjuta  sin sak till påfven. Andra ordensbröder inläto sig däremot på ett formligt försvar eller återkallade de bekännelser, som förut genom tortyr aftvungits dem. Då lät Filips kreatur, ärkebiskopen af Sens, i kraft af den återgifna inkvisitionsrätten en provinsialsynod förklara dessa för "återfallna kättare", hvarefter 58 trots den påfliga kommissionens invändningar 12 och 19 maj 1310 offentligen brändes. Detta skräckmedel gjorde slut på försvaret inför kommissionen, och denna erhöll nu äfven åtskilliga nya bekännelser, hvarefter den upplöstes 26 maj 1311. Vid förhören i de öfriga rikena, där Filips bödelsknektar och inkvisitorer ej kunde ingripa, kom däremot intet mot orden graverande i dagen. Också ansåg det kyrkomöte, som påfven hösten 1311 lät sammanträda i Vienne, att orden ej kunde dömas, utan borde få ytterligare försvara sig, men då förmåddes Klemens af Filip att 22 mars 1312 på administrativ väg upphäfva orden, hvilket beslut endast meddelades mötet. Domen öfver de särskilde ordensmedlemmarna öfverlämnades åt respektive provinsialsynoder; öfver Molay och några andra förnämare förbehöll sig dock Klemens att själf döma, men Filip förmådde honom att öfverlämna domen åt tre med Filip nära förbundna kardinaler samt ärkebiskopen af Sens. Och då Molay och storpreceptorn af Normandie 14 mars 1314 inför dessa domare i Paris offentligt förklarade alla mot orden framställda anklagelser och vittnesmål för falska, lät Filip s. d. på eget bevåg bränna dem på Seine-holmen som "återfallna kättare". Båda gingo döden modigt till mötes, men berättelsen, att Molay stämt Filip och Klemens att inom viss tid möta inför Guds domstol, tillhör antagligen folkfantasiens område. De öfverlefvande ordensmedlemmarna behandlades olika i olika länder; vanligen insattes de i kloster. Ordens egendom hade påfven öfverflyttat på johanniterna, men af den lösa egendomen blef åtskilligt förskingradt eller konfiskeradt af konungarna i olika länder. Den fasta egendomen lyckades dock johanniterna i allmänhet få öfvertaga, i Frankrike likväl först 1317 efter Filips död. Äfven ordensarkivet på Cypern synes ha kommit till dem, att döma af de rester däraf, som återfunnits i deras arkiv från Malta. På Pyreneiska halfön, där orden för sitt deltagande i striden mot morerna var i hög grad populär och rättegången inför provinsialsynoderna ledt till dess frikännande, upprättades nya andliga riddarordnar: i Aragonien <i>Maria de Montesa</i> och i Portugal <i>Kristiorden,</i> hvilka fingo öfvertaga dess gods och kunna anses som en fortsättning af orden. I Kastilien öfvertogos godsen af de andliga riddarordnarna <i>San Jago di Compostella</i> och <i>Calatrava.</i> 
Ordens förnämsta historiska betydelse ligger i dess insats för hejdandet af islams utbredning i Orienten och i Spanien. Genom dess undergång underlättades turkarnas eröfringståg västerut och stärktes auktoritativt folktron på trolldom samt metoden att vid häxeriprocesser afpressa bekännelser genom tortyr. Tempelherreordens statutbok är i tryck utgifven bäst af H. de Curzon ("La règle du Temple", 1886), och en betydlig del af de vidlyftiga rättegångshandlingarna är äfven offentliggjord (af Moldenhawer, Michelet, Schottmüller och Prutz). Åsikten, att orden gjort sig 
page_number=434, index= - Tempelherreorden  - Tempelhof  - Tempelhoff, Georg Friedrich von  - Tempelinvigningsfesten  - Tempelman, Olof Samuel  - Tempelriddare  - Tempelska kometen  - Tempelsällskapet 
skyldig till kätteri, har försvarats af Michelet ("Procès des templiers", 2 bd, 1841—51), J. Loiseleur ("La doctrine secrète des templiers", 1872), Prutz ("Geheimlehre und geheimstatuten des Templerordens", 1879, och "Entwicklung und untergang des Tempelherrenordens", 1888), och för dess oskuld ha uppträdt bl. a. Schottmüller ("Der untergang des Templerordens", 2 bd, 1887), Lea ("A history of the inquisition of the middle ages", bd 3, 1888), J. Gmelin ("Schuld oder unschuld des Templerordens", 2 bd, 1893), och H. Finke ("Papsttum und untergang des Templerordens", 2 bd, 1907). Jfr ock W. F. Wilcke, "Geschichte des Ordens der tempelherren" (3 bd, 1826—35; 2:a uppl., 2 bd, 1860), C. G. Addison, "The knights templars" (3:e uppl. 1854), M. Lavocat, "Procès des frères et de l'ordre du Temple" (1888), L. Delisle, "Mémoire sur les opérations financières des templiers" (i "Mémoires de l'Institut national de France", d. 32, 1889), I. Döllinger, "Akademische vorträge", bd 3 (1891), och G. Schnürer, "Die ursprüngliche Templerregel" (1903). 
På 1700-talet gjordes försök att återupplifva Tempelherreorden, i det frimureriet påstods härleda sig därifrån och 1754 åtskilliga medlemmar afsöndrade sig ur den jesuitiska frimurarlogen i Clermont under namn af Tempelherreorden. Detta sällskap upplöstes under revolutionen, återställdes under direktoriet, firade 1808 offentligt Molays dödsdag och uppförde 1833 ett nytt tempelhus i Paris. Någon betydelse erhöll sällskapet aldrig, och det upphörde omkr. 1837. Åtskilliga andra sällskap ha från tempelherrarna lånat sina namn, t. ex. Godtemplarorden, utan att med dem stå i något slags sammanhang.    S. B. (V. S—g.) 
<b>Tempelhof</b> [-håf], by i preussiska reg.-omr. Potsdam, 2 km. s. om Berlin, med flera järnvägar samt spårväg förbunden med Berlin. 20,730 inv. (1910). Omtyckt promenad-  och förlustelseort. Norr därom Tempelhoferfeld,  exercisplats för Berlins garnison. Se kartan till Berlin.  S. om T., skildt därifrån af Teltowkanalen, ligger  Mariendorf samt v. om T. Schöneberg.  (H. W—k.) 
<b>Tempelhoff,</b> Georg Friedrich von, preussisk militär och krigshistoriker, f. 1737, d. 1807, ställdes 1791 i spetsen för den nyinrättade artilleriakademien och fick 1792 befälet öfver artilleriet vid hertigens af Braunschweig armé. 1802 utnämndes han till generallöjtnant. T:s af H. Lloyd påbörjade <i>Geschichte des Siebenjährigen krieges in Deutschland</i> (6 dlr, 1783—1801) är ett af de bästa arbeten öfver Sjuåriga kriget, i hvilket T. tog personlig del. C. O. N. 
<b>Tempelinvigningsfesten,</b> en under 8 dagar med ljuständning och bön högtidlighållen judisk glädjefest till minne af, att Jerusalems tempel, som blifvit orenadt och till en del förstördt af Antiochos Epifanes (1 Makkabéerboken 4, 54 f.), återställdes och renades genom Judas Makkabeus 25 kislev (dec.) 164 f. Kr. Jfr Judisk gudstjänst. J. P. 
<b>Tempelman,</b> Olof Samuel, arkitekt, f. 1745 i Källstad, Östergötland, d. 1816 i Stockholm, blef student i Uppsala 1763, egnade sig åt fortifikationen, där han 1776 blef informationsadjutant, samt blef 1777 led. af Målar- och bildhuggarakademien, s. å. dess sekreterare efter Floding och 1779 professor i  arkitektur. Han vistades därefter till 1781 i  Italien, Frankrike och Tyskland. Han fortfor sedan att till sin död verka både som sekreterare och som lärare — föga nitisk likväl i någondera befattningen. Som arkitekt var T. föga produktiv. Han lämnade ritningar till <i>Gustaf III:s paviljong</i> på Haga (1787, fullbordad 1790; se art. Haga)., hufvudsakligen beaktansvärd genom interiörernas utsirning. Bland hans öfriga arbeten märkas fasaden till <i>Kanslihuset</i> i Stockholm (1790, afbildadt i art. Stockholm, pl. VII), <i>Forsmarks kyrka</i> i Roslagen (byggd 1794—1800), <i>Härnösands gymnasium</i> (nuv. rådhuset) samt ombyggnaden af <i>Tyska kyrkan</i> i Karlskrona efter branden 1790 och af <i>Kalmar gymnasiehus</i> (invigdt först 1835). De flesta af hans verk äro hållna i en tung antikiserande stil. Som konstakademiens sekreterare utgaf T. från 1798 de årliga utställningskatalogerna, mot slutet biträdd af J. V. Gerss.  —rn. (G—g N.) 
<b>Tempelriddare.</b> Se Tempelherreorden. 
<b>Tempelska kometen.</b> Bland de af E. W. L. Tempel (se denne) upptäckta kometerna befinna sig tre kortperiodiska, som iakttagits i mer än en apparition och hvilkas omloppstider, resp. 6,5, 5,2 och 5,7 år, därför äro säkert bestämda; de bruka betecknas som Tempel1, Tempel2 och Tempel3. Af de öfriga är den mest bekanta kometen 1866 I, med en beräknad omloppstid af 33,2 år. Denna på grund af sitt samband med novemberstjärnfallen (Leoniderna) märkvärdiga komet åsyftas vanligen med benämningen "Tempelska kometen". Se Kometer, sp. 626, och Stjärnfall, sp. 1418. B—d. 
<b>Tempelsällskapet</b> (ty. <i>Tempelgesellschaft</i>), äfven kalladt Tyska templet, Jerusalemsvännerna, med ursprunglig uppgift att återupprätta templet i Jerusalem och återställa Kristi rike på jorden efter lag och profetia, stiftades af württembergaren Christoph Hoffmann (f. 1815, d. 1885), en evangelisk teolog, som alltmera kom i sekteriska tankegångar, sedan han 1848 varit medlem af Frankfurtparlamentet. Guds folk skulle samlas i Palestina, och som förebild för den kommande organisationen bildades 1856 en social församling vid Marbach. Sedan Hoffmann 1859 utstötts ur württembergska landskyrkan, ordnades "templarna" som en kyrka med Hoffmann som biskop, egna synoder och t. o. m. bekännelse (1863). 1868 upprättades verkligen tempel i Palestina genom Hoffmann och en f. d. köpman Hardegg; första koloni blef Haifa, därefter följde Jafa, Nasaret, Jerusalem (1873) m. fl. orter med inalles 1,400 själar. Det ursprungliga starkt, religiös-apokalyptiska momentet trädde här tillbaka, och stor dogmatisk frihet härskar. Dock kunde templarna ej undgå religiös splittring på grund af Hoffmanns extrema svängningar. Som pionjärer för den tyska kolonisationen i Palestina ha templarna spelat en politisk roll; på det ekonomiska och sociala området ha de åstadkommit värdefulla ting; de ha stått under Tyska rikets skydd och sedan 1879 därifrån haft skolunderstöd. I Stuttgart finnes ock en liten tempelförsamling kvar. Se Chr. Hoffmann, "Mein weg nach Jerusalem" (2 bd, 1881—84), Fr. Lange, "Geschichte des Tempels" (1899), och H. Brugger, "Die deutschen siedelungen in Palestina" (1909).  Hj. H—t. 
page_number=435, index= - Tempeltornet  - Tempera  - Temperament 
<b>Tempeltornet</b> kallas hufvudfästet i det förnämsta af de två tempelhusen (se Tempelherreorden) i Paris, <i>le Temple.</i> Grundlagdt på en af Ludvig VII (1137—80) skänkt sumptrakt utanför stadsmuren, utgjorde le Temple en rymlig fästning, skyddad af murar och bastioner och inneslutande så många byggnader, att vid Henrik III:s af England besök i Paris 1254 hela hans härlika följe där kunde härbärgeras. Där hade generalpreceptorn af Francien sitt residens; där höllos generalkapitlen för Tempelherreordens västerländska provinser, och där hade de franske konungarna sin skattkammare från Filip II August (1180—1223) till början af Filip IV:s regering (1285—1314). Själfva Tempeltornet, som uppfördes på 1200-talet, var en 50 m. hög, 13,5 m. bred, fyrkantig byggnad med 2,5 m. tjocka murar, krönt af 4 runda sidotorn, hvartill efter 1400 lades ett femte torn-likt utsprång med två småtorn. Ehuru "le Temple" 1317 öfverlämnades till johanniterna, fingo dock de franske konungarna ofta disponera "tornet", och sålunda användes det af dem på 1300- och 1400-talen till fängelse och sedermera till krutmagasin. 1664 återlämnades det dock till johanniterna, hvilka dit förlade ett bibliotek och arkiv. Sedan "le Temple" under revolutionen såsom klostergods in dragits till staten, blef "tornet" åter fängelse: 1792 för den olyckliga konungafamiljen — en omständighet, som i synnerhet gjort det ryktbart (jfr Cléry, "Ludvig XVI i Tempeltornet", 1907) — och därefter äfven för andra af revolutionens offer. Napoleon I lät 1808—11 rifva det, och Napoleon III lät 1854—57 rasera äfven de öfriga tempelbyggnaderna — af hvilka storpreceptorns palats 1817—48 användts till nunnekloster — för att bereda plats för ett salutorg, nya gator m. m. Jfr Curzon, "La maison du Temple" (1888). S. B.* <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tempeltornet på 1700-talet.</tr></table> 
<b>Tempera.</b> Se Temperamåleri. 
<b>Tempera,</b> <i>artill.</i> Se Tempering. 
<b>Temperament</b> (af lat. <i>temperamentum,</i> blandning), <i>psyk.</i>, typisk beskaffenhet hos en persons grundlynne, särskildt med afseende på känslolifvet. Uppslaget till läran om temperamenten gafs af de gamle grekiske läkarna, först af Hippokrates, hvars lära därom närmare utvecklades af Galenos. Denne urskilde fyra temperament: det <i>sangviniska,</i> det <i>koleriska,</i> det <i>melankoliska</i> och det <i>flegmatiska,</i> och antog, att dessa berodde på blandningen af kroppens vätskor, allteftersom blodet (lat. <i>sanguis</i>), den gula gallan (grek. <i>chole</i>) eller den svarta gallan (grek. <i>melaina chole</i>) eller ock "slemmet" (grek. flegma) hos den enskilda människan hade öfvervikten. Numera är naturligtvis denna fysiologiska lära föråldrad, men man har behållit de gamla termerna och med dem betecknat psykiska typer, särskildt inom känslolifvet. Det sangviniska temperamentet utmärkes af lifligt, lättrörligt känslolif med öfvervikt för lustkänslorna. Sangvinikern ser därför allt i ljust och är långt mera böjd för hopp än för fruktan. Det koleriska temperamentet kännetecknas ock af liflighet, men är särskildt disponeradt för vrede och i samband därmed stående snabbhet och kraft i handlingarna. Melankolikern har disposition för olustkänslor, ser lifvet i svart och hänger sig åt sin mörka känslostämning i st. f. att handla. Den flegmatiske slutligen är känslolös och likgiltig och utmärkes af ett lugn, som ej låter djupare rubba sig hvarken af glädje eller sorg, hopp eller fruktan. Han är trög i handling, men kan segt fullfölja de beslut han en gång fattat. Inom den vetenskapliga psykologien har man sökt tillgodogöra sig dessa populära temperamentsföreställningar och ge dem begreppsmässig form genom logiska indelningar, som emellertid fått mycket växlande former. Kant låter två indelningsgrunder korsa hvarandra enligt följande schema: 
<table class="b c"> <tr><td>Känslotemperaperament </td><td>Handlingstemperament </td><td></td></tr> <tr><td><i>sangviniskt</i>    </td><td><i>koleriskt</i>     </td><td>Med stegrad lifskraft</td></tr> <tr><td><i>melankoliskt</i>   </td><td><i>flegmatiskt</i>   </td><td>Med nedsatt lifskraft</td></tr> </table> 
Wundt fattar temperamenten som affektdispositioner och använder följande indelningar: 
<table class="b c"> <tr><td>Starka känslor     </td><td>Svaga känslor      </td><td></td></tr> <tr><td><i>koleriskt</i>   </td><td><i>sangviniskt</i> </td><td>Hastiga växlingar</td></tr> <tr><td><i>melankoliskt</i></td><td><i>flegmatiskt</i> </td><td>Långsamma växlingar</td></tr> </table> 
Till de af Wundt använda båda indelningsgrunderna lägger Höffding en tredje, i det han skiljer mellan öfvervägande disposition dels för lustkänslor, dels för olustkänslor. Han får därigenom åtta temperament, ehuru fyra af dem sakna särskilda namn. — Ofta talas ock om <i>blandade</i> temperament, men då indelningslemmarna i logiska indelningar utesluta hvarandra, är detta väl egentligen orimligt. Däremot bör framhållas, att 
page_number=436, index= - Temperament  - Temperamåleri  - Temperance society  - Temperatur 
temperamenten beteckna ytterligheter, mellan hvilka verkligheten har att uppvisa gradvisa öfvergångsstadier, och den fullt normala, harmoniska människan torde ej utmärkas af något utprägladt temperament. Lotze anser, att hvarje människa vid normal utveckling under de olika lefnadsåldrarna utmärkes af skilda temperament: barnet är sangviniskt, den unge melankolisk, mannaåldern utmärkes af koleriskt och ålderdomen af flegmatiskt temperament. S—e. 
<b>Temperamåleri,</b> målning <i>a tempera</i> l. <i>en détrempe</i> [ã deträ̃'p; af lat. och it. <i>temperare,</i> blanda, dämpa], det under medeltiden och ända in på 1500-talet vanligen använda förfaringssättet vid utförandet af taflor, innan oljemåleriet vunnit insteg. (Egentligen betecknas med ordet tempera hvarje vätska, hvarmed målaren utblandar de torra färgerna.) Målningen utfördes på en släthyflad träskifva (<i>tabula,</i> "tafla"), i Italien ofta af poppel, eljest af ek, men äfven af andra träslag. Denna beströks med ett lager af i limvatten utrörd krita, som sedan finslipades. Ville man vara riktigt noggrann, öfverdrogs träet först med linneväf och anbragtes kritgrunden på denna. På den glättade kritgrunden utfördes målningen med vattenfärger, som rifvits med ett lim- eller gummiartadt, klibbigt ämne och förtunnats med vin, ättika, öl o. d. I Italien bereddes färgen gärna med äggula och fikonmjölk; n. om Alperna använde man limvatten med äggula och honung, men f. ö. funnos mångfaldiga blandningsrecept, hvilka i regel bevarades som yrkeshemligheter. Tekniken är svår. Man kan ej, såsom vid oljemålning, blanda färgerna i hvarandra på paletten eller på taflan, utan hvarje lokalfärg måste prepareras för sig, anläggas och torka, innan en ny färg kan isättas. Skuggorna prickas eller streckas; guld användes gärna, vare sig för bakgrund eller som lokalton. Genom att öfverdraga målningen med fernissa sökte man ge färgerna kraft och djup. Intrycket blir ofta något bjärt och hårdt, men det hela är sirligt och af ett visst ärbart behag. Färgen blir dock under alla omständigheter ganska ömtålig både för stötar och för fuktighet samt fjällar lätt. — Ett slags enklare temperamålning är i själfva verket äfven den moderna, för dekorationsändamål (särskildt vid utförandet af teaterdekorationer) använda limfärgsmålningen. På senaste tid har detta målningssätt åter fått en allmännare användning, äfven af svenska målare, dels ensamt för sig, dels som undermålning för oljetaflor. Temperafärger, afsedda för finare, mera detaljerad målning, förekomma numera, på samma sätt som oljefärger, beredda i handeln. (G—g N.) 
<b>Temperance society</b> [te'mprəns səsa͡'iti], eng. (af <i>temperance,</i> måttlighet, afhållsamhet), nykterhetssällskap. Jfr Nykterhetsrörelsen, sp. 221 och 222. 
<b>Temperatur</b> (lat. <i>temperatura,</i> af <i>temperare,</i> blanda). 1. <i>Fys.</i>, värmegrad. En kropp säges ha högre temperatur än en annan kropp, när den är varmare än denna senare. Känselsinnet afgör, om en kropp är varmare än en annan, men de så utförda temperaturbestämningarna äro föga noggranna. Man använder därför åtskilliga fysiska egenskaper, som bero på temperaturen, för dennas uppmätning. Den viktigaste bland dessa är kropparnas volym, i det att denna för de flesta kroppar (vid oförändradt tryck) tilltar med stigande temperatur. På denna egenskap är termometern (se d. o.), d. v. s. instrument för temperaturmätning, grundad. Bland dessa är kvicksilfvertermometern, på hvilken volymen hos en kvicksilfvermassa afläses, den vanligaste. Den mest noggranna är vätgastermometern, hvilken är fylld med vätgas. För temperaturens angifvande har man fastställt s. k. fixpunkter, hvartill vanligen valts den temperatur, vid hvilken ren is smälter under atmosfärstryck, <i>nollpunkten</i> på den hundragradiga termometern, och den, vid hvilken rent vatten kokar under en atmosfärs tryck, <i>hundrapunkten.</i> Då nu vätgasen för hvarje grad på sagda termometer utvidgar sig med 1/273 af dess volym vid 0°, så följer däraf att, om man räknar graderna under 0° på samma sätt, så skulle vätgasens volym bli noll vid en temperatur, belägen 273 grader under nollpunkten. Denna temperatur, —273° (som i praktiken aldrig kan uppnås, kallas den <i>absoluta nollpunkten</i> (se Nollpunkt). Räknar man temperaturen från denna punkt som nollpunkt, erhåller man den s. k. <i>absoluta temperaturen,</i> som med 273 grader öfverstiger den med den vanliga hundragradiga termometern uppmätta. Temperaturmätningen grundas vid termometriska mätningar därpå att, om två kroppar af olika temperatur bringas i beröring med hvarandra, så afger den varmare kroppen värme till den kallare. Härvid förutsättes, att inga kemiska omvandlingar ega rum vid de två kropparnas beröring. Eger ingen värmeöfverföring rum mellan de båda kropparna, ha de samma temperatur. Två kroppar, som, hvar för sig, stå i värmejämvikt med en tredje kropp, t. ex. en termometer, ha också samma temperatur sinsemellan. För temperaturmätning användas äfven andra fysiska egenskaper än volymändringen, såsom ändringen hos metallers elektriska ledningsförmåga (se Bolometer och Pyrometer) och hos kroppars värme- eller ljusstrålning (se Pyrometer och Strålning). Om kroppars kritiska temperatur se d. o. Se också art. Lufttemperatur, Medeltemperatur och Operiodisk variation. Om temperaturen i det inre af ett djur se Kroppstemperatur. — 2. <i>Mus.</i> (fr. <i>tempérament</i>), den i den praktiska musiken använda afvikelsen från intervallens akustiska renhet. Bland den oändliga mängd tonhöjder, som äro tänkbara redan inom omfånget af en oktav, måste den praktiska musiken fixera ett begränsadt antal toner och liksom identifiera dessa med deras närliggande värden. Människorösten samt stråk- och till en viss grad blåsinstrument kunna visserligen modifiera en tonhöjd efter behag efter dess olika betydelse och ställning i olika harmonier, men för instrument med fix tonangifning medelst tangenter, såsom orgel- och klaverinstrument, måste ett medelvärde uppsökas. Så länge man ännu begagnade endast ett inskränktare antal toner, nöjde man sig med att lindrigt förstämma kvinterna, men stämma terserna rena (medeltonsystemet). Man kände då inom oktaven öfver hufvud endast tonerna <i>c ciss d ess e f fiss g giss a b h,</i> utan några enharmoniska förväxlingar. Men när så med tiden behofvet att taga ett <i>assdur-</i>ackord uppstod, måste detta gripas med <i>giss-c-ess,</i> hvilket är en dissonans. För att 
page_number=437, index= - Temperatur  - Temperaturfält  - Temperaturfördelning  - Temperaturgradient  - Temperaturgrottor  - Temperaturinversion  - Temperatursinnet 
afhjälpa saken förstämdes då <i>giss</i> och i allmänhet de kromatiskt höjda tonerna, men följden blef den, att man endast på de hvita tangenterna ännu kunde spela rent, men i aflägsnare tonarter och på de svarta tangenterna hopade sig orenheterna så svårt, att de kallades "vargar". Detta system benämndes den oliksväfvande temperaturen och modifierades olika af Kepler, Euler, Kirnberger m. fl. Det blef med tonrikedomens ständiga växande slutligen så outhärdligt, att man småningom bestämde sig för den 1691 af A. Werckmeister principiellt uppställda liksväfvande temperaturen, som indelar oktaven i 12 matematiskt lika delar och fördelar förstämningen jämnt på alla intervall, så att intet enda (utom oktaven) blir rent, men ej heller något olidligt orent (tersen är för hög, kvinten obetydligt för låg). Behofvet af denna reform vardt trängande såväl genom instrumentalmusikens växande betydelse som ock på grund af sträfvan efter dristigare harmonik och modulation. Den liksväfvande temperaturen tillämpades först på klaver, och redan Seb. Bach tog den i anspråk för sitt verk "Das wohltemperirte klavier" (se Bach, sp. 595). Längre dröjde man med orgeln, där de enklare tonarterna voro förhärskande och man således ännu en tid kunde nöja sig med det gamla "medeltonsystemet", hvilket ock inom sin sfär är vida renare än den liksväfvande temperaturen. Den senare var i Tyskland ännu på Mozarts tid ej allmänt tillämpad på orglar, i Frankrike ej förr än efter 1835 och i England först efter 1854. — Ehuru den liksväfvande temperaturen numera är allmänt vedertagen, ha dock röster nu liksom förr höjts med fordran på större akustisk renhet och försök att inom oktaven utvidga tangentserien öfver tolftalet. Närmast uppstod tanken att upphäfva de enharmoniska förväxlingarna (af <i>ciss</i> med <i>dess, diss</i> med <i>ess</i> o. s. v.) genom att fördubbla de svarta tangenterna och inskjuta särskilda tangenter för <i>eiss</i> och <i>hiss,</i> hvarigenom fås 19 toner. Också har 19-ton-systemet oftast uppdykt; det omtalas redan af Prætorius (1614) och i nyare tid af svensken P. S. Munck af Rosenschöld (1847) samt tysken F. W. Opelt (1852). Munck af Rosenschöld (f. 1804, d. 1860 som adjunkt vid Lunds universitet) skref om sitt "tempererade enharmoniska tonsystem" i Vet. akad:s handlingar och lät därefter förfärdiga ett harmonium (nu i Musikhistoriska museet). Helmholtz (se denne) anmärkte mot alla 19-ton-teorier, att de iakttaga endast det pytagoreiska kommat, men icke det syntoniska, i det de icke skilja mellan ters- och kvint-toner (<i>e</i> är icke samma ton såsom kvint till <i>a</i> och såsom ters till <i>c;</i> jfr Komma 2). Själf föreslog Helmholtz ett system på 34 toner, hvarigenom terserna, den liksväfvande temperaturens akilleshäl, skulle bli rena. Ännu renare är det af Bosanquet byggda harmonium med 53 toner i oktaven; andra ha föreslagit 22, 48, ja ända till 74 toner. Alla dessa försök ha emellertid hittills strandat på sin praktiska obrukbarhet, genom det oerhördt försvårade spelsätt de skulle medföra. Lättast borde däremot en förbättring kunna göras i orgeln, om man, utan att rubba klaviaturen, använde vissa registerdrag, hvilka nu ofta framkalla alldeles onödiga nyanser i klangfärg, till att i stället framtrolla olika stämningar. Ett registerdrag kunde t. ex. återställa den gamla medeltonstämningen, i hvilken man kunde spela så godt som rent i <i>c, g, d, a, f</i> och <i>b</i> dur, <i>a, d</i> och <i>g</i> moll; ett annat kunde framkalla en annan tonartkomplex o. s. v. Äfven om detta vore otillräckligt för den moderna musiken, som rör sig med snabba modulationer genom alla möjliga tonarter, så skulle dock den äldre musiken därigenom kunna åter höras i sin härliga ursprungliga och afsedda renhet. — Litt.: Werckmeister, "Musikalische temperatur" (1691), Helmholtz, "Die lehre von den tonempfindungen" (1862, flera uppl.; 19:e bilagan), och Eitz, "Das mathematisch-reine tonsystem" (1891). 1. S. A—s. 2. A. L.* 
<b>Temperaturfält,</b> <i>fys.</i> Se Fält. 
<b>Temperaturfördelning,</b> <i>meteor., fys.</i>, betecknar en sammanställning af lufttemperaturen på olika orter inom ett större område (ett land eller en världsdel eller hela jorden) vid en gifven tid eller, vanligare, i medeltal för månad, årstid eller år. En sammanställning af normaltemperaturens (se Normal 3 b) fördelning öfver jordytan eller öfver någon större del däraf sker lämpligast på en geografisk karta, på hvilken uppdragas <i>isotermer</i> l. linjer, som sammanbinda orter med en och samma medeltemperatur. — Man talar ock om temperaturfördelningen i en värmeledare, t. ex. en prismatisk metallstång, hvars båda ändar hållas vid olika, men konstanta temperaturer, och menar då den lag, enligt hvilken temperaturen af- eller tilltar från stångens ena ända till den andra, likaså om temperaturfördelningen i olika vertikala luftlager, på olika djup under jordytan o. s. v. R. R.* 
<b>Temperaturgradient,</b> <i>meteor.</i> Se Gradient. 
<b>Temperaturgrottor,</b> <i>meteor., geol.</i>, kallas grottor, hvilkas temperatur håller sig konstant, vanligen några grader öfver ställets medeltemperatur. I grannskapet af Montpellier finnes en sådan temperaturgrotta, som är mer än 4° varmare än omgifningen. R. R.* 
<b>Temperaturinversion,</b> <i>meteor.</i> Se Lufttemperatur, sp. 1318. 
<b>Temperatursinnet,</b> <i>psyk.</i>, det sinne, med hvilket vi uppfatta temperaturen. Temperaturförnimmelserna ha de två olika kvaliteterna <i>varmt</i> och <i>kallt,</i> hvardera med olika grader af styrka (ljumt, varmt, hett; kyligt, kallt och iskallt). Detta sinnes organ äro förlagda till huden på kroppens olika delar. För hvardera af de båda kvaliteterna finnas olika sinnesorgan (nervändar), belägna på skilda punkter af huden. Köldpunkterna ligga tätare, i genomsnitt 13 på en kvcm., värmepunkterna glesare, omkr. 2 på hvarje kvcm. Fördelningen är dock olika för de olika kroppsdelarna, hvarför ock dessa äro i olika grad känsliga för temperaturintryck. Så äro ögonlocken, kinderna och tinningarna mycket känsliga härför, under det att händerna, särskildt deras inre sidor, äro jämförelsevis okänsliga. Köldpunkterna och i viss mån äfven värmepunkterna svara med sina specifika sinnesförnimmelser äfven på andra retmedel än temperaturintrycken. Såväl mekaniskt tryck som elektrisk retning på en köldpunkt framkallar köldförnimmelse. Ja, äfven temperaturintryck af omkr. +45° C. och därutöfver framkalla köldförnimmelse (s. k. <i>paradox köldsensation</i>). Om retning med öfver +45° C. träffar en hudyta, inom hvilken såväl värme- som köldpunkter finnas, framkallas förnimmelsen "hett", som 
page_number=438, index= - Temperatursinnet  - Temperaturstrålning  - Temperdagar  - Temperera  - Tempering  - Temperingsmaskin  - Temperingsnyckel  - Temperkol  - Tempest, Marie  - Tempesta, Antonio  - Tempesta, Cavaliere  - Tempio (Tempio Pausania)  - Tempi passati  - Templare  - Templaren  - Templarorden 
sålunda sannolikt är en sammansmältning af värme- och köldförnimmelser (de sistnämnda af paradox art). — Det yttre retmedlet för temperatursinnet är värme inom området +70° —10° C. Värmegrader under eller öfver dessa gränser åstadkomma smärtförnimmelser, som tränga temperatursensationerna tillbaka. Ungefär +33° C. är för hudens yta en <i>fysiologisk nollpunkt;</i> temperatur af sådant gradtal utlöser hvarken köld- eller värmeförnimmelse. Under detta gradtal förnimmes temperaturen kall, öfver detsamma varm med stigande intensitet åt båda hållen. Gränsen mellan de olika båda kvaliteterna kan dock i hög grad förskjutas genom <i>adaptation,</i> d. v. s. den anpassning, som inträder vid längre, fortvarande likformig retning. Så t. ex. erfar man vid kalla bad först en köldförnimmelse, men denna försvinner, när man en stund varit i vattnet; på samma sätt vänjer man sig snart vid temperaturen i ett rum, så att man ej längre märker den värme, som, när man inträdde i rummet, föreföll tryckande. För Nansen föreföll temperaturen mild och vårlik vid —20° C., sedan han flera veckor måst uthärda —40°. — Rörande frågan om temperaturförnimmelsernas adekvata retmedel stå mot hvarandra två olika teorier, mellan hvilka striden ännu är oafgjord. Enligt Weber inträda värme- och köldförnimmelserna, endast när vår huds temperatur förändras. Hering däremot antar, att temperaturen, äfven utan förändring af hudens värmegrad, orsakar temperaturförnimmelse genom dissimilering (värmeförnimmelse) eller assimilering (köldförnimmelse) af temperaturorganens nervösa substans. — Till den nutida vetenskapen om temperatursinnet ha viktiga bidrag lämnats af de svenske forskarna M. Blix, S. Alrutz och T. Thunberg. Se G. Häggqvist, "Studien über die temperatursinne der haut des menschen" (i Vet. akad:s "Handlingar", bd 53). S—. 
<b>Temperaturstrålning,</b> <i>fys.</i> Se Strålning, sp 401. 
<b>Temperdagar,</b> gammalt namn på de inom den katolska kyrkan öfliga kvartalsfastedagarna (lat. <i>jeunia quattuor temporum,</i> fr. <i>les quatre temps,</i> hvaraf blef <i>kvatemperdagar</i> och slutligen <i>temperdagar,</i> fsv. <i>tamperdagar</i>) Dessa dagar äro onsdagen, fredagen och lördagen före 2:a söndagen i fastan, före trefaldighetssöndagen, efter korsmässan (14 sept.) och efter Luciadagen (13 dec.). En gammal minnesvers säger <p class="poem"><i>Askedag, Pintze, Kors och Luci,Onsdag efter, tamper dag få vi,</i></p>d. v. 9. temperdagarna börja med onsdagarna efter askonsdagen, pingstdagen o. s. v. —I Danmark hölls på temperdagarna efter reformationen tamperret, en domstol i äktenskapsmål, som på Själland var sammansatt af universitetets rektor och konsistorium, i öfriga delar af landet af stiftsamtmannen och några präster. Den själländska tamperretten upphäfdes 1771, de öfriga 1797. Se H. Kellner, "Heortologie" (2:a uppl. 1906). (Hj. H—t.) 
<b>Temperera</b> (lat. <i>temperare</i>), ge det rätta måttet, blanda i riktig proportion, mildra, dämpa (en alltför stark köld eller hetta), ge en passande värmegrad. — Tempererad, måttligt (lagom) varm, medelvarm. Se vidare Zon. 
<b>Tempering</b> (af lat. <i>tempus,</i> tid), <i>artill.</i>, ett sådant inställande af en artilleriprojektils brandrör (tidrör), att detta efter en viss från skottlossningsögonblicket beräknad tid (skjuttiden) bringar projektilen att krevera i luften på lämpligt afstånd (<i>krevadafstånd</i>) framför målet. Temperingen utföres vanligen med <i>temperingsnyckel</i> eller <i>temperingsmaskin</i> (se d. o.). Se vidare Brandrör och Luftkrevad. G. af Wdt. 
<b>Temperingsmaskin,</b> <i>artill.</i>, ett med afstånds- och krevadskala försedt verktyg, hvarmed <i>tempering</i> (se d. o.) medelst ett enkelt handgrepp utföres, sedan skalorna inställts i enlighet med afgifna kommandoord. G. af Wdt. 
<b>Temperingsnyckel,</b> <i>artill.</i>, en oställbar gaffelformad nyckel, hvarmed <i>tempering</i> (se d. o.) utföres. G. af Wdt. 
<b>Temperkol,</b> <i>metall.</i> Se Järn, sp. 382. 
<b>Tempest,</b> Marie, konstnärsnamn för engelska skådespelerskan Marie Susan Etherington, f. 1866 i London, som först med sin vackra sopranröst gjorde lycka i komiska operor, men sedan öfvergick till talscenen och med utmärkelse spelade karaktärsroller. Hon blef 1898 gift med skådespelaren och teaterförfattaren Cosmo Ch. Gordon-Lennox (sonson till hertigen af Richmond), företog en Amerikaturné och öppnade 1911 i London egen teater, där hon framfört många moderna komedier och i deras hufvudroller skördat triumfer, motsvarande m:me Réjanes i Paris. 
<b>Tempesta,</b> Antonio, italiensk målare, f. 1555 i Florens, d. där 1630, målade i Rom dekorationsarbeten i Vatikanen och en del martyrhistorier i S. Stefano rotondo. Dessutom målade han historiska ämnen, jakt- och djurtaflor, landskap och sjöstycken, var en skicklig kopparstickare och utförde omkr. 1,500 raderingar. C. R. N.* 
<b>Tempesta,</b> Cavaliere, holländsk målare. Se Mulier 2. 
<b>Tempio</b> (Tempio Pausania), kretshufvudstad i italienska prov. Sassari, Sardinien, på nordsluttningen af det 1,362 m. höga Monte di Limbara och nära floden Liseias källor. 16,065 inv. (1911). Gymnasium, teknisk skola. Vinodling. (H. W—k.) 
<b>Tempi passati,</b> it., flydda tider. 
<b>Templare,</b> medlem af Tempelsällskapet (sa d. o.). 
<b>Templaren,</b> veckotidning. Se Templarorden. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Templarordensmedlemsmärke.</tr></table> <b>Templarorden</b> (signatur T. O.), eng. <i>Templars of temperance</i> (sign. T of T), ett nykterhetssällskap, urspr. en utbrytning ur godtemplarorden (se d. o.), bildades i New York 16 juni 1883 af svensk-amerikanen Adolph Peterson (f. 1851 i Gräfve socken, Närke), då det vägrades honom att bilda en amerikansk-skandinavisk gren af godtemplarorden. Ordens arbetssätt och organisation äro i mycket en efterbildning af I. O. G. T:s; skillnaden består i enklare ceremoniel, frånvaron af regalier samt själfhjälpsverksamhetens upptagande jämsides med nykterhetsarbetet. 1918 har orden beslutit att äfven aktivt deltaga i arbetet för fred och folkuppfostran. Orden är numera införd både 
page_number=439, index= - Templarorden  - Temple  - Temple  - Temple, sir William 
i Förenta staterna, Sverige, Danmark och Norge. Sin största spridning har sällskapet vunnit i Sverige. 1918 funnos där 35,916 medlemmar i 767 afdelningar jämte 3,750 medlemmar i 181 studietempel och 9,239 medlemmar i 178 barntempel. Inalles torde den internationella organisationen räkna omkr. 50,000 medlemmar. Det första svenska "templet" (lokalförening) stiftades i Göteborg 3 febr. 1884, och 23 nov. 1885 bildades där Sveriges "Stortempel" (numera "Nationaltempel"), motsvarande godtemplarordens rikssammanslutning: storlogen. Lokalföreningarna ha sammanslutit sig till "distrikttempel" (provinsförbund, f. n. 27), som arbeta med viss själfständighet. Sitt starkaste fotfäste har orden fått i Dalarna och Hälsingland. Chefsposterna ha under den gångna tiden innehafts af målarmästaren Karl Erik Lannerdahl (1885—99; f. 1842 i Ukna socken, Kalmar län; under genombrottsåren ordens förnämsta agitatoriska kraft), redaktör Karl Ekman (1899—1908), direktör August Ljunggren (1908—09), hemmansegaren Johan Ericsson (1909—14) och ombudsmannen August Sävström (sedan 1914). Sedan 1886 har orden utgett veckotidningen "Templaren" som sitt officiella språkrör samt jultidningen "Julgranen" (båda sedan 1907 redigerade af C. Schelin). Inom orden fanns 1908—18 en fristående ungdomssammanslutning, Templarnas ungdomsförbund. De första verksamhetsåren organiserades Templarordens själfhjälpsförening, som afsåg att vara till inbördes stöd vid dödsfall och hög ålderdom. Medlemskapet i föreningen var icke obligatoriskt för ordensmedlemmarna, men föreningen utgjorde länge en integrerande del af orden. 1912 omlades uppbörden från uttaxerings- till premiesystem, och samtidigt fotades verksamheten på matematiskt hållbar grund. Numera är äfven lifförsäkringsverksamheten i administrativt hänseende skild från ordens. F. n. utgör medlemsantalet 1,046. Sedan föreningens stiftande ha till aflidna medlemmars rättsinnehafvare utbetalts ej mindre än kr. 4,648,283,42. Se C. Schelin, "30 år. Minnesskrift till hugfästande af Templarordens 30-åriga tillvaro" (1914). C. S—n. 
<b>Temple,</b> eng. [te'mpl] och fr. [tã'pl], namn på tempelherrarnas (se d. o.) ordenshus. Två af dessa äro mycket ryktbara: 1. Le Temple i Paris (se Tempeltornet) och 2. The Temple i London. Det senare förvandlades 1346 till justitiepalats, där de viktigaste af advokat- och domarkorporationerna (se <i>Inns of court</i>) fingo lokaler. 
<b>Temple</b> [te'mpl], engelsk adelssläkt. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1. Sir William T., statsman, f. 1628 i London, d. 27 jan. 1699 på Moor park i Surrey, var son till sir John T. (f. 1600, d. 1677, master of the rolls på Irland och medlem af Långa parlamentet). T. vistades från 1655 hos sin fader på Irland, blef 1660 medlem af convention parliament i Dublin och därefter af det ord. irländska parlamentet samt 1661 dettas kommissarie i London, dit han öfverflyttade 1663. T. sändes 1665 till Münster för att förmå furstbiskopen Chr. B. von Galen (se d. o.) att mot subsidier bekriga Holland. T. afslöt fördrag därom med honom, men genom fransk påtryckning kom det ej till utförande. S. å. blef T., som upphöjts till baronet, brittisk resident i Bruxelles, där han framgångsrikt verkade för ett godt förhållande till Spanien. Han bidrog äfven väsentligt till fredsslutet i Breda 1667 med Holland och dess allierade Frankrike och Danmark, knöt intim vänskap med J. De Witt och åstadkom i samråd med denne 1668 den mot Ludvig XIV riktade trippelalliansen mellan England, Holland och Sverige (se Trippelallians 1), T:s förnämsta politiska bedrift. Vid freden i Aachen 1668 var han Englands ombud och blef därefter sändebud i Haag. När Karl II genom fördraget i Dover (1670) ställde sig i Frankrikes tjänst och sålunda afvek från T:s politik, drog denne sig tillbaka till privatlifvet, ehuru han först juni 1671 erhöll formligt afsked. Han lefde därefter på sitt gods Sheen och sysselsatte sig med litterär verksamhet (han utgaf flera politiska broschyrer om Irland, Nederländerna m. m.). När Karl II måste ändra sin politik, inträdde T. åter i statstjänst och afslöt 1674 fördraget i Westminster med Nederländerna. Han blef s. å. åter minister i Haag samt inledde där de förhandlingar, som 1677 resulterade i Vilhelms af Oranien förmälning med Karls brorsdotter Maria. Vid sin återkomst (1679) från fredskongressen i Nijmegen afböjde T. åter det flera gånger tidigare honom gjorda anbudet om en statssekreterarpost, men spelade dock för en kort tid en framträdande politisk roll som en bland konungens inflytelserikaste rådgifvare. Han vann Karl II:s bifall till en djupgående reform af statsrådets sammansättning och inträdde i detta i hopp om att där kunna intaga en ledande ställning. För en sådan syntes han särskildt skickad genom sitt stora anseende som skicklig diplomat, sin fläckfria karaktär och särskildt en obesticklighet, som var sällsynt bland den tidens ledande män. Den i parlamentsförhållanden oerfarne T. visade sig dock snart ej vara i stånd att leda parlamentsmajoriteten. Och då han fann, att konungen i viktiga fall handlade utan att rådfråga honom (särskildt vid upplösningen af parlamentet), drog han sig 1680 åter till Sheen (hvarifrån han 1686 flyttade till Moor park), infann sig sällan i London och förlorade småningom sitt inflytande. 1680 invaldes han af Cambridge i underhuset, arbetade där emot, att hertigen af York (sedan Jakob II) skulle bli tronföljare, och blef därför 1681 af Karl II utstruken från listan af "privy councillors". Därmed slutade T:s politiska verksamhet. Den litterära fortsatte han ända till sin död. J. Swift var från 1689 hans sekreterare. Vilhelm III uppmanade T. förgäfves att bli statssekreterare och inhämtade vid flera tillfällen hans råd i viktiga statsangelägenheter. T. ligger begrafven i Westminster abbey. Om T:s dotter Hester och de från henne härstammande medlemmarna af släkten Grenville se d. o. — Bland T:s skrifter märkas många essayer (om 
page_number=440, index= - Temple, sir William  - Temple, Henry John 
trädgårdsskötsel, gammal och modern lärdom o. s. v.) samt <i>Memoirs,</i> delvis utg. af Swift. De ingå i "Life and works of sir John T." (2 bd, 1720; ny uppl. med T:s <i>Letters</i> i 4 bd 1814). Jfr Macaulays berömda essay öfver T., föranledd af en biografi öfver T. af T. P. Courtenay (2 bd, 1836), A. F. Sieveking, "Sir William T. and other carolean essays" (1908), och E. S. Lyttel, "Sir William T." (s. å.). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Henry John T., 3:e viscount Palmerston, den föregåendes brorsons sonsons son, statsman, f. 20 okt. 1784 på släktgodset Broadlands i Hampshire, d. 18 okt. 1865 på Brocket hall i Hertfordshire, ärfde 1802 sin faders irländska adelstitel af viscount Palmerston (som dennes fader erhållit 1723) och invaldes 1837 i underhuset. S. å. blef han yngre amiralitetslord i Portlands ministär och försvarade i sitt jungfrutal expeditionen till Köpenhamn. Då Perceval 1809 bildade ministär, erbjöd han honom trots hans ungdom skattkammarkanslersposten, men han nöjde sig med den anspråkslösare sysslan som "secretary at war" (en af de båda krigsministerposterna, mest omfattande den finansiella sidan af de krigsministeriella ärendena). Denna post innehade Palmerston därpå ända till 1828 (i Percevals, Liverpools, Cannings, Goderichs och Wellingtons ministärer), men fick först 1827 säte i kabinettet. Han röjde under denna tid ej något markeradt politiskt intresse, stod torypartiet närmast, men var aldrig egentlig partiman och gjorde sig mest känd som aristokratisk societets- och sportsman. I underhusdebatterna tog han sällan del, nästan aldrig i allmänna frågor. Politiskt stod han nära Canning, som 1827 velat göra honom till skattkammarkansler och kan anses som hans utrikespolitiske läromästare. Jämte öfriga "canningiter" utträdde han 1828 ur Wellingtons ministär i anledning af dennes schism med Huskisson. 
Lord Palmerston ingick nov. 1830 som utrikesminister i Greys ministär och samverkade sedan till sin död med whigpartiet. Han visade sig genast mycket verksam för att trygga Belgiens själfständighet såväl mot preussisk-ryskt understöd af Nederländernas yrkande på Belgiens återförening med detta land som mot franska annexionsplaner. Det liberala partiet i Portugal fann hos honom energiskt stöd mot den reaktionäre dom Miguel, och han slöt april 1834 med Frankrike, Portugal och Spanien en kvadruppelallians, riktad mot reaktionära restaurationsförsök af dom Miguel i Portugal och don Carlos i Spanien, men äfven tänkt som motvikt mot Heliga alliansens politik i allmänhet. T., som juli 1834 öfvergått till Melbournes ministär, afgick med denna dec. s. å., men återfick utrikesministerposten i Melbournes andra ministär (april 1835). Hans orientpolitik gick ut på att främja turkiska rikets föryngring och hindra dess uppdelning i en rysk och en fransk vasallstat. Han protesterade därför 1833 mot fördraget i Unkiar Skelessi och motverkade sedermera framgångsrikt Frankrikes försök att göra Muhammed AU i Egypten till härskare i Levanten under franskt skydd. Rivalitet om inflytandet i Spanien hade redan tidigare framkallat tilltagande köld i Englands förhållande till Frankrike, och i den orientaliska frågan var det nära att komma till väpnad konflikt mellan de två stormakterna, då lord Palmerston (15 juli 1840) samlat England, Ryssland, Österrike och Preussen i ett fyrmaktsförbund mot Muhammed Ali, hvilket fördrag T. genomdref mot rätt starkt motstånd från Melbourne, Russell och andra medlemmar af kabinettet. Redan då betraktade många T. som "en eldbrand" ("lord Firebrand") i den europeiska politiken, och därtill bidrog det stundom utmanande kraftiga språk han lät den brittiska diplomatien föra. Framgångarna i Syrien kommo emellertid Palmerstons politik att triumfera, och Frankrike vågade ej upptaga stridshandsken. Då Palmerston sept. 1841 afgick med ministären Melbourne, kunde han berömma sig af att under sin utrikesministertid ha tryggat Belgiens oberoende, räddat Portugal och Spanien från envälde, Turkiet från ryskt öfvervälde och åt England vägen till Indien från franska spärrningsplaner i Egypten. 
Som medlem af oppositionen kritiserade Palmerston skarpt ministären Peels utrikespolitik, och vid dennas fall blef han i Russells kabinett ånyo utrikesminister (juli 1846). I frågan om "de spanska giftermålen" lyckades han ej hindra de franska planernas genomförande (1846), och den brytning med Frankrike, som däraf vållades, bidrog i sin mån till julimonarkiens fall 1848. Palmerston främjade emot Österrike sträfvandena att ena norra Italien i en federativ sammanslutning under Sardiniens ledning, och mot konungen af Neapel understödde han i hemlighet de sicilianske insurgenterna, t. o. m. med vapen från arsenalen i Woolwich. När 1849 Kossuth och andra ungerska flyktingar i Turkiet hotades med utlämning, gjorde T. energiska föreställningar i Wien och Petersburg och stärkte i förening med Frankrike turkiska regeringens motståndskraft mot ryskt krigshot genom att låta förlägga en engelsk-fransk flotta vid Dardanellerna ("luktsalt åt en dam, som blifvit rädd"). Det stora anseende i Europa, som han vunnit genom dylika prof på energisk hjälp åt frihetsrörelserna, förspillde han delvis genom sitt hänsynslösa uppträdande 1850 mot Grekland i "Pacifico-affären" (se Pacifico). Han försvarade emellertid i underhuset sin politik (29 juni s. å.) i det berömda "Civis-Romanus-talet", hvari han häfdade, att hvarje brittisk undersåte skulle kunna påräkna kronans stöd med samma trygghetskänsla, som medborgarrätten i romerska riket fordom medförde. Talet gjorde T. till den populäraste mannen i England. När han utan drottningens och sina medministrars vetskap i ett samtal med franska sändebudet uttryckt sig gillande om Napoleons statsstreck af 2 dec. 1851, vållade denna öfverilning, att T., som redan 1850 i ett skarpt memorandum af drottningen klandrats för själfrådighet, på premiärministern Russells tillstyrkan fick afsked (19 dec. 1851). Redan jan. 
page_number=441, index= - Temple, Henry John  - Temple, Frederick  - Temple-aux-fées  - Temple bar 
1852 fick emellertid Palmerston den glädjen att bereda Russells ministär ett nederlag, som medförde dess upplösning. I slutet af 1852 blef Palmerston inrikesminister i Aberdeens koalitionsministär. Under det han i sitt nya departement utvecklade ifrig verksamhet, följde han uppmärksamt de yttre förhållandena och hade väsentlig andel i beslutet om Englands deltagande i Krimkriget. Då till följd af den usla arméförvaltniugen Aberdeens ministär föll 1855, kallades Palmerston att bilda ett kabinett (10 febr. s. å.). Han uppfyllde de förhoppningar om en mera energisk krigföring man fäst vid honom, men nödgades genom Frankrikes och Österrikes politik i förtid afbryta det med vidtgående syften förda kriget och gå med på Parisfreden (mars 1856). Mot Kina uppträdde han 1857 ganska hänsynslöst i den s. k. "Arrow-affären" (se Kina, sp. 66); då underhuset uttalade sig klandrande om hans kinesiska politik, skred han emellertid till parlamentsupplösning och vann vid valen en betydande majoritet. Trots att han s. å. vid bekämpandet af indiska upproret aflagt nya prof på framstående duglighet, störtades han febr. 1858, emedan han ansågs visa alltför stor eftergifvenhet för Frankrike efter Orsinis mordförsök mot Napoleon. Redan jan. 1859 kom emellertid "gamle Pam" åter i spetsen för ärendena. Ehuru han städse med outtröttligt nit arbetat för slafhandelns undertryckande, gynnade han dock under amerikanska inbördeskriget sydstaterna. 1863 vägrade han att i samverkan med franske kejsaren draga svärdet till förmån för polackerna, och 1864 sökte han förgäfves vinna denne för ett gemensamt uppträdande till Danmarks hjälp mot Preussen och Österrike. Hvad den inre styrelsen angår, lyckades han till tories' belåtenhet och de radikales harm hindra en ny parlamentsreform. — Palmerston var i begåfning underlägsen åtskilliga af sina berömda samtida i parlamentet, t. ex. Peel, men egde dock betydande förmåga samt ådagalade mod, beslutsamhet och kraft. Som debattör utmärktes han under sina sista år af äkta humor och gällde då som sin tids kvickaste engelsman. Rörande inrikes frågor var han aldrig synnerligen liberal; och om han i den utländska politiken framstod som ifrig vän af frihetssträfvandena på fastlandet, så var äfven där all radikalism honom motbjudande. Om Englands makt och ära, sådan han uppfattade den, visade han sig månare än om något annat, och han brast aldrig vare sig i mod eller själftillit; däri låg en hufvudorsak till den ofantliga folkgunst, som han på sistone vann. I förhållandet till sin monark och sina medministrar var han mycket själfrådig och antog ej sällan mot främmande regeringar en öfverlägsen, myndig ton samt våldförde sig stundom på svagare stater. 
Lord Dallings bredt anlagda lefnadsteckning "Life of lord Palmerston" (2 bd, 1870) gick endast till 1847; den har fulländats af Evelyn Ashley (dlr 3—5, 1874—76). Ett sammandrag af detta arbete, Ashleys "The life and correspondence of Henry John T., viscount Palmerston" (2 bd, 1879), är den bästa Palmerstonbiografien. Jfr äfven A. Langel, "Lord Palmerston et lord Russell" (1877), A. Trollope, "Lord Palmerston" (1882), Lloyd C. Sanders, "Life of viscount Palmerston" (1888), och markisen af Lorne, "Viscount Palmerston, K. G." (1892). 1. V. S—g  2. E. B. (V. S—g.) 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Temple</b> [te'mpl], Frederick, engelsk prelat, f. 1821, d. 1902, bestämdes att bli landtbrukare, men lyckades få gå studievägen och kom till Oxford, då traktarianismen där blomstrade som starkast. Efter åtskillig öfverläggning slöt sig T. till dess bredkyrkliga motståndare "the Oxford liberal movement". 1842 blef han fellow i Balliol och lärare i matematik; 1858 efterträdde han Arnold, Tait och Goulburn som rektor för Rugby skola, där han särskildt lyfte den naturvetenskapliga undervisningen. Hans predikningar i skolan voro mästerverk. Två år efter hans ankomst till Rugby deltog han i det viktigaste af alla angreppen på högkyrkorörelsen, utgifningen af "Essays and reviews", där han författat den första uppsatsen. Stormen blef oerhörd på grund af medarbetarnas radikala teologiska kritik; T. var mera moderat, men vägrade skilja sin sak från de andras, så länge striden pågick. I politiskt afseende följde han den liberale Gladstone. Denne erbjöd honom 1869 biskopssätet i Exeter; trots både de högkyrkliges och evangelikalernas våldsamma motstånd stod Gladstone fast, och T. fick platsen. Hans lugna vänlighet öfvervann snart prästernas misstro. 1885 flyttades han af Gladstone som biskop till London under allmänt gillande. Han hade nu ock närmat sig den högkyrkliga riktningen. I London som i Exeter utvecklade han en oerhörd arbetsifver i kristlig-social anda, ehuru under tilltagande blindhet. Vid ärkebiskop Bensons död 1896 kallades den 76-årige T. till Englands primas. Han fick genast den viktiga uppgiften att leda den nya Lambethkonferensen 1897 och fortsatte skickligt i Taits (se Tait, A. C.) fotspår. Han ansträngde sig ock att utjämna motsättningen mellan High och Low inom engelska kyrkan, som häftigt åter utbröt 1898; däråt egnade han sin första viktiga publikation som ärkebiskop, "Disputes in the church". Äfven ifrade han för missionen, presiderade 1900 vid "World temperance congress" i London och talade för kvinnosaken. 1902 krönte han Edvard VII; men detta tog på åldringens krafter, och under ett anförande i öfverhuset i dec. träffades han af illamående, som ledde till döden. Se Seven friends, "Memoirs of archbishop T." (1906), och E. G. Sandford, "Fr. T." (1907). — Om T:s son William T. se Suppl. Hj. H—t. 
<b>Temple-aux-fées</b> [tãpl-å-fē]. Se Côte-aux-fées. 
<b>Temple bar</b> [te'mpl bā'], historiskt ryktbar plats i London. I närheten af de efter Tempelherreordens forna London-hemvist ("The Temple"; se d. o. 2) uppkallade domstolsbyggnaderna utmärkte en bom eller kedja (<i>bar</i>) i hörnet af gatorna Strand och Fleet street gränsen för citymyndigheternas 
page_number=442, index= - Temple bar  - Templets förstöring  - Templets invigning  - Templin  - Templum in antis  - Tempo  - Tempoanfall  - Tempora  - Temporal 
jurisdiktionsområde; denna stadsgräns kallades <i>Temple bar.</i> Den omtalas redan på 1300-talet, och däri uppfördes sedermera en portbyggnad, hvilken 1672 ersattes af en ny sådan, byggd af Chr. Wren. Såsom hinderlig för den lifliga gatutrafiken aflägsnades den 1878 och står nu sedan 1888 vid ingången till Theobalds park i Hertfordshire. Vid Temple bar utföres alltjämt, då konungen aflägger officiellt besök i City, en från medeltiden stammande ceremoni, symboliserande Citys privilegierade ställning: lordmayorn möter där och öfverlämnar till konungen Citys svärd, hvilket denne omedelbart återlämnar. Så länge bommen eller porten fanns kvar, höllos de stängda, tills ceremonien var till ända, såsom tecken till, att konungen endast med citymyndigheternas begifvande beträdde Citys område. V. S—g. 
<b>Templets förstöring.</b> Till åminnelse af att Jerusalems tempel förstördes af romarna år 70 e. Kr. 9 Ab (5:e månaden i judarnas kyrkliga år, motsvarande slutet af juli och början af aug.) fira judarna årligen med fasta och botböner samt uppläsning i synagogan af Jeremias klagovisor sin största sorgehögtid nämnda dag eller, om densamma infaller på sabbat, 10 Ab. Redan före Kristi tid firade judarna på liknande sätt 10 Ab som åminnelsedag af "templets förstöring", emedan, märkvärdigt nog, kaldéerna (babylonierna) år 586 f. Kr. lära på den dagen ha förstört Salomos tempel. Af de nuv. judarna kan således 9 Ab i dubbel mening räknas som en åminnelsedag af templets förstöring. Likaledes firas månaden förut, 17 Tammuz, sorgeminnet af romarnas inträngande i Jerusalem efter den långvariga belägringen (år 70), likasom judarna före och på Kristi tid firade minnet af kaldéernas inträngande i Jerusalem (år 586 f. Kr.) 9 Tammuz. Tiden mellan 17 Tammuz och 9 Ab är för judarna en sorgetid, ett slags "tempus clausum" (se d. o.). J. P. 
<b>Templets invigning.</b> Se Tempelinvigningsfesten. 
<b>Templin,</b> stad i preussiska reg.-omr. Potsdam mellan flera sjöar, som genom den 1,4 m. djupa Templinkanalen (23 km. lång) stå i förbindelse med Havel. 5,670 inv. (1910). T. fanns redan på 1200-talet som stad. (H. W—k.) 
<b>Templum in antis,</b> lat., <i>bygnk.</i> Se Ant och Tempel. 
<b>Tempo</b> [-på], plur. Tempi, it. (af lat. <i>tempus,</i> tid). 1. <i>Mus.</i>, tidmått, hastighetsgraden af ett musikstycke. Före 1600-talet voro föreskrifterna rörande tempot mycket inskränkta, hvaremot själfva noterna då hade ett någorlunda bestämdt medelvärde (lat. <i>integer valor notarum</i>). Detta värde ändrades emellertid under århundradenas lopp så betydligt, att man nu, för att få en föreställning om 1500-talets musik, måste reducera dess notvärden till minst hälften och för tidigare århundraden till fjärdedelen eller åttondelen. Af den på 1400-talet synnerligen blomstrande lutskriften och orgeltabulaturen har den moderna notskriften upptagit bl. a. de "fanor" på nothalsen, hvilka beteckna mindre värden; men när en sådan fana för oss betecknar en åttondel <big>♪</big>, så gällde den då däremot lika med en minima, d. v. s. halfnot, X, hvaraf man torde kunna sluta, att hastighetsgraden sedan dess två gånger fördubblats. Omkr. år 1600 uppstodo de ännu brukliga termerna för tidmåttets olika snabbhet: <i>allegro, andante, adagio,</i> senare äfven <i>allegretto, presto, vivace, andantino, largo, lente, grave, moderato</i> (se dessa ord) m. fl. benämningar, som man i nyare tid ofta sökt i flera länder öfversatta till modersmålet, t ex. i Tyskland (Schumann) och i Sverige (Norman). Äfven dessa termer ha emellertid, åtminstone sedan Bachs tid, ändrat värde, så att hastiga tempon nu blifvit hastigare och långsamma långsammare. Därför kände man länge behofvet af en fast matematisk värdemätare och kom så till uppfinningen af metronomen (Loulié, 1696, Mälzel, 1816). Ej ens denna värdemätares föreskrifter äro absolut bindande, emedan hastigheten af ett och samma tonstycke måste i någon mån modifieras efter den olika storleken af lokaler, de utförandes talrikhet, den personliga uppfattningens kraf på frihet o. s. v. Emellertid äro talen på Mälzels metronom ingalunda godtyckligt valda, utan variera inom samma hastighetsmöjligheter som människans pulsslag (jfr Musik, sp. 1438). Det genomgående tempot afbrytes ej sällan genom föreskrift om fördröjande (<i>rallentando, ritardando, ritenuto</i>) eller påskyndande (<i>accelerando, stringendo</i>) eller godtyckligt tidmått för något ställe (<i>ad libitum, a piacere</i>); att hufvudtempot skall återinträda, betecknas då med <i>a tempo</i> eller <i>tempo primo</i> (<i>tempo di prima</i>). De musikaliska frasernas växlande innehåll och karaktär betinga af sig själfva en viss rörlighet hos tempot eller modifikationer däraf. — Tempo di marcia [martja], marschtempo. — Tempo giusto. Se Giusto. — Tempo rubato. Se Rubato. — Om senza tempo se Senza. — 2. I militärspråket betecknar tempo dels rörelsehastigheten i olika takter (såväl till fots som till häst), dels hvarje särskild del ("afdelning") af ett handgrepp med gevär, sabel eller annat vapen. — 3. <i>Ridk.</i>, den för takten (se d. o.) bestämda farten. Enligt svenska exercisreglementet för kavalleriet rides i skridt 100 m., i traf 225 m. och i galopp 350 m. i minuten; dessutom förekommer förstärkt galopp med en hastighet af 450 m. i minuten; med fyrsprång förstås: allt hvad hästen kan löpa. Det för exercis bestämda traftempot bör förkortas vid längre marscher och vid ridning i svårare terräng m. m. Vid täflingar i prisridning enligt Svenska ridsportens centralförbunds bestämmelser rides kort traf i högst 200 m., samlad traf i högst 175 m., ökad traf i minst 275 m., kort galopp i högst 225 m. och ökad galopp i minst 350 m. i minuten. Enligt Ridinstruktion för svenska armén skall i hvarje ridhus eller annan noga utstakad ridbana finnas anslagen en s. k. tempotabell, som anger tiden, på hvilken fyrkantspåret skall tillryggaläggas vid ridning i de olika takterna. 1. A. L. (E. F—t.) 3. B. C—m. 
<b>Tempoanfall</b> och Tempostöt. Se Fäktkonst. 
<b>Tempora</b>, lat., plur. af <i>tempus.</i> Se Tempus och Tinning. 
<b>Temporal</b> (lat. <i>temporalis</i>). 1. <i>Gramm.</i>, som har afseende på det grammatiska tempus (se d. o.), tids-. — Temporala konjunktioner. Se Konjunktion, sp. 763. — 2. <i>Anat.</i>, som hänför sig till tinningarna, t. ex. temporalsidan 
page_number=443, index= - Temporal  - Temporal  - Temporalism  - Tempora mutantur, nos et mutamur in illis  - Temporisera  - Temporär  - Tempotabell  - Temps, Le  - Tempus 
= tinningsidan; <i>arteria temporalis,</i> tinningpulsådern; <i>os temporale,</i> tinningbenet, o. s. v. 
<b>Temporal</b> (sp. o. port., af lat. <i>tempus,</i> i bet. väderlek), oväder, storm, särskildt i de indiska och kinesiska farvattnen benämning på de stormar, som uppträda vid tiden för monsunernas kantring (se Monsun). R. R.* 
<b>Temporalism</b> (af lat. <i>tempus,</i> tid), <i>filos.</i>, den åsikt, enligt hvilken all verklighet är i tiden. Af Boström kallas denna åsikt empirism (se Empiri). Motsatsen är eternism l. rationalism (se d. o.). S—e. 
<b>Tempora mutantur, nos et mutamur in illis,</b> lat., "tiderna ändra sig jämt, och själfva förändras vi med dem", latinsk hexameter ur ett epigram af J. Owen (1560—1622), hvilket tänkespråk enligt en uppgift lär gå tillbaka till kejsar Lothar I (796—855), i hvars mun det skulle ha låtit: <i>Omnia mutantur</i> (allting förändras) o. s. v. 
<b>Temporisera</b> (af lat. <i>tempus,</i> tid), draga ut på tiden, se tiden an, rätta sig efter omständigheterna. 
<b>Temporär</b> (fr. <i>temporaire,</i> af lat. <i>tempus,</i> tid), öfvergående, inskränkt till viss tid, tillfällig. — Temporära stjärnor, <i>astron.</i> Se Variabla stjärnor. — Temporärförsäkring. Se Lifförsäkring. — Temporär magnet, <i>fys.</i>, detsamma som tillfällig magnet (se Magnet, sp. 491). 
<b>Tempotabell,</b> <i>ridk.</i> Se Tempo 3. 
<b>Temps,</b> Le [lə tã'], fr., "Tiden", namn på åtskilliga franska tidningar i Paris, bland hvilka den äldsta uppsattes i okt. 1829 af Jacques Coste och då räknade Guizot bland sina redaktörer samt bekämpade restaurationens sista ministärer, hvarefter tidningen under Ludvig Filips regering alltjämt försvarade framåtskridandets sak, men nedlades 1842. Den återuppväcktes för en kort tid 1849. — Den nuv. tidningen med detta namn uppsattes 1861 af A. Nefftzer och understöddes af rika industriidkare i Elsass. Den förde en stillsam opposition mot kejsardömet och ansågs vara halft orleanistisk. Vid omstörtningarna 1870 tog den parti för republiken, och efter Thiers' afgång uppträdde den synnerligen eftertryckligt mot det monarkiska partiets statskuppsplaner samt blef under 1880-talet det opportunistiska regeringspartiets organ. Bladet egnade från början stort utrymme åt sin rent litterära afdelning. Bland medarbetarna märkas Dollfus, Challemel-Lacour, Sainte-Beuve, Edmond Schérer, P. Janet, Louis Blanc, Fr. Sarcey, Alfred Mézières, Sorel, J. Claretié, Anatole France, de Pressensé, Larroumet, Adolphe Brisson samt statsmännen Henri Brisson och Jules Ferry. Redaktör var från 1871 mer än trettio år Adrien Hébrard. 
<b>Tempus</b> (lat.; plur. <i>tempora</i>), Tid, Tidsform, <i>gramm.</i>, namn på vissa grammatiska kategorier (se Modus 4) inom de flesta språks verbalböjning, genom hvilka verbets handling i afseende på <i>tid</i> bestämmes. Emedan kategorien tempus betecknar den tid, i hvilken en handling försiggår, måste denna tid tänkas i förhållande till en annan tid. Det är således hvarje tempusforms uppgift att bestämma den <i>relativa</i> tidpunkten. Den tid, i förhållande till hvilken denna kan bestämmas, kan vara antingen den, i hvilken den talande själf befinner sig, eller en tidpunkt i den förflutna tiden eller en i den tillkommande tiden. 1) I förhållande till den tid, i hvilken den talande själf befinner sig, kan man tänka sig en händelse försiggå a) i samma tid, b) i förfluten tid, c) i tillkommande tid. Därmed är den psykologiska anledningen gifven till uppkomsten af de grammatiska tidskategorierna presens, perfektum och futurum (se dessa ord). 2) I förhållande till en tidpunkt i den förflutna tiden kan en händelse vara a) samtidig därmed: detta förhållande har fått sitt uttryck i kategorien imperfektum (se d. o.), b) föregående: pluskvamperfektum (se d. o.), c) För att uttrycka en förestående handling i förhållande till en förfluten tidpunkt har man i allmänhet ej utbildat en särskild tempuskategori; man har åtminstone ej kommit så långt som till ett (allmänt vedertaget) namn. Uttrycket sker i de mest kända språken med omskrifningar: i grek. med preteritaltempus af <i>μέλλω</i> och inf. fut. (aor. eller pres.), i lat. med former på <i>-urus</i> och preteritala tempora af <i>sum,</i> i sv. <i>jag var i begrepp att</i> (göra), <i>jag skulle</i> (göra) o. s. v. Namnet konditionalis — i sanskrit namn för ett augmenttempus af futurstammen — används emellertid merendels för dylika omskrifvande bildningar (i de romanska språken utvecklade till en äfven i formellt hänseende enhetlig kategori, conditionnel), ehuru det ursprungligen afsåg endast användningen i vissa slag af villkorssatser. 3) I förhållande till en tidpunkt i den tillkommande tiden kan en handling vara a) samtidig: futurum simplex (se Futurum), b) förfluten: futurum exactum (se d. o.). c) För förestående tid i förhållande till en tidpunkt i den tillkommande tiden finnes i allmänhet ej någon fast benämnd tempuskategori. Man använder omskrifningar, t. ex. i latinska former på <i>-urus</i> med futurum af <i>sum</i> (jfr ett sådant svenskt uttryck som <i>efter kl. 10 i morgon kommer jag att</i> eller <i>skall jag</i> o. s. v.). — De nu nämnda, mera teoretiskt vunna tempora och deras motsvarigheter förekomma i de flesta språk mer eller mindre modifierade och i hufvudsak med nämnda tidsbetydelser. Härtill komma nu i vissa språk, t. ex. i grek., aoristus (se Aorist) och i lat. perfectum historicum (se under Perfektum), som äro tempora endast för historiskt berättande framställningar, d. v. s. de beteckna en händelse, som försiggår i förfluten tid, "men icke i förhållande till den närvarande tiden, utan i förhållande till en annan, men föregående tidpunkt i den förflutna tiden." Det tempus, som i sanskrit kallas aorist, var i det äldre språket (veda) ett tempus med betydelse af perfekt, sedan ett preterialt tempus i allmänhet, under det att perfektet i det äldre sanskrit endast var uttryck för perfektiv aktionsart (se nedan), men sedan blef rätt och slätt ett preterialtempus (jfr Preteritum). Benämningarna pluskvamperfektum i sanskrit och grekiska äfvensom t. ex. futurum exactum i grekiskan äro vilseledande benämningar, emedan de så benämnda formerna i dessa språk äro i afseende på tid enkelt preteritala och futurala. Egentlig temporalbetydelse ha de nämnda tempuskategorierna endast i indikativen. Optativens, konjunktivens och imperativens tempora äro till 
page_number=444, index= - Tempus  - Tempus clausum 
följd af dessa moduskategoriers art till tid alla futurala (se Modus). Infinitivens och participiernas tid bestämmes af det verbum finitum, till hvilket de anknytas och i förhållande till hvilket de beteckna antingen samtidighet (presens), förfluten tid (perfekt) eller tillkommande tid (futurum). — Med tempusbegreppet är begreppet aktionsart nära förbundet. I de flesta språk beteckna också de olika tempora äfven — i större eller mindre utsträckning — olika aktions- l. handlingsarter. Så beteckna t. ex. i grek. och äfven i andra språk presensstammen äfven en fortgående (perdurerande, durativ) handling, perfektstammen en afslutad och aoristen en momentant (för ögonblicket) inträdande handling. Den specifika, vid de olika tempusstammarna fästa aktionsarten kunde i de flesta fall sträcka sig till alla modi, hvilket, som sagdt, ej var fallet med temporalbetydelsen. På grund af de vid olika tempora fästa aktionsarterna kunde en tempustyp användas i flera temporala betydelser. En som durativ tänkt handling kunde till sitt hufvudmoment förläggas antingen till närvarande eller till förfluten eller till tillkommande tid. Däraf förklaras också den företeelsen, att presens i många fall kan företräda andra tempora, särskildt futurum. Perfektet kan ha bibetydelse af något afslutadt. Om afslutningspunkten faller i det närvarande ögonblicket, uppkommer s. k. <i>perfektum presens,</i> t. ex. lat. <i>dixi,</i> jag har (i detta ögonblick) slutat tala. Tänkes resultatet kvarstå i närvarande tid, uppstår s. k. <i>preteritopresens,</i> t. ex. lat. <i>novi,</i> sv. <i>jag vet,</i> urspr. en preteritalform (se Preteritum). De förnämsta aktionsarterna (kvaliteterna), som i grekiskan och i all synnerhet i de slaviska (och litauiska) språken — men där under den lämpligare benämningen aspekt, som mera afser handlingens fullbordande eller icke fullbordande, medan aktionsarten mera hänför sig till sättet och förloppet för handlingen — spela en så stor roll, äro 1) den imperfektiva (durativa l. kontinuativa), som framställer handlingen i sin oafbrutna fortvaro, t. ex. fnbulg. <i>lěsti,</i> stiga, eng. <i>to be mounting:</i> a) <i>enkelt durativ,</i> såsom i det nämnda verbet eller t. ex. fnbulg. <i>biti,</i> slå, eng. <i>to be beating,</i> b) <i>iterativ:</i> fnbulg. <i>bivati,</i> gång på gång slå, lat. <i>agitare,</i>  pådrifva (med intensiv bibetydelse), och 2) den perfektiva, då verbets handling innehåller ett bibegrepp af fulländning eller afslutning med uppnående af ett resultat. Afslutningsmomentet kan därvid tillhöra förfluten, närvarande eller tillkommande tid: a) <i>enkelt perfektiv:</i> fnbulg. <i>u-biti,</i> slå ihjäl, b) <i>iterativt perfektiv:</i> fnbulg. <i>u-bivati,</i> slå ihjäl (sagdt om flera subjekt). I de slaviska språken, som förlorat en stor del af de ursprungliga tempora, måste användningen af olika aktionsarter delvis ersätta temporalbeteckningen. För att uttrycka fut. af ett imperfektivt verb måste hjälpverb med inf. användas. Men af ett perfektivt verb uttryckes fut. med presensformer, emedan afslutningsmomentet i en handling, som nu inträder, psykologiskt blir futuralt. — Uppkomsten af grammatiska tempuskategorier föregicks sannolikt af ett tillstånd, då en och samma form måste funktionera för olika förhållanden. De olika tempusförhållandena uttrycktes antingen genom särskilda ord eller genom situationen. I förra fallet kunde småningom med genomgångsstadiet af sammansatta tempusformen (jfr sv. <i>jag har gjort</i> o. s. v.) vägen leda till uppkomsten af formala tempusbildningselement, t. ex. i lat. imperf. <i>-bam,</i> som sannolikt ursprungligen var en verbalform med betydelsen "jag var", eller fr. <i>-ai</i> i <i>aurai,</i> uppkommet af <i>habere habeo.</i> I senare fallet är det just aktionsarterna, som komma att spela en betydande roll såsom ställföreträdare. När nu vissa verb betecknade endast en aktionsart, andra blott en annan, så kunde dessa grupper bli mönstertyper för olika aktionsartbildningar af andra verb och i och med detsamma äfven för olika tempusförhållanden. Så torde t. ex. vissa indoeuropeiska aoristsystem ha utvecklats ur en bestämd grupp af verb o. s. v. I de utom-indoeuropeiska språken äro tempusförhållandena af samma eller analog art. Somliga, t. ex. de semitiska, ha svagt utbildade tempuskategorier, men ega, liksom de slaviska språken, särdeles rika medel att uttrycka aktionsarter, hvilka i viss mån ersätta bristen på tempora. Se vidare Tema och Tempusföljd. — Bland litt. rörande frågan om tempus och <i>aktionsart</i> må nämnas Delbrück, "Vergleichende syntax der indogermanischen sprachen" II (= Brugmann-Delbrück, "Grundriss der vergleichenden grammatik der indogermanischen sprachen" IV, 1897), Brugmann, "Griechische grammatik" (4:e uppl. 1913, där den hufvudsakliga litteraturen nämnes) och "Kurze vergleichende grammatik der indogermanischen sprachen" (1909), Herbig, "Aktionsart und zeitstufe" (i "Indogermanische forschungen", bd 6), och Noreen, "Vårt språk" V (1904—12). En historisk-kritisk redogörelse för den senaste litt. rörande frågan om tempusbetydelsens förhållande till aktionsartsbetydelsen eller rättare aspekten har F. Hartmann påbörjat i "Aorist und imperfektum" (i Kuhns "Zeitschrift für vergleichende sprachforschung", bd 48, 1917). K. F. J. 
<b>Tempus clausum</b> (lat., "afstängd tid"), medeltidsbeteckning för sådana dagar, på hvilka enligt kyrklig förordning glada och i synnerhet bullrande festligheter voro förbjudna. Den äldsta kända förordningen af detta slag förskrifver sig från kyrkomötet i Laodikeia, 347, som förbjöd vissa festligheter under fastan, däribland bröllop. Sedan utkommo under medeltiden flera dylika förordningar, genom hvilka förbudet utsträcktes till äfven andra delar af kyrkoåret. Någon för hela kyrkan gemensam och allmänt gällande norm synes dock ej ha blifvit iakttagen. Tridentinska mötet (1545—63) fastställde som "tempus clausum" för den romersk-katolska kyrkan tiden fr. o. m. advent t. o. m. epifaniadagen samt tiden fr. o. m. askonsdagen t. o. m. påskveckan. Den lutherska kyrkan höll i allmänhet äfven i fråga om denna sak fast vid traditionen, med större eller mindre modifikationer inom de olika länderna. I Sverige kan, enl. ännu gällande kyrkolag (af 1686) med dess senare tillägg (1918) som tempus clausum betraktas: juldagen, långfredagen, påskdagen och pingstdagen. På dessa dagar "må nämligen skådespel ej offentligen uppföras, ej heller gifvas offentlig föreställning i lindansning, konstridning eller annat dylikt eller hållas offentlig maskerad, bal, lekstuga, s. k. varietétillställning eller andra sådana nöjen", och på "de stora högtidsdagarna" (jul-, påsk- och pingstdagen) få dessutom 
page_number=445, index= - Tempus clausum  - Tempus edax rerum  - Tempusföljd  - Tempus perfectum  - Temrjuk  - Temuco  - Temudjin  - Temulin  - Temurtunor  - Ten  - Ten.  - Tenacitet  - Tenakel  - Tenala  - Tenalj 
inga stora bröllopskalas hållas. Hvad den s. k. fastan angår, tillåter svenska kyrkolagen att, om någon under den tiden "för särdeles skäl och orsaker" vill gifta sig, sådant icke bör vägras, "allenast det sker i stillhet och utan allt brudebång". J. P. 
<b>Tempus edax rerum,</b> "tiden, som förstör allt", citat från Ovidius' "Metamorphoses", XV, 234. 
<b>Tempusföljd</b> (lat. <i>consecutio temporum</i>), <i>gramm.</i>, det förhållande inom de flesta språks syntax, att i en sats, som på ett eller annat sätt logiskt eller grammatiskt står i beroende af en annan sats, verbet med afseende på tempus rättar sig efter verbet i denna. Om två händelser med afseende på den tid, då de försiggå, ställas i visst förhållande till hvarandra, nyttjas helt naturligt i de sålunda med afseende på tid af hvarandra <i>logiskt</i> — men ej nödvändigt <i>grammatiskt</i> — beroende satserna sådana tempora, som beteckna relativ tid (se Tempus). Så t. ex. uttryckes en med en händelse i förfluten tid samtidig handling med imperfekt, t. ex. <i>jag kom nyss hem; då gick han ut.</i> Blir nu den ena af dessa satser på den vanliga vägen bisats under formen <i>jag kom hem, då han gick ut,</i> så är det helt naturligt, att tempusförhållandet blir detsamma. Och då säges tempus i bisatsen rätta sig efter hufvudsatsens tempus inom de olika möjligheterna för relativ tid. Grammatisk tempusföljd förekommer sålunda egentligen i bisatser och har till utgångspunkt den i hufvudsatsen på den naturliga tidsföljden beroende tempusordningen. Så är nu i allmänhet förhållandet i de moderna språken. Och när t. ex. i ty. tempora af konjunktiven användas i vissa bisatser, så har därvid en förskjutning i den ursprungliga konjunktivens (optativens) betydelse inträdt af samma art som i lat. I detta språk har i och med den starka utbildningen af grammatisk underordning och konjunktivens användning i en stor del af de underordnade satserna utbildats särdeles fasta regler för den s. k. <i>consecutio temporum,</i> som där sålunda betecknar det sätt, hvarpå den konjunktiva bisatsens verbum finitum till tempus rättar sig efter hufvudsatsens, understundom i strid med det naturliga tidsförhållande, i hvilket de båda satsernas handlingar stå till hvarandra. Konjunktiven var med afseende på tempusbetydelse futural och som modus subjektiv. Så tjänstgör ock konjunktiven i hufvudsatser (oafsedt några förskjutningar). På grund af denna senare egenskap fann konjunktiven en lämplig användning i de satser, som till följd af sin subjektiva karaktär voro särskildt egnade att bli grammatiska bisatser. När då emellertid äfven ett beroende i afseende på tid inträdde, blef följden den, att den latinska konjunktivens tempora i st. f. att egentligen endast beteckna olika aktionsarter (se under Tempus) äfven kommo att uttrycka relativ tid, d. v. s. beteckna antingen samtidighet med eller föregående eller tillkommande tid i förhållande till en annan (i den styrande satsen utsagd) tid. Så utbildades de bekanta reglerna för tempusföljden i lat., hvilka i sin största allmänhet lyda: <i>samtidighet med eller föregående eller tillkommande tid i förhållande till en styrande sats med presens</i> (<i>eller futurum</i>) <i>uttryckes resp. med presens, perfekt eller futurum konjunktiv</i> (alltefter ställningen en form på <i>-urus sim</i> eller pres. konj.) och <i>samtidighet med eller föregående eller tillkommande tid i förhållande till en sats med preteritalt tempus</i> (imperfekt, historiskt perfekt, pluskvamperfekt) <i>uttryckes resp med imperfekt, pluskvamperfekt eller futurum konjunktiv</i> (i detta fall antingen form på <i>-urus essem</i> eller imperf. konj.). De undantag från dessa regler, som bruka statueras, bero antingen på, att känslan af beroende de ifrågavarande satserna emellan af bestämda skäl är mindre stark, så att det i hufvudsatser naturliga tidsförhållandet gör sig gällande, eller därpå, att vidare förskjutningar i kategoriernas funktion inträdde. K. F. J. 
<b>Tempus perfectum</b> och Tempus imperfectum, mus. Se Mensuralmusik. 
<b>Temrjuk,</b> rysk krets- och hamnstad i prov. Kuban, Kaukasien, vid Azovska sjön (Svarta hafvet), ö. om dess mynningssund Jenikale (Kertj), på norra stranden af halfön Taman, vid den kanal, som förenar Achtanisovskij-sjön med T.-viken. Omkr. 10,000 inv. (H. W—k.) 
<b>Temuco</b> [-o'kå], hufvudstad i chilenska prov. Cautin, vid floden Cautin (Rio Imperial), 70 km. ofvan dess mynning i Stilla hafvet, och vid järnvägen Valdivia—Concepción. 27,120 inv. (1915). H. W—k. 
<b>Temudjin.</b> Se Djingis-kan. 
<b>Temulin,</b> <i>kem. toxik.</i>, en giftig alkaloid (pyridinderivat), C7 H12 N2O, som bildas af en i dårrepe, <i>Lolium temulentum</i> L., växande svamp och som är orsak till dårrepets giftverkningar. Se Lolium. C. G. S. 
<b>Temurtunor,</b> insjö. Se Issyk-kul. 
<b>Ten,</b> pseudonym. Se Salchow, K. E. J. U. 
<b>Ten.</b>, <i>mus.</i>, förk. för tenor och tenuto. 
<b>Tenacitet</b> (lat. <i>tenacitas</i>), <i>fys.</i>, absolut hållfasthet l. hållfasthet mot sträckning. Se Hållfasthet. 
<b>Tenakel</b> (lat. <i>tenaculum,</i> af <i>tenere,</i> hålla). 1. <i>Boktr.</i>, manuskripthållare, en träribba, på hvilken manuskriptet (medelst en träklyka, "divisorn") fasthålles under sättningen. Tenakeln utlöper nedtill i en klots med en järnspets, som fastsättes i kasten. (Se illustrationssid. 3 till art. Boktryckarkonst.) — 2. <i>Kir.</i>, en skaftad, böjd nål, med hvilken man vid operationer fattade afskurna, blödande kärl för att underbinda dem, isolerade från omgifvande väfnad. Instrumentet är nu ur bruk och ersättes af artärpincetten och Péans klämmare. 2. J. E. J—n.* 
<b>Tenala</b> (fi. <i>Tenhola</i>), socken vid kusten i Nylands län, Finland, Raseborgs domsaga och härad, utgör ett imperiellt pastorat af 2:a kl., Åbo ärkestift, Raseborgs kontrakt; nämnes som egen församling redan 1329. Kyrkan är uppförd 1329, restaurerad 1812. Areal 319 kvkm. 4,627 inv. (1916), svensktalande. A. G. F. 
<b>Tenalj</b> (fr. <i>tenaille,</i> eg. tång), <i>befästningsk.</i>, kallas i bastionssystemet det i hufvudgrafven midt framför kurtinen liggande låga utanverk, hvars ändamål är att skydda den midt på kurtinen belägna fästningsporten, att hindra bräschskjutning vid foten af kurtin och flanker, att täcka trupper, som samla sig till utfall, då fienden öfvergår grafven, och att vid våta grafvar skydda farkoster. Tenaljen är sammansatt af 2 faser, som gå i bastionsfasernas förlängning, men äro skilda från dessa genom utfallsöppningar, och en kurtin, som 
page_number=446, index= - Tenalj  - Tenampua  - Tenasserimkino  - Ten Brink, Jan och Bernhard  - Tenby  - Tenchi-tenno  - Tencin, Pierre Guérin de  - Tencin, Claudine Alexandrine Guérin  - Tenczin, Andrzej och Jan  - Tenda  - Tendelti (El-Fasher)  - Tendens 
är jämnlöpande med hufvudkurtinen, från hvilken den är skild genom en smalare graf (jfr Fästing, fig. 4). Tenaljens höjd lämpas så, att man från flankerna kan beskjuta bastionsgrafven vid skulderhörnen. — Tenalj betecknar äfven <i>ingående vinkel</i> (se d. o.), och en fästning säges vara anlagd efter <i>tenaljsystemet</i> (jfr Fästning, sp 314 och fig. 5, sp. 315), när dess grundlinje är bruten i omväxlande in- och utgående vinklar. De förra böra vara 60° och de senare 90—120°. Grafflankeringen måste här vara låg. Systemets fördelar — stark flankering och korsande eld öfver anfallsfältet — uppvägas näppeligen af dess olägenheter, hufvudsakligen faran för enfilering och ryggeld; men detta system användes dock af de båda Landsberg, Montalembert, Carnot m. fl. samt, ehuru med vissa inskränkningar, i det äldre preussiska befästningssystemet (jfr Befästningskonst, sp. 1199). L. W:son M. 
<b>Tenampua</b> [-poa]. Se Comayagua 1. 
<b>Tenasserim,</b> en af de 4 "divisioner", i hvilka Brittiska Burma är indeladt, omfattar kustlandet utmed Indiska hafvet från 19° 30′ till 9° 30′ n. br. Från det i n. angränsande Nedre Burma skiljes T. af floden Salweens nedersta lopp, där hufvudstaden Maulmain (57,580 inv. 1911) är belägen. Bergskedjan Kao Livang utgör i ö. gräns mot Siam. T:s sydligare hälft vattnas af floden T. Den fordom betydande orten T. är numera en ringa by. Viktigaste näringsgrenen i divisionen är odling af ris. H. W—k. 
<b>Tenasserimkino,</b> <i>farm. med.</i> Se Kino. 
<b>Ten Brink,</b> Jan och Bernhard. Se Brink. 
<b>Tenby</b> [te'nbi], stad och hafsbadort i engelska grefsk. Pembroke (Wales), vid västra sidan af Caermarthenviken, 16 km. ö. om Pembroke. 4,370 inv. (1911). Staden har åtskilliga lämningar af gamla fästningsverk, urspr. härrörande från den normandiska eröfringens tid och restaurerade under drottning Elisabet. (H. W—k.) 
<b>Tenchi-tenno.</b> Se bd XII, sp. 1449. 
<b>Tencin</b> [tãsä̃']. 1. Pierre Guérin de T., fransk statsman och kardinal, f. 1679, d. 1758, blef 1705 doktor vid Sorbonne och därpå sändebud vid kurian i Rom, uppträdde med öfverdrifvet nit för bullan "Unigenitus" och belönades med kardinalshatt 1739 och Lyons ärkebiskopssäte 1740. Han behöll dock sändebudsplatsen till 1742, då han af Ludvig XV utnämndes till statsminister. Hans gynnare kardinal Fleurys död 1743 medförde hans fall. Han var en äregirig, osedlig och förslagen man; han behärskades af sin sedeslösa syster madame de T. Se T. 2. — 2. Claudine Alexandrine Guérin, madame de T., romanförfattarinna, f. 1682 i Grenoble, d. 1749 i Paris, var på sin tid en af de mest ryktbara kvinnorna i Frankrike, tack vare det inflytande hon utöfvade på de ledande männen inom franska riksstyrelsen, såsom hertigen af Orléans, kardinal Dubois m. fl. Genom dessa män kunde hon tillfredsställa sitt begär efter anseende, förmögenhet och njutning. Därvid skydde hon ingen uppoffring. Som ung hade hon upptagits i ett dominikankloster i närheten af Grenoble, men måste 1710 lämna detsamma på grund af sitt uppseendeväckande lefverne, och då hon sedermera förflyttades till Neuville vid Lyon, lyckades hon frigöra sig från sina klosterlöften (omkr. 1715). Emellertid förde hon i Paris ett yppigt och bekymmerslöst lif. Hennes skönhet och begåfning förmådde fästa vid henne många beundrare och äfven trogna dyrkare. Till de förre hörde, förutom Frankrikes mäktigaste män, de flesta litterära storheterna, såsom Fontenelle, Montesquieu, Helvétius m. fl., och bland de senare må ytterligare nämnas endast chevalier Destouches, med hvilken hon hade en son (1717), som vid födelsen öfverlämnades i främmande händer och sedan själf blef ryktbar under namnet d'Alembert (se denne). Under sin skiftesrika lefnad författade hon några romaner, som än i dag kunna läsas med nöje, enär de äro skrifna i en lätt och behaglig stil samt återge i lifliga och varma färger människohjärtats ömmaste känslor. Hennes bästa arbeten äro <i>Les mémoires du comte de Comminges</i> (1735), <i>Le siège de Calais</i> (1739—40) och <i>Les malheurs de l'amour</i> (1747), där hon törhända tecknat sitt eget lif. Se P. M. Masson, "Madame de T." (1909). 1. Hj. H—t. 2. J. M—r. 
<b>Tenczin</b> [te'ntjin], Andrzej och Jan, riktigare Tęczyński (se d. o.). 
<b>Tenda,</b> Col di, italienskt alppass, 1,873 m. ö. h., som åtskiljer Hafsalperna och Liguriska alperna och förbinder Nizza (vid Rivieran) med Cuneo (i sydkanten af Piemontslättlandet). Vägen mellan dessa orter har vid Col di Tenda framdragits genom en i berg sprängd, 3,360 m. lång, med elektriskt ljus upplyst tunnel 1,320 m. ö. h. Italien har genom befästningar på vidliggande höjder sökt trygga passets spärrning och understödja ett i dalen vid Boiga ensamt liggande fort (närmaste verk, på Cima di Marta, ligger 5 km. aflägset). Vid T. ligga nu från v. till ö. räknadt fort Giaura, fort och batteri Piernaut, forten Margueria, Colle Alto (som centralpunkt på passhöjden) och Taborda, batteri Becco Rosso, fort Pepino och batteri della Perla. För att hindra en västlig kringgång genom Sabbionepasset har vid detsamma anlagts Vernasca-befästningen. Som en andra hufvudgrupp äro att betrakta befästningarna vid Col Tanarello, emedan de spärra vägen från Roja- till Tanarodalen, på hvilken man annars kunde kringgå såväl T. som Liguriska alpernas befästningar. Denna grupp består af batterierna Cima Missun, Punta Ventosa och Monte Saccarello. Förbindelsen med T. förmedlas af ett batteri på Mont Bertrand, och å andra sidan fortsättes försvaret genom Col Ardente- och Cima di Marta-befästningarna. Hela ställningen, som i en halfcirkel med 9 km. radie omger T., har 33 km. utsträckning, och längs densamma löper en militärväg, som fortsätter till Ventimiglia och Nava. H. W—k. L. W:son M. 
<b>Tendelti</b> (El-Fasher), stad. Se Dar-Fur. 
<b>Tendens</b> (fr. <i>tendance,</i> af lat. <i>tendere,</i> spänna, åsyfta), den kraft, genom hvilken en kropp föranledes att röra sig; riktning mot; inneboende dragning, böjelse; syftning; en viss afsikt, i hvilken man säger eller gör något; en bestämd lära (af moralisk, religiös, politisk, social, estetisk art), som i ett diktverk framträder och afsiktligt inskärpes (tendensskrift). — Tendensdrama. Se Skådespel, sp. 1293. — Tendensroman. Se Roman, sp. 694. — Tendentiös, som innebär en viss tendens eller afsikt; afsiktlig. — Tendera, syfta (till). 
page_number=447, index= - Tendentiös  - Tender 
<b>Tendentiös.</b> Se Tendens. 
<b>Tender</b> (af eng. <i>to tend,</i> ledsaga). 1. <i>Järnv.,</i> det till ett lokomotiv kopplade, vagnliknande fordon, hvarpå de för lokomotivets framdrifning erforderliga förråden af bränsle och vatten medföras. Till G. Stephensons första lokomotiv (1815) kopplades en vagn, försedd med en vanlig tunna för att medföra enbart vatten. Denna tunna ersattes snart med en plåtbehållare, och småningom uppstod den kända formen för en tender (se Lokomotiv, fig. 22—24), hvarpå samtidigt medfördes bränslet. Till en början voro tendrarna tvåaxliga, och sådana användas fortfarande i stor utsträckning, men då två axlar ej blefvo tillräckliga för att uppbära de större och tyngre tendrarna, ökades antalet till tre och fyra, i senare fallet nästan undantagslöst lagrade i två tvåaxliga boggier (se Boggi). Vid treaxliga tendrar förekommer äfven, att två af axlarna äro lagrade i en boggi. Vattenrummet i tendrarna växlar från 5 kbm. rymd och t. o. m. därunder till öfver 30 kbm., och den medförda bränslemängden (vid koleldning) från en eller annan ton till 6—8 ton, ja för vissa slag af lokomotiv ända till 16 à 20 ton. En tenders ramverk utgöres i regel af på hvardera sidan belägna tjocka plåtar, hvilka medelst fjädrar och lager hvila på axlarna. Ofvanpå ramarna är vattenbehållaren fastnitad eller fastskrufvad. Den hvilar vanligtvis ej omedelbart på ramverket, utan på mellanlägg af trä eller pressad filt. Den är utförd i U-form, och i det öppna rum, som härigenom erhålles och som är vändt framåt, är en del af tenderns <i>bränslerum</i> förlagd. Vattenbehållaren, som är af jämförelsevis tunn plåt, omkr. 6 mm. tjock, är väl stagad invändigt genom plåtar och vinkeljärn, så att sidorna ej på grund af vattentrycket kunna bukta utåt. Stagplåtarna förhindra samtidigt, att vattnet kommer i svallning uti behållaren. Bränsleuttaget är vanligen förlagdt på ungefär 1/2 m. höjd öfver tenderns botten, och mot detsamma luta bränslerummets botten och sidor. Bränsleuttaget kan dock äfven vara anordnadt vid tenderbottnen, då bränslerummet begränsas af denna samt behållarens lodräta sidor. Vanligen upplägges bränsle äfven i en råge ofvanpå vattenbehållaren, hvars yttre sidor fördenskull äro förlängda ett stycke uppåt. På nyare fyraxliga tendrar vid Statens järnvägar består vattenbehållaren af en stor fyrkantig cistern (se Lokomotiv, fig. 19—21), på hvars midt framtill bränslerummet är uppbyggdt, eller har vattenbehållaren formen af en halfcylinder med den rektangulära sidan vänd uppåt. 
De första tendrarna voro framtill helt öppna mot förarhytten på lokomotivet; men sedermera försågos de med en skärm, som afstängde tendern från hytten, från hvilken dock tendern är åtkomlig genom luckor i skärmen, som därjämte är försedd med ett par fönster, hvilka bereda utsikt bakåt. Till förvaring af verktyg och smörjkärl finnas på tenderns framgafvel skåp och uppe på tendern en eller flera större lådor. Baktill på tendern är vattenintaget, som antingen är rundt eller hellre aflångt för att underlätta vattenintagningen. Det är nämligen i många fall svårt, i synnerhet då lokomotivet är koppladt till ett tåg, att stanna det, så att vattenkastarens på bangården arm kommer midt öfver ett rundt hål på behållaren. Har däremot hålet en större utsträckning i tenderns längdriktning, behöfver stannandet ej ske så alldeles på en gifven plats. Öppningen i vattenintaget täckes med ett lock och fortsättes inåt behållaren med en trattformig sil. På nyare tendrar är, för att ytterligare underlätta vattentagningen, vattenbehållaren på hvardera sidan försedd med ett längsgående långt vattenintag. För att undersöka vattenståndet i tendern är vattenbehållaren på lämplig plats, vanligen på ena sidan, försedd med små kranar uppsatta på olika höjd. Samma ändamål tjänar mången gång en flottör förbunden med en visare. 
Vid genomlöpandet af kurvor ställa sig lokomotivets och tenderns mot hvarandra vända ändar snedt mot hvarandra. För att möjliggöra denna skefva inställning måste framändan af tendern befinna sig på ett visst afstånd från lokomotivets bakända, hvilket åvägabringas genom lämplig konstruktion af kopplingen mellan lokomotivet och tendern samt genom att man ger dessas ändar en afrundad form. Mellanrummet mellan lokomotivet och tendern täckes med en på lokomotivet fäst fällbrygga. Tenderns byggnadssätt i öfrigt är betydligt enklare än lokomotivets, men konstruktionsprinciperna äro desamma, som tillämpas för lokomotiv. Tendern är baktill försedd med buffertar och en vanlig draginrättning, bestående af dragkrok och koppel (se Buffert och Draginrättning) samt framtill med en särskild draginrättning, som förenar den med lokomotivet. Tenderns båda draginrättningar eller, rättare sagdt, de draglådor, i hvilka draginrättningarna äro fästa, äro förenade genom en dragplåt, hvarigenom dragkraften ej uteslutande kommer att gå genom ramplåtarna, vid hvilka draglådorna äro infästa. Lokomotivet och tendern skola vara dubbelt sammankopplade, så att, om hufvudkopplet brister, den andra kopplingsanordningen träder i verksamhet. Den vanligaste förbindelsen sker genom en ledbar kopplingsanordning, så utförd, att den icke hindrar lokomotivets gång i kurvor och att den tillåter ett visst spel mellan lokomotiv och tender i lodrät riktning. Dessa fordringar ha gett upphof till en mängd olika anordningar. Allmännast används en grof hufvuddragstång i midten och på hvardera sidan om denna två mindre dragstänger, s. k. säkerhetslänkar. Draginrättningen skall ej medge lokomotivet och tendern att aflägsna sig från hvarandra. Därigenom deltar tendern genast i hvarje hastighetsökning hos lokomotivet, och följaktligen kunna ej ryckar uppstå vid än så hastiga igångsättningar. Detta åstadkommes därigenom, att på lokomotivet i hufvuddragstångens förlängning är fäst en kraftig bladfjäder, hvars fria ändar hvila mot hvar sin buffert, som i sin ordning trycks mot tendern. Säkerhetslänkarna skola komma till användning, endast i händelse dragstången brister, och de måste vara så anordnade, att de ej på något sätt hindra lokomotivets och tenderns fria rörelse i förhållande till hvarandra. Dessa länkar äro därför i ena ändan försedda med aflånga bulthål. Mellan lokomotivet och tendern finns ofta äfven på hvardera sidan en mindre sidobuffert, hvars ändamål är att minska storleken af sidorörelserna dem emellan. 
För att erhålla så god bromsverkan som möjligt är det fördelaktigt, att samtliga hjul på tendern kunna bromsas. En tender är alltid försedd med handbroms, 
page_number=448, index= - Tender  - Tendera  - Tenderlokomotiv  - Tendo  - Teneberljusstake  - Tenebrae  - Tenwbrionidae  - Tenedos  - Tenement houses  - Teneo lupum auribus  - Tenerani, Pietro  - Tenerife 
och om apparater för genomgående broms (sugluft- eller tryckluft-) finnas på lokomotivet, kan i regel tendern bromsas med dessa. För växlingstjänst och förortståg lämpar sig ett tenderlokomotiv i de flesta fall ej särdeles väl; för växlingstjänst därför att tendern hindrar utsikten vid tillkoppling af vagnar, för förortståg återigen därför, att vid sådana tågs slutstation ofta saknas vändskifva för lokomotivets vändning, eller ock är tiden för knapp att vända lokomotivet. Därför användas för dylik tjänst tanklokomotiv (se d. o.). Se E. Höjer, "Lokomotivlära" (1912). 
2. <i>Sjöv.</i> Ett mindre fartyg, som för signalerings- och bevakningsändamål samt ombesörjandet af erforderliga transporter m. m. är tilldeladt en sjöstyrka af större fartyg. 1. E. Hjr. 2. R. N.* 
<b>Tendera.</b> Se Tendens. 
<b>Tenderlokomotiv</b> (af eng. <i>to tend,</i> ledsaga), <i>mek.</i> Se Lokomotiv, sp. 1007. 
<b>Tendo,</b> nlat., <i>anat.</i> Se Sena. 
<b>Teneberljusstake.</b> Se Tenebræ. 
<b>Tenebræ</b> [te'nebre, tenēbre], lat., "mörker", i den katolska liturgien namn på den mässa (enl. katolsk terminologi används ej "mässa" för någon eftermiddagsgudstjänst), som hålles på eftermiddagen under de tre egentliga "dymmeldagarna": onsdagen, torsdagen och fredagen i påskveckan. De vid en sådan mässa nyttjade ljusstakarna kallas teneberljusstakar. En sådan har formen af en liksidig trehörning, med 12 gula vaxljus på sidorna och 1 hvitt större på toppen (symboler af treenigheten samt af Kristus och de tolf apostlarna). Under mässan släckas efter hand de tolf gula ljusen, men det trettonde utsläckes ej, utan öfvertäckes. Teneberljusstakarna tillhöra den senare delen af medeltiden. (Hj. H—t.) 
<b>Tenebrionidæ,</b> <i>zool.</i>, familj, tillhörande gruppen <i>Heteromera</i> bland de polyfaga skalbaggarna. Hithörande arter äro merendels mörkt färgade och ha växlande kroppsform, men igenkännas på en öfver antennroten utskjutande flik af hufvudets sidokant. Störst äro i Sverige de 20—30 mm. långa, mattsvarta och ljusskygga arterna af släktet <i>Blaps</i> (dödsbud), som vistas på mörka, fuktiga platser, såsom i källare eller under omedelbart på marken belägna golf i gamla boningshus och uthus. Af släktet <i>Tenebrio</i> lefver den vanligaste, 14—15 mm. långa arten likaledes inomhus och är känd under namn af mjölbagge (se d. o.). Den 7—8 mm. långa <i>Opatrum sabulosum</i> är en svart, halfcylindrisk skalbagge med upphöjda lister och rader af små knölar på täckvingarna; den ses vårtiden ofta långsamt krypa på sandiga vägar, vanligen pudrad af damm, som fastnat mellan täckvingarnas ojämnheter. Vissa släkten lefva i alla utvecklingsstadier i trädsvampar, såsom de kort ovala, starkt kullriga, 5—7 mm. långa arterna af släktena <i>Boletophagus</i> och <i>Diaperis,</i> de förra helt mörkfärgade, de senare utmärkta af täckvingarnas röda, taggiga tvärband. G. A—z. 
<b>Tenedos</b> (nygr. <i>Tenedo,</i> turk. <i>Bozdja ada</i> 1. <i>Bozdia adasy,</i> "hedön"), en 42 kvkm. stor, bergig, intill 190 m. hög, fordom af eoliska greker bebodd ö i Egeiska hafvet utanför kusten af det forna landskapet Troas på Mindre Asiens nordvästra hörn och omkr. 25 km. s. om inloppet till Dardanellerna. Det omnämnes redan af Homeros. Vergilius låter den grekiska flottan under sken af återtåg draga sig tillbaka dit före det sista angreppet mot Troja. Xerxes begagnade vid sitt stora härnadståg mot Grekland T. som flottstation, och äfven under följande tidehvarfs många krig har det på grund af sitt läge mer än en gång spelat en viktig roll. Turkarna, i hvilkas händer ön öfvergick 1322, ha försett den med starka befästningar. Under Världskriget har T. ockuperats af Grekland. Invånarna, dels turkar, dels greker, ha uppgetts till omkr. 4,000. På öns nordöstra spets ligger staden T., befäst och biskopssäte. Under Världskriget 1916 bombarderade turkiska flygare 22 jan. af de allierade å T. upprättade truppläger och flygstationer. A. M. A. (H. W—k. L. W:son M.) 
<b>Tenement houses</b> [te'nimənt ha͡u'ṡiṡ], eng. Se Arbetarbostäder, sp. 1313. 
<b>Teneo lupum auribus,</b> lat., "jag håller en varg i öronen", d. v. s. "jag kan ej hålla, vågar ej släppa", ett ordstäf, hämtadt ur Terentius' "Phormion" (akt III, scen 2). Enligt Suetonius nyttjades uttrycket af kejsar Tiberius om hans förhållande till romerska senaten. 
<b>Tenerani,</b> Pietro, italiensk bildhuggare, f. 1789, d. 1869 i Rom, var först elev af Bartolini, men öfvergick till Thorvaldsen, hvars luttrade plastiska uppfattning och kyska form han tillegnade sig, utan att dock lyckas fylla den med verkligt lif, ty hans förmåga stannade vid den glatta, virtuosmässiga marmortekniken. Han började med mytologiska ämnen, såsom <i>Psyche med Pandoras ask</i> och <i>Venus, ur hvars fot Amor drar ut en törntagg</i> (flera gånger upprepade). Sedan öfvergick han till religiösa bilder, såsom <i>Kristus på korset, Johannes, Nedtagningen från korset</i> (i Laterankyrkan). Bland hans större arbeten är <i>Pius VIII:s</i> monument i Peterskyrkan (1860). Statyn <i>Vesta</i> eges af Glyptoteket i München, <i>Lifvets och dödens genius</i> finns i Köpenhamns Glyptotek (efter skiss af Thorvaldsen). Därjämte utförde han statyer (Ferdinand II, i Messina, Bolivar m. fl.) och byster (Thorvaldsen, hertigen af Bordeaux). T. blef 1860 generaldirektör för de romerska museerna. C. R. N.* 
<b>Tenerife</b> (Teneriffa), den största och folkrikaste af Kanarieöarna (se d. o.), 2,026 kvkm. 109,417 inv. (1900). Kusten är brant och svårtillgänglig från hafvet samt saknar nästan alldeles vikar. Ön är mycket bergig (endast 1/7 är odlingsbar mark), fylld af utbrunna kratrar, kägelberg, basaltmassor och lavaströmmar. I midten reser sig "Piken" (<i>Pico de Teyde;</i> se Kanarieöarna, fig.), hvars ena topp, El Piton, når 3,710 m., medan den andra, Chahorra är endast 3,010 m. hög. I öfre delen af hufvudkratern kvarstannar snön 4 månader af året. Både från El Pitons och Chahorras kratrar uppstiga ångor. Från 1798 till nov. 1909 försiggick intet vulkaniskt utbrott af lava eller aska på T. Det utbrott, som började 18 nov. 1909, pågick i form af stark lavautströmning från nybildade småkratrar på västra sluttningen af "Piken" i fem dagar. Några bebodda platser nåddes icke af lavaströmmarna. Från toppen af berget, som utgör ett välkändt märke för sjöfarande, ser man alla öarna i ögruppen, men icke Madeira eller kusten af Afrika. Berget bestiges vanligen från Orotava (se d. o.), på norra sidan af ön. T:s och spanska prov. Canarias (Kanarieöarna) hufvudstad 
page_number=449, index= - Tenerife  - Teneriffa  - Tenes  - Tenesmer  - Tengberg, Niklas August  - Tengberg, Johan Rudolf  - Tengbom, U. H. M. T.  - Tengbom, Tvar  - Tengeli älf  - Tengene  - Tengis  - Tengmalm, Peter Gustaf 
samt medelpunkten för ögruppens handel är Santa Cruz med 63,004 inv. (1910). Högre och svalare ligger La Laguna (se Laguna 2).  (H. W—k.)  
<b>Teneriffa.</b> Se Tenerife.  
<b>Tenes</b> l. Tennes (grek. <i>Τένης</i>), <i>grek. myt.</i>, son af Kyknos och Prokleia, broder till Leukothea (se Ino). T. blef hos sin fader förtalad af sin styfmor och utsatt i en kista, som af hafvet drefs till den ö, som efter T. fick namnet Tenedos. T. dödades af Akilles och dyrkades sedan på Tenedos som gud. J. C. 
<b>Tenesmer</b> (af grek. <i>teinesmos,</i> förstoppning), <i>med.</i>, kallas synnerligen häftiga smärtor af slitande eller sammansnörande karaktär, lokaliserade till stolgången och förorsakade af inflammationer, hemorrojder eller andra sjukliga processer i ändtarmen. Särskildt äro rödsot och andra häftiga enterokoliter (se Tarmsjukdomar) alltid åtföljda af dylika smärtor. J. E. J—n. (I. H.)  
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tengberg,</b> Niklas August, universitetslärare,  historiker, f. 26 mars 1832 i Göteborg, d. 14  nov. 1870  i Stockholm, blef 1849 student i Lund, där han 1853 aflade filos. kandidatexamen och promoverades till filos. doktor. 1855 kallades han till docent i historia, utnämndes 1858 till adjunkt och, efter att en längre tid på förordnande ha bestridt professuren, 30 dec. 1863 till professor i samma ämne vid ofvannämnda universitet. Som frukter af T:s forskningar, som hufvudsakligen omfatta 1700-talets historia och delvis anställdes i utländska arkiv (Berlin, Wien, Paris och Köpenhamn 1861—62), föreligga <i>Om Sveriges förhållande till främmande magier under k. Karl XII:s styrelsetid</i> (akad. afh. 1854), <i>Bidrag till historien om Sveriges krig med Ryssland åren 1741—43</i> (2 hftn, 1857, 1860), <i>Om kejsarinnan Catharina II:s åsyftade Stora Nordiska alliance</i> (akad. afh. 1863), <i>Om frihetstiden</i> (1867) samt <i>Konung Gustaf III:s första regeringstid till och med 1772 års statshvälfning</i> (1871; utg. af K. T. Odhner), det enda T. hann bearbeta af sitt betydande material till Gustaf III:s historia. T:s skrifter utmärkas för gedigen forskning, enkel, sakrik framställning och en fin, inträngande och själfständig uppfattning af ämnet.  (L. S.)  
<b>Tengberg,</b> Johan Rudolf, historiker, f. 2 febr. 1845 i Lidköping, d. 3 jan. 1877 i Stenstorp, blef 1867 student samt 1875 filos. doktor och docent i historia i Uppsala. T. författade bl. a. en uppmärksammad  doktorsafh. <i>Om den äldsta territoriala indelningen och förvaltningen i Sverige</i> (1875), <i>Sverige  under partitidehvarfvet 1718—1809</i> (1718—54, fullb. af Boëthius, se d. o. 4, i "Sveriges historia från äldsta tid till våra dagar", bd V, 1879) och historiska artiklar i Nordisk familjebok. 
<b>Tengbom.</b> 1. U. H. M. T., författarinna. Se Lundström 2, sp. 1425. — 2. Ivar T., den föregåendes brorson, arkitekt, f. 7 april 1878 i Vireda socken, Jönköpings län, studerade vid Chalmers tekniska skola i Göteborg 1894—98, vid Konstakademiens byggnadsskola 1898—1901, då han erhöll Kungl. medaljen, och i utlandet 1905—06. 1906—12 samarbetade han med E. Torulf i Stockholm och Göteborg, men har därefter drifvit egen arkitektverksamhet i Stockholm. 1907 blef han arkitekt i Öfverintendentsämbetet och 1916 professor i arkitektur vid Konsthögskolan. Sedan 1917 är han led. af Konstakademien. — Firman Tengbom och Torulf vann 1905 andra pris vid täflan om Stadshus i Stockholm och 1906 likaledes andra pris för Engelbrektskyrkan. I täflan om <i>rådhusbyggnad i Borås</i> vann firman första priset och fick äfven utföra sitt förslag (byggnaden stod färdig 1909). Firmans andra monumentalbyggnad var <i>Arvika nya kyrka</i> (stenkyrka med trätakskonstruktion och hög tornspira, färdig 1911). De förnämsta verk, som T. utfört, sedan firman upplöstes, äro <i>Stockholms enskilda banks</i> nybyggnad vid Kungsträdgårdsgatan och två bredvidliggande hus vid Wahrendorfsgatan, en komplex, som ger en samlad helbild, på en gång representativt modern och i sin slutna, kraftiga hållning af stark personlig karaktär (komplexen påbörjad 1912 och fullbordad 1915; se afbildningen i art. Stockholms enskilda bank,  sp. 14; ett illustreradt praktverk om byggnaderna af T. och G. Paulsson utkom 1916). Året därförut stod samma banks nybyggnad vid Götgatan färdig, 1916 <i>Borås enskilda banks</i> hus, 1917 <i>Svenska dagbladets</i> hus vid Karduansmakargatan. Under byggnad står <i>Högalidskyrkan</i> på Södermalm (påbörjad 1917, sedan T. vunnit första pris vid täflan). Bland af T. uppförda privathus äro justitierådet Tryggers i den s. k. Diplomatstaden (färdigt 1915), V. Philipsons vid Karlavägen och direktör Henkes i Saltsjöbaden (båda 1916). T. har dessutom lämnat ritningar till sjukhus (bl. a. Sachsska barnsjukhuset, se fig. i art. Sachs, sp. 272), sanatorier, fabriksbyggnader, skolor. T. var 1908—11 redaktör för tidskr. "Arkitekten" och har där liksom i andra publikationer skrifvit uppsatser om byggnader och byggnadsväsen. — Hans hustru Hjördis T.,  född Nordin, f. 1877, gift 1905, har studerat vid Tekniska skolan samt i Paris och egnat sig åt konstindustriell verksamhet, illustrationer m. m. G—g N. 
<b>Tengeli älf</b> (fi. <i>Tengeliönjoki</i>), från ö. infallande forsrik biflod till Torne älf, Finland. Dess största forsar äro Portimonkoski (10,2 m. fallhöjd; 39,168 hkr) och Luonionkoski (6,2 m. fallh.; 22,237 hkr). O. B—n. 
<b>Tengene,</b> kommun i Skaraborgs län, Viste härad. 2,313 har. 786 inv. (1917). I T. jordebokssocken och församling ingår äfven Grästorps köping med 96 har, 660 inv. T:s församling, som alltså omfattar 2,409 har med 1,446 inv., bildar med Trökörna, Hyringa, Malma och Längnum ett pastorat i Skara stift, Väne kontrakt. Den för de tre sista socknarna gemensamma kyrkan bär namnet Fridhem. 
<b>Tengis,</b> sjö. Se Balkasj. 
<b>Tengmalm,</b> Peter Gustaf, läkare, naturforskare, f. 29 juni 1754 i Stockholm, d. 27 aug. 1803 i Västerås, blef 1772 student i Uppsala, måste i 
page_number=450, index= - Tengmalm, Peter Gustaf  - Tengri  - Tengri-nor  - Tengsdalsfossen  - Tengselven  - Tengström  - Tengström, Jakob 
flera år söka sin utkomst genom konditionerande och egnade sig därunder äfven åt studiet af de svenska fåglarnas lefnadssätt och hushållning. Han återvände 1778 till Uppsala och promoverades där 1785 till med. doktor. S. å. förordnades han till fristadsläkare i Eskilstuna och till provinsialläkarens medhjälpare i Lifgedinget i Södermanland. Efter hemkomsten från en vetenskaplig utrikes resa utnämndes han 1793 till provinsialläkare i Västmanland och kvarstod som sådan till sin död. 1797 blef han led. af Vet. akad. T:s skrifter äro dels af ornitologiskt, dels af medicinskt innehåll. I Vet. akad:s handl. träffas af honom bl. a. <i>Utkast till uggle-slägtets, isynnerhet svenska arternas historia</i> (1793), och efter honom har "pärlugglan" fått sitt vetenskapliga namn: <i>Strix Tengmalmi.</i> R. T—dt. 
<b>Tengri,</b> Khan-T., bergstopp. Se Tian-schan. 
<b>Tengri-nor</b> (tibet. <i>Nam-tso</i>), salt sjö i södra Tibet, 125 km. n. n. v. om Lhasa, på 4,630 m. höjd, har en längd i s. v.—n. ö. af 80 km., en bredd af 25—40 km. och en areal af 2,400 kvkm. Nära dess södra strand stiger den snöhöljda bergstoppen Nien-tschen-tang-la upp till 7,300 m. ö. h. Vid sjön finnas buddistkloster och heliga orter, som besökas af pilgrimer. (M. W—k.) 
<b>Tengsdalsfossen.</b> Se Tengselven. 
<b>Tengselven</b> l. Bjerkreimselven, norsk älf, aflopp för Orsdalsvatn (11,37 kvkm.), flyter i sydlig riktning genom Siredalen, bildar flera fall, bl. a. Tengsdalsfossen (3,6 m.), och faller ut strax v. om Egersund. K. V. H. 
<b>Tengström,</b> finsk släkt, som härstammar från en bondsläkt i Tengene socken i Skaraborgs län. En gren af denna öfverflyttade 1722 till Finland med Georg T. (d. som kaplan i Solf 1742), som efter socknen fått namnet T. Hans sonson Jakob T. (se T. 1) nådde landets högsta kyrkliga ämbete, och dennes barn upphöjdes 1809 i finskt adligt stånd med namnet af T. Georgs dotter Ulrika blef farmor till J. L. Runeberg. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1. Jakob T., ärkebiskop, universitetslärare, skriftställare, f. 4 dec. 1755 i Gamlakarleby, d. 25 dec. 1832 i Åbo, genomgick Vasa trivialskola, blef student i Åbo 1771, förskaffade sig delvis genom konditionering medel till fortsatta studier, blef filos. kandidat 1775, promoverades s. å. till filos. magister samt utnämndes 1778 till docent i moral och 1780 till e. o. filos. adjunkt vid Åbo universitet. Han gjorde sig tidigt bemärkt som skald. En öfv. af första boken af Vergilius' Aeneid belönades 1776 med större priset af Vitterhetsakademien och publicerades i "Svenska Parnassen" för 1785. Naturbeskrifvande poem af hans hand äro intagna i Göteborgs Vet. och vitt. samhälles handlingar samt i sällskapet Utile dulcis "Witterhetsnöjen". I en ännu bevarad handskrifven samling "Min rimsamling" har han förenat ett antal didaktiska och naturbeskrifvande kväden från denna tid. 1779—81 vistades T. i Stockholm som informator i kammarrådet G. von Stockenströms hus. Han blef då medlem i den vittra krets, hvari J. H. Kellgren var själen, medverkade i sällskapet Utile dulci samt lämnade bidrag till "Stockholmsposten". Om den ståndpunkt han dåmera intog i litterära frågor vittnar hans 1780 inlämnade <i>Svar uppå den af kongl. Vitterhets Academien framstäldte fråga: om intet folkslag härtils gjort, är det väl troligt at någon nation hädanefter gör några lyckeliga framsteg i vitterhets öfningar utan ät känna de gamla Grekers och Romares original-skrifter?</i> Afhandlingen, som prisbelönades och infördes i 5:e d. af akademiens handlingar (1788), vänder sig kraftigt mot den härskande franska smakriktningen. All förkonstling i poesien förkastas, och Ossians sånger prisas som framför andra poetiskt sköna. Samtidigt egnade T. sig, uppmuntrad af A. Schönberg och E. af Sotberg, åt historiska studier och vann 1781 Vitterhetsakademiens stora pris för en delvis på arkivforskning grundad afh. öfver ett af akademien uppgifvet ämne: <i>Historisk afhandling om svenska siömagten i äldre tider och i synnerhet under konung Erich XIV</i> (införd i 4:e d. af akad:s handl., 1783). 
Återkommen till Åbo 1781, utgaf T. en afh. <i>De expiatione Christi vicaria</i> (1783; icke afslutad), blef 1783 teol. adjunkt, prästvigdes 1784 och utnämndes 1790 till teol. professor. 1800 promoverades han till teol. doktor. Som teolog var han fördragsam mot olika tänkande. Ortodoxt sinnade ansågo honom vara neolog. Hans verksamhet sträckte sig f. ö. vida utom de göromål, som voro förenade med den teol. lärostolen. Han deltog nitiskt i skötseln af universitetets administrativa och ekonomiska angelägenheter. Och han var den mångsidigaste och produktivaste bland de skriftställare, som medverkade i det litterära lif, som uppspirade i Åbo och hade ett organ i "Åbo tidningar". Bland T:s där införda dikter må nämnas en vacker <i>Minnessång öfver J. H. Kellgren</i> och sällskapsvisor (t. ex. <i>Mer lycklig än Croesus, de lydiers kung</i>), i hvilken diktart T. var en af de främste. På Porthans och T:s initiativ uppsattes 1803 i Åbo en litterär tidskrift under namn af "Allmän litteraturtidning", till hvilken T. lämnade många bidrag, men som vid årets slut måste upphöra till följd af svårigheter, som gjordes från vederbörande myndigheters sida. T. var tillika en af denna tids lyckligaste skriftställare för barn. Han utgaf <i>Läseöfning för mina barn</i> (1795; 4:e uppl. 1813) och <i>Tidsfördrif för mina barn</i> (1799, nya uppl. 1803 och 1813; finsk uppl. 1836). De i den senare införda poetiska styckena <i>Den sena våren, Barnen och insekterna, Gossen och fjäriln</i> m. fl. kunna i afseende på naiv uppfattning och anslående form likställas med Franzéns dikter i samlingen "Selma och Fanny". 
Under inflytande af Porthan vände T. sina forskningar till Finlands häfder, hvilka småningom blefvo hufvudområdet för hans litterära verksamhet. Hans <i>Minne öfver Johannes Elai Terserus</i> (1786; belönt med Uppfostringssällskapets guldmedalj; 1795 utg. i utvidgad form) rör sig redan till stor del på detta fält. Terserus' personlighet skildras 
page_number=451, index= - Tengström, Jakob 
med stor sympati, och författaren betraktar honom som ett offer för ett oupplyst tidehvarfs intolerans. <i>Vita et merita episcopi Isaaci B. Rothovii</i> (i disputationsform 1796—1813) är ett hufvudarbete för kännedomen om skol-, universitets- och kyrkliga förhållanden i Finland under midten af 1600-talet. T:s ställning som biskop föranledde honom sedermera att i detalj studera den finska kyrkans och de kyrkliga församlingarnas förvaltningshistoria, hvaraf frukten blef <i>Afhandling om presterliga tjenstgöringen och aflöningen i Åbo erkestift</i> (3 dlr, 1820—22). Till T:s historiska skrifter höra ytterligare ett 1804 hållet, varmt minnestal på latin öfver H. G. Porthan (utg. 1821), äfvensom <i>Handlingar till upplysning af Finlands kyrkohistoria</i> (1821—32) och <i>Samling af Åbo domkapitels cirkulärbref 1564—1700</i> (forts. och 1836 utg. af hans måg V. G. Lagus). I utarbetandet af K. H. Strandbergs "Åbo stifts herdaminne" tog T. del. 1793 valdes han till medlem af Vitt. hist. o. ant. akad., där han 1795 höll sitt inträdestal <i>Om de fordna Finnars sällskaps-nöjen och tidsfördrif</i> (akad:s handl., 7:e d., 1802). Äfven till rent praktiska ämnen sträckte sig T:s skriftställarverksamhet. Han författade <i>Försök till lärobok i landthushållningen för finska bonden</i> (1803 belönt med Finska hushållningssällskapets högsta pris; 3:e uppl. 1844; i två finska uppl. 1844 och 1846) och den af samma sällskap publicerade, som svar på dess prisfråga inlämnade skriften <i>Om Ahlmanska sochnescholornas tjenligaste inrättning</i> (1804). 
T:s sinne för praktiska värf togs alltmera i anspråk. Han valdes af Åbo stifts prästerskap 1800 till revisor i Riksgäldskontorets diskont och till riksdagsman vid riksdagen i Norrköping s. å. Han var medlem af bankoutskottet och, efter biskop Wallquists död, af hemliga utskottet. 1801 och 1805 var han revisor i banken och i Riksgäldskontoret. Han hade alla förutsättningar för en ledande ställning, då han 1803, uppförd i andra förslagsrummet, utnämndes till biskop i Åbo stift, med hvilket ämbete prokanslersämbetet vid universitetet var förenadt. 
Under 1808—09 års krig var T. föremål för mycken uppmärksamhet från de ryska myndigheteras sida och visade dem ett tillmötesgående, som af många samtida ogillades. Då han 24 mars 1808 jämte flera af ämbetsmännen i Åbo uppvaktade ryske öfverbefälhafvaren, grefve Buxhœvden, gaf han i ett på franska hållet tal uttryck åt liflig glädje öfver, att Alexander I lofvat beskydda den lutherska religionen och den kyrkliga ordningen i Finland, samt förklarade sig vilja verka för upprätthållandet af fullständigt lugn i landet. 21 maj s. å. aflade han i spetsen för prästerskapet och universitetsstaten den af de ryska myndigheterna anbefallda trohetseden och bad därvid Buxhœvden till monarken frambära deras fullständiga tillgifvenhet och uppriktiga redobogenhet att fullgöra hans vilja. I cirkulärbref till sitt stifts prästerskap manade han detsamma att söka förmå sina åhörare till lugn. Han dekorerades med S:t Annæ-ordens första klass, och i ett reskript till universitetet af 16 juni tillkännagaf kejsaren sin fägnad öfver de känslor af trohet och tacksamhet, som genom honom uttalats. Det framgår af dessa drag, att han, i afsikt att mildra svårigheterna för landet vid öfvergången till de nya förhållandena, icke iakttog en fullt fast hållning mot segraren. 6 juli förordnade Gustaf IV Adolf, att den del af Åbo län, som blifvit befriad från fienderna, skulle ställas under Uppsala konsistorium. T. afböjde uppdraget att som medlem af den s. k. Finska deputationen infinna sig i Petersburg, men blef sedermera, då han utsetts till prästeståndets talman vid Borgå landtdag, tvungen att, ehuru med öppet tillkännagifven motvilja, i febr. 1809 företaga en resa till den ryska hufvudstaden för att där aflägga talmanseden. Vid Borgå landtdag var T. en af de inflytelserikaste personligheterna såväl genom det anseende han åtnjöt bland sina ståndsbröder som genom den ynnest han tillvann sig hos Alexander I och dennes gunstling Speranskij. Ett bevis på kejserlig nåd var, att han 29 mars 1809 kallades till ordf. i den kommitté, som egde att upprätta förslag till ett högsta styrelseverk för Finland. Ett af M. Calonius utarbetadt förslag omfattades af kommittén i hufvudsak som dess yttrande, men oberoende däraf genomdref T. i förening med prästeståndet upprättandet af en särskild expedition för ecklesiastika ärenden i regeringskonseljen. Hans barn upphöjdes som nämndt i finskt adligt stånd. Efter landtdagens slut affattade han <i>Berättelse om landtdagen i Borgå</i> (tr. 1809 som bilaga till ett cirkulärbref till Åbo stifts prästerskap äfvensom särskildt 1810 i Stockholm och i "Mimer" 1839), hvilken länge var den hufvudsakliga källan för kunskap om detta ständermöte. 
Äfven sedermera var T:s inflytande på Finlands politiska utveckling betydande genom de förbindelser han underhöll med landets främsta ämbetsmän och med Michail Speranskij, men närmast var dock hans uppmärksamhet riktad på de litterära sysselsättningar, som ofvan blifvit omtalade, och på Åbo stifts kyrkliga styrelse. Han arbetade för enhet och likstämmighet i kyrkoförvaltningen, verkade för att höja prästerskapets bildning, bl. a. genom tillsyn öfver ett på hans initiativ vid Åbo universitet inrättadt pedagogiskt och teologiskt seminarium, samt vakade noggrant öfver prästerskapet. Han var ordf. i fyra af regeringen tillsatta ecklesiastika kommittéer för att omarbeta de i församlingarna begagnade hand- och psalmböckerna samt katekesen äfvensom för att affatta ny kyrkolag för Finland. En mängd af honom omarbetade finska psalmer upptogs i ett finskt psalmboksförslag, som efter hans död utkom 1836. Ett af honom utarbetadt kyrkolagsförslag blef däremot icke publiceradt. 
Som ordförande i universitetets byggnadskommitté invigde T. 1817 det nya akademihuset i Åbo med ett latinskt tal (tryckt 1821). Därmed tog han afsked från högskolan, hvars väl han nitiskt främjat, och befriades s. å. på egen begäran från prokanslersämbetet. Då Åbo stift s. å. förklarades för ärkestift, erhöll han titeln ärkebiskop. Bland öfriga nådevedermälen, som tillföllo honom, må nämnas, att han 1811 erhöll fullmakt på Närpes pastorat som prebende för lifstiden. Under det sista skedet af sitt lif omgafs T. af en yngre litterär krets, bestående af hans bägge mågar V. G. Lagus och J. J. Tengström samt J. L. Runeberg m. fl., bland hvilka han var en vördad 
page_number=452, index= - Tengström, Jakob  - Tengström, Johan Magnus af  - Tengström, Johan Martin Jakob af  - Tengström, Johan Jakob  - Tengström, Fredrika Charlotta  - Tengwall, Karl Gustaf 
rådgifvare och ledare. Universitetet firade 1834 en minnesfest öfver honom. Jfr J. J. Tengströms lefnadsteckning af T. i "Helsingfors morgonblad" (1833). T:s <i>Vitterhetsarbeten</i> (i urval) jämte en inledande Lefnadsteckning utgåfvos 1899 af M. G Schybergson i "Skrifter utg. af Sv. litt. sällsk. i Finland" (bd 41). 
2. Johan Magnus af T., den föregåendes son, universitetslärare, f. 5 dec. 1793 i Åbo, d. där 20 nov. 1856, blef 1810 student, 1815 filos. magister, 1816 docent i naturalhistoria, 1817 med. doktor, allt vid Åbo universitet, samt utnämndes 1828 till adjunkt och 1842, efter disputationen <i>De fructus in phanerophytis evolutione</i> (1841), till professor i zoologi och botanik vid Helsingfors' universitet. Han lämnade professuren 1847, men kvarstod som föreståndare för botaniska trädgården till 1849. T. företog 1817—19 en vidsträckt vetenskaplig resa till västra Europa och var 1821 en bland stiftarna af Societas pro fauna et flora fennica. Han offentliggjorde äfven åtskilliga dikter. 
3. Johan Martin Jakob af T., den föregåendes son, entomolog, läkare, f. 10 nov. 1821 i Åbo, d. 25 dec. 1890 i Lojo, blef 1839 student vid Helsingfors' universitet och 1845 amanuens vid dess  zoologiska museum. 1851 kreerad till kir. magister, förordnades han s. å. till provinsialläkare i Kexholms distrikt. Han utnämndes 1853 till stadsläkare i Kexholm och 1862 till ord. provinsialläkare i nyssnämnda distrikt, hvarifrån han 1879 transporterades till Lojo. T. var Finlands och en af Nordens förnämsta fjärilskännare. Han började som student sina undersökningar af Finlands fjärilsfauna samt företog flera forskningsresor, bl. a. till ryska Karelen, och gjorde 1848—49 värderika samlingar af Lepidoptera i Amerika och Ostindien. Bland hans skrifter, alla införda i de af Societas pro fauna et flora fennica utgifna "notiser", må nämnas <i>Bidrag till Finlands fjärilfauna</i> (1848), <i>Geometridæ, Crambidæ et Pyralidæ faunæ fennicæ. Anmärkningar och tillägg till Finlands småfjärilfauna</i> (1859), <i>Catalogus Lepidopterorum faunæ fennicæ præcursorius</i> (1869) och <i>Nykomlingar för finska fjärilfaunan</i> (1875). T. var led. af Finska vet. soc. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 4. Johan Jakob T., brorson till T. 1, universitetslärare, f. 22 okt. 1787 i Gamlakarleby, d. 11 april 1858 i Helsingfors, blef student i Åbo 1803 och studerade i Uppsala 1804—06. Sedan han blifvit filos. kandidat i Åbo 1809 och filos. doktor där 1810, förordnades han till docent i litteraturhistoria 1811, till e. o. adjunkt i filos. fakulteten 1813 samt till vice bibliotekarie 1816. Åt studier på biblioteksväsendets, litteraturhistoriens och den grekiska filologiens områden egnade han sig under en resa (1817—19) till Sverige, Danmark, Tyskland, Italien, Schweiz och Frankrike, hvars tilldragelser han skildrat i "Mnemosyne" (1820—22) samt i "Åbo tidningar" (1820). Han behandlade ämnen ur den grekiska filologien i disputationer, bland dem <i>De viris in Fennia peritia litterarum graecarum claris</i> (1814—21). <i>Försök till en grekisk språklära</i> utgafs 1822. Sedan han 1826 försvarat afh. <i>De fundamento virtutis</i> och 1827, kort före Åbo brand, blifvit utnämnd till professor i filosofi, var han under två årtionden de filosofiska studiernas ledare vid Helsingfors' universitet. T. var en anhängare af Hegels filosofi, men uppträdde icke som själfständig filosofisk författare. 1848 tog han afsked som emeritus. I en i tidskr. "Aura" 1817—18 införd uppsats <i>Om några hinder för Finlands litteratur och cultur</i> uppmanade T. till bearbetning af det finska språket, insamling af finska folksånger m. m. Uppmuntrad af farbrodern J. Tengström, egnade han sig åt grundliga studier af finska universitetets och finska bildningens historia. Hans <i>Gezelii den äldres minne</i> (1825) är af bestående värde genom materialets rikhaltighet och samvetsgranna bearbetning samt genom stilens allvar och kraft. <i>Gezelii den yngres minne</i> (1833) ansluter sig därtill som en värdig fortsättning. Ett arbete öfver det finska universitetets lärare utgafs under titeln <i>Chronologiska förteckningar och anteckningar öfver finska universitetets fordna procancellerer samt öfver faculteternas medlemmar och adjuncter</i> (utg. 1838, ehuru titelbladet trycktes 1836). I ett <i>Bihang</i> betonar förf. finska mytologiens och folkpoesiens värde från litterär och vetenskaplig synpunkt. Senare egnade T. sig åt forskningar i Finlands ekonomiska och administrativa historia, hvilkas resultat framträdde i två i "Joukahainen" 1845 införda uppsatser, <i>Österbottens handel i äldre tider</i> och <i>Forna krigiska uppträden i Norra Österbotten,</i> samt i de i "Suomi" 1853 och 1864—65 publicerade afh. <i>Några blad ur Finlands häfder för Gustaf I:s regeringstid</i> samt <i>Finland och finska lagöfversättningar.</i> T:s hus var samlingsplats för yngre universitetslärare och skriftställare, bland hvilka förutom hans tre mågar: A. H. A. Kellgren, M. A. Castrén och P. Tikkanen, må nämnas J. L. Runeberg, J. V. Snellman och J. J. Nervander. I Finska litteratursällskapets grundläggning tog han del och var dess vice ordf. från 1834 till sin död. Ett hårdt slag träffade honom, då hans son Johan Robert T. (f. 1823, d. 1847), hvars begynnande litterära verksamhet gaf anledning till vackra förhoppningar, afled. 
5. Fredrika Charlotta T., den föregåendes kusin och skalden Runebergs maka. Se Runeberg 4. 1, 4. M. G. S. 2—3. O. M. R.* 
<b>Tengwall,</b> Karl Gustaf, tidningsman, f. 1 febr. 1864 i Brunnby socken, Malmöhus län, d. 26 maj 1913 i Stockholm, blef student i Lund 1883 och inträdde 1886 på tidningsmannabanan som medarbetare i "Helsingborgs dagblad". Efter att 1888—91 ha verkat som redaktionssekreterare först i "Göteborgs aftonblad" och sedan i "Smålands allehanda" blef han 1891 redaktör för "Borås tidning" och 1893 för "Smålands allehanda" samt 1897 redaktionssekreterare i "Dagens nyheter". T. inträdde 1898 som medredaktör och redaktionell arbetschef i "Svenska dagbladet" samt 
page_number=453, index= - Tengwall, Karl Gustaf  - Tenhola  - Tenholmen  - Tenhult  - Teniers  - Teniers, David  - Teniers, David  - Tenimberöarna  - Tenint, Louis Guillaume 
öfvergick 1907 till "Stockholms dagblad", där han till sin död var redaktionell arbetschef och ansvarig utgifvare. Särskildt under sin verksamhet i Stockholmspressen gjorde T. en betydelsefull personlig insats på det tidningstekniska området. Den nu moderna typen för en stor svensk tidning med omväxlande "kulturellt" innehåll utöfver dagsnyheterna och den politiska afdelningen, bidrag i stor utsträckning äfven från representativa utomstående krafter samt illustrationer i stor omfattning har utvecklats till stor del under direkt eller indirekt påverkan af T:s aldrig tröttnande initiativ. V. S—g. 
<b>Tenhola,</b> socken. Se Tenala. 
<b>Tenholmen,</b> norsk kustfyr af 1:a ordningen, uppförd 1901 på holmen T. i Meloy härad, Nordlands fylke (amt). Ljusstyrka 18,400 normalljus; lysvidd 15,5 kvartmil. K. V. H. 
<b>Tenhult,</b> järnvägs-, post- och telegrafstation vid Södra stambanan. 16 km. s. ö. om Jönköping, i Rogberga socken, Jönköpings län. Flera handlande och handtverkare; mejeri, torfströfabrik, ångsåg. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Teniers</b> [teni'rrs], flamsk målarsläkt, af hvars medlemmar de två följande voro de förnämste. 1. David T., f. 1582 i Antwerpen, d. där 1649, studerade först under sin äldre broder, Julian T., men skall sedan ha öfvergått till Rubens' skola före dennes afresa till Italien och blef 1606 medlem af målargillet. Äfven T. besökte Italien och tog där intryck af Elsheimers sätt att inlägga historiebilder i landskap. Af T. finnas några religiösa målningar, "ofria i kompositionen och förfärande torra i färgen", hvarjämte man vet, att han målat historiska taflor. Det antages dock, att hans flesta verk tillhöra samma stoffområde som det, där hans berömde son vann sitt rykte. Det är svårt att skilja dem åt, då deras namn och monogram äro lika samt inga dateringar komma forskningen till hjälp. De mera fritt och själfständigt utförda målningarna tilldömas väl dock med rätta den yngre. Den enda fullkomligt säkra tafla af David d. ä. på detta område är en <i>Häxdans</i> (museet i Douai). Stockholms Nationalmuseum eger 2 dukar af T., <i>S:t Antonius' frestelse</i> och <i>Petrus' ånger.</i> — 2. David T., den föregåendes son, f. 1610 i Antwerpen, d. 25 april 1690 i Bruxelles, var lärjunge af sin fader, men utbildade sig vidare under inflytande af Rubens och förnämligast under Brouwer. Han blef 1633 mästare i Antwerpens gille, slog sig sedan ned i Bruxelles och blef där hofmålare 1651. Han var gift med Jan Brueghel d. ä:s dotter, förvärfvade stor förmögenhet och hade vid Perk ett gods med slott. På hans initiativ stiftades 1663 en konstakademi i Antwerpen efter förebilden af den i Paris. T. var uteslutande genremålare — äfven de ämnen, som han hämtade ur bibel och saga, uppfattade han genremässigt. Tidigt påverkad af Brouwer, målade han med förkärlek kroglif inom fyra väggar eller i det fria, dessutom soldatlif och bilder ur de lärdes lif, såsom alkemisten i sitt laboratorium (i sammanhang därmed äfven de gamla trollhistorierna om S:t Antonius' frestelse), och slutligen landskap, som ofta på ett verksamt sätt bildar en själfständig bakgrund för skildringen och ibland blir taflans hufvudsak. Han utmärker sig ej för energisk individualisering, hans typer äro allmänliga, liksom han genom likartad anordning och upprepning af motiv kan verka enformig. Tagna hvar och en för sig, verka hans taflor fördelaktigt genom älskvärd uppfattning, lefvande sammanställning af de enstaka grupperna samt i synnerhet genom ypperlig teknik och harmonisk stämning. I början var hans penselföring fast och kraftig; under hans blomstringstid blef den bred och lätt, med tilltagande ålder osäker och kraftlös. Färgen är först kraftigt brun, därefter, under Brouwers inflytande, till 1640, kyligare, men djup och naturlig, så åter varm och 1644 utvecklad till vacker "guldton", som blir allt ljusare och omkr. 1650 viker för en fin, kall "silfverton", hvilken varar till 1660. Slutligen blir tonen brun igen samt på samma gång dunkel och kall. Hans äldsta daterade verk är från 1634. Sedan följa taflor i Brouwers art, såsom <i>Badstuga</i> (Budapest), <i>Landtlig värdshusscen</i> (Madrid), <i>Vaktstuga</i> (Amsterdam), <i>Bonddans</i> (Dresden) m. fl. Med <i>Vaktstugan</i> af 1642 (Petersburgs Eremitage) är T. inne i guldtonens period, till hvilken höra <i>Skytteföreningen</i> (Petersburg), <i>Rökare, Den förlorade sonen</i> (<i>till bords med familjen,</i> båda i Louvre), <i>Barmhärtighetens sju verk</i> (Haag) och <i>Bonddans</i> (Buckingham palace, London). Till åren efter 1645 höra <i>Tärningsspelaren</i> och <i>Bondbröllop</i> (Dresden), <i>Alkemisten</i> (Bridgewater gallery) och mästarens <i>själfporträtt</i> (1649 i London), till tiden efter 1650 <i>Bondbröllop</i> (München), <i>Kermis</i> (Bruxelles), <i>Abrahams offer</i> (Wien), <i>Byfest</i> (Louvre) o. a. Efter 1657 bli daterade arbeten sällsynta; i München finnes en <i>Alkemist,</i> daterad 1680. 800 taflor af T. äro kända; af dem finnas 52 i Madrid, 150 i engelska privatsamlingar och 2 i Sveriges Nationalmuseum: två <i>Värdshusscener,</i> den ena tidigast 1640, den andra daterad 1661, båda äro signerade. Monografier af A. Rosenberg (Leipzig, 1901) och R. Peyre (Paris, s. å.). C. R. N.* 
<b>Tenimberöarna.</b> Se Timorlaut. 
<b>Ténint</b> [tenä̃'], Louis Guillaume, fransk litteratör och språklärare, f. 20 maj 1817 i Paris, d. 25 april 1879 i Stockholm, bosatte sig 1857 i Stockholm, var 1862—73 lärare i franska språket vid krigsskolan på Karlberg och blef 1866 translator vid franska legationen. Under flera år skref han i "Aftonbladet" och därefter någon tid i "Nya dagligt allehanda" en veckorevy på franska, särskildt afsedd att för utlandet belysa märkligare tilldragelser inom Sverige. I samma syfte författade 
page_number=454, index= - Tenint, Louis Guillaume  - Ten Kate  - Tenkin  - Tenkterer  - Tenlika  - Tenn 
han åtskilliga korrespondensartiklar till franska tidningar. Mera omfattande var hans verksamhet som öfversättare från svenska till franska. Så öfversatte han flera officiella handlingar och historiska arbeten bl. a. myntkommissionens betänkande af 1870 och v. Beskows "Om Gustaf den tredje såsom konung och menniska" ("Gustave III, jugé comme roi et comme homme", I, 1868), hvarjämte han äfven sökte i bunden form återge valda stycken ur Tegnérs, Runebergs, Karl XV:s och Oskar II:s samlade arbeten. J. M—r. 
<b>Ten Kate,</b> en holländsk författare och en holländsk konstnär. Se Kate. 
<b>Tenkin,</b> pseudonym. Se Narysjkin 5. 
<b>Tenkterer</b> (lat. <i>tencteri</i>), ett germanskt folk, som blifvit fördrifvet från inre Tyskland 58 f. Kr. jämte usipeterna och öfverskred 56 e. Kr. Rhen. År 55 blefvo tenktererna nästan tillintetgjorda af Julius Cæsar; senare uppgingo de i frankiska folkstammen. J. C. 
<b>Tenlika,</b> tapetserarstift. Se Spik, sp. 715. 
<b>Tenn</b> (lat. <i>stannum</i>), <i>kem.</i> och <i>tekn.</i>, ett i naturen tämligen sällsynt grundämne. Oftast anträffas det som tennoxid, som utgör den vanliga tennmalmen (se d. o.) l. tennstenen. Mera sällan finnes det i förening med svafvel. Det har ofta påvisats i meteorer. Ur tennmalmen erhålles metallen genom reducerande smältning med kol. Omkr. 1500 erhöllos stora mängder tenn från Cornwall i England och från Erzgebirge, men sedan 1725 erhålles det mesta tennet från Ostindien, dels från det engelska Straits settlements (Singapore), dels från holländska öarna Bangka och Billiton, samt från Bolivia. Bangkatennet är vanligen i det närmaste kemiskt rent. Världsproduktionen af tenn uppskattades 1912 till 123,000 ton. Då tenn är en relativt dyrbar metall (normalt pris omkr. 4 kr. per kg.), tillvaratages metallen numera på många håll från gammalt hvitblecksaffall, såsom konservburkar o. d., med ung. 2—3 proc. tenn. "Aftenningen" sker dels elektrolytiskt i varm natronlut, dels medelst flytande, vattenfri klor under tryck vid låg temperatur; i senare fallet löses tennet som tennklorid, medan järnet föga angripes. Man utvinner på detta sätt, framför allt i Nord-Amerika och Tyskland, årligen flera tusen ton tenn. Tennmetallen är hvit, med lindrig dragning åt gult, samt har stark metallglans och utpräglad benägenhet att kristallisera. Dess kristalliniska textur framträder mycket vackert som isblomliknande teckningar, s. k. <i>moiré métallique,</i> då förtennt järnbleck etsas med saltsyra (se Förtenning). Tennets eg. v. är 7,29, dess smältpunkt 232°, kokpunkt 2,270°. Metallen är mycket smidig och kan utvalsas i tunna blad (<i>tennfolium</i> l. <i>stanniol</i>), hvilka användas som omslag på konfektyrer, tvål, ost o. d. 
Vid låg temperatur, under 18°, undergå föremål af rent tenn stundom, utan synbar orsak, en högst märkvärdig förändring, bestående däri, att de på ytan erhålla gråa, vårtliknande fläckar (se fig.), som långsamt tillväxa mot djupet och sidorna, så att föremålen till sist, utan att kemiskt förändras, sönderfalla till ett grått pulver. Denna förändring, s. k. tennpest, påskyndas genom beröring med redan förvandladt tenn. Härvid bildadt "grått tenn" utmärkes af den låga eg. v. 5,8 och återförvandlas öfver 18° långsamt till vanligt tenn. Vid omkr. 200° uppstår en tredje modifikation, "rombiskt tenn", som äfvenledes är sprödt och sönderfallande samt af eg. v. 6,54. Vid vanlig temperatur angripes tenn föga af luft och vatten. Vid upphettning i luft oxideras metallen till tennoxid. Af ej alltför utspädda syror angripes den mer eller mindre lätt. Salpetersyra ger därvid tennoxidhydrat (metatennsyra); klorvätesyra ger under vätgasutveckling tennklorur. Äfven lösningar af koksalt, alun, vinsten och salmiak angripa tenn, ehuru obetydligt. Tenn används numera företrädesvis till skyddande öfverdrag på järn och koppar (se Förtenning), framför allt för tillverkning af <i>hvitbleck</i>, d. v. s. förtennt järnbleck, till konservburkar o. d. Ända till början af 1800-talet tillverkades åtskilliga prydnads- och husgerådssaker (tallrikar, spilkummar, ljusstakar o. s. v.) af tenn, men i täflan med porslinsfabrikernas billigare alster har tenngjuteriet icke kunnat uthärda, och nu gjutas endast få saker af tenn. Tenn används äfven som ingrediens i legeringar (se Legering, sp. 40, Brons och Lödning) samt till flera kemisk-tekniska fabrikat, såsom tennaska, tennsalt, pinksalt, tennsyradt natron, musivguld o. s. v. (se nedan). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tennpest på ett mynt från år 1692.</tr></table> 
Tennets atomvikt, som tecknas Sn, är, enligt 1918 års atomviktstabell, 118,7. I föreningar ingår tenn dels som ett tvåvärdigt, dels som ett fyravärdigt element. Föreningar, som innehålla tvåvärdigt tenn, kallas stannoföreningar, och de, som innehålla fyravärdigt tenn, stanniföreningar. Till stannoföreningarna höra <i>tennoxidul,</i> Sn O, ett svart, kristalliniskt pulver, och <i>tennklorur, stannoklorid</i> l. <i>tenndiklorid,</i> Sn Cl2, hvilken erhålles, när man i saltsyra upplöser tenn. Genom lösningens afdunstning och afsvalning erhålles tennkloruren i stora, färglösa kristaller som innehålla två molekyler kristallvatten och kallas <i>tennsalt.</i> Det löses mycket lätt i en ringa mängd vatten, men vid tillsats af mera vatten grumlas lösningen genom utfällning af 
page_number=455, index= - Tenn  - Tenn.  - Tennamalgam  - Tennant, Smithson  - Tennant, William  - Tennanit  - Tennaska  - Tenndiklorid  - Tenneman, Wilhelm Gottlieb  - Tennessee 
basisk tennklorur, Sn (OH) Cl. Tennklorur är ett mycket kraftigt reduktionsmedel; den fäller t. ex. guld, silfver och kvicksilfver ur dessa metallers salter (jfr Cassius' guldpurpur). Den används i färgerier som betningsmedel. — Till stanniföreningarna hör <i>tennoxid</i> l. <i>tennaska,</i> Sn O2, som utgör mineralet tennmalm l. tennsten och erhålles, när tenn upphettas vid lufttillträde. Den är ett hvitt, i syror olösligt, men i alkalier lösligt pulver, används till hvita emaljer och glasyrer, t. ex. på kakel o. d. När tennoxid löses i alkalier, bildas tennsyrade salter l. <i>stannat.</i> Natrium- och kaliumstannat, som äro lättlösliga i vatten, framställas genom smältning af tennsten med alkalier. De användas i färgerierna, under namn af <i>preparersalt,</i> som betningsmedel. Deras verkan beror därpå, att då garn och väfnader af vegetabiliskt ursprung, såsom bomull och linne, indränkas med en utspädd lösning af ett stannat, tennsyrehydrat i följd af hydrolys (se d. o.) utfälles på fibrerna, hvarigenom vid färgningen färgen utfälles och bindes af färggodset (se Betning samt Färgning, sp. 291, 292, 295). <i>Tennklorid,</i> Sn Cl4, erhålles som en färglös, rykande vätska, när klorgas får inverka på tenn. Den framställdes redan 1605 och benämndes efter upptäckaren <i>Spiritus fumans Libavii</i> ("Libavii rykande vätska"). En vattenhaltig, kristalliserad form, Sn Cl4 + 3H2O, s. k. tennsmör, erhålles genom lösning af tenn i kungsvatten. Tennklorid ger med klorammonium ett dubbelsalt, 2H4 NCl + Sn Cl4, kalladt <i>pinksalt</i> (af eng. <i>pink</i> = nejlikfärg), som används till betning. <i>Tennsulfid</i> l. <i>musivguld,</i> Sn S2, erhålles, om tenn och svafvel upphettas med klorammonium eller kvicksilfver, bildar guldgula, metallglänsande fjäll och används som bronsfärg för trä och gips. 
Tenn är en af de få metaller, som varit i användning ända sedan förhistorisk tid, och synes i äldsta tider ha erhållits dels från Indien, dels från det inre Asien. Genom graffynd i Egypten vet man, att tennet varit i allmänt bruk redan 4000—3000 år f. Kr. Det har anträffats i schweiziska pålbyggnader och var bekant i Kina och Indien åtminstone 1800 år f. Kr. I 4 Mos. 31: 22 uppräknas tenn tillsammans med metallerna guld, silfver, koppar, järn och bly. Homeros benämner tennet <i>kassiteros,</i> hvilket namn af Plinius öfversättes med <i>plumbum candidum,</i> "hvitglänsande bly", medan vanligt bly af honom kallas <i>plumbum nigrum,</i> "svartbly". Det latinska <i>stannum</i> betydde urspr. bly, men öfverflyttades i 4:e årh. på tenn. Genom förvrängning af stannum har antagligen ordet tenn uppstått (jfr fr. <i>étain</i>). Litt. Om tennets historia och användning i konsthandtverk se N. E. Santesson, "Tennets historia" (1906). P. T. C. (K. A. V—g.) 
<b>Tenn.,</b> den officiella förkortningen för nordamerikanska staten Tennessee. 
<b>Tennamalgam,</b> <i>kem.</i> och <i>tekn.</i> Se Amalgam 1, sp. 755, samt Foliering. 
<b>Tennant</b> [te'nənt], Smithson, engelsk kemist, f. 30 nov. 1761 i Selby, Yorkshire, d. (genom drunkning) 22 febr. 1815 nära Boulogne i Frankrike, studerade medicin i Edinburgh 1781, där han var lärjunge till den berömde Joseph Black. 1784 reste han i Danmark och Sverige, där han besökte Schéele. Sedermera företog han vidlyftiga resor i Europa och blef med. doktor i Cambridge 1796. 1813 utnämndes han till professor i kemi i denna stad. Han visade 1797, att diamanten är kristalliseradt kol, som vid förbränning ger lika mycket kolsyra som en lika viktmängd träkol. T. är mest bekant för sin upptäckt (1803) af metallerna osmium (se d. o.) och iridium (se d. o.), som förekomma i icke renad platina och stanna som en olöst återstod, då platinan löses i kungsvatten. S. A—s. 
<b>Tennant</b> [te'nənt], William, skotsk skald, f. 1784, d. 1848, lefde i obemärkt ställning först som bokhållare, därefter som skollärare, tills han 1831 blef professor i österländska språk vid universitetet i S:t Andrews. Hans komisk-fantastiska epos på ottave rime <i>Anster fair</i> (1812) är fylldt af humor. I samma anda skref T. sedermera <i>The thane of Fife</i> (1822). Han författade också åtskilliga dramer med skotska och hebreiska ämnen. Se minnesteckning af M. F. Conolly 1861. 
<b>Tennantit,</b> <i>miner.</i>, arsenikfalertserna, i hufvudsak sammansatta efter formeln 3 Cu2 S . Fe2 S3. Se Falerts. Hj. Sj. 
<b>Tennaska.</b> Se Tenn, sp. 849. 
<b>Tenndiklorid.</b> Se Tenn, sp 848. 
<b>Tennemann,</b> Wilhelm Gottlieb, tysk filosof, f. 1761 i Klein-Brembach, vid Erfurt, d. 1819, professor först i Jena, sedan i Marburg, anslöt sig i sina filosofiska åsikter väsentligen till Kant. Hans <i>Geschichte der philosophie</i> (11 bd, 1798—1819; når fram till Thomasius) hade för sin tid stor betydelse. Hans <i>Grundriss der geschichte der philosophie</i> (1812; 4:e uppl. utg. af A. Wendt 1829) öfversattes till sv. af K. J. Lénström ("Grunddragen af philosophiens historia", jämte utkast till svenska filosofiens historia, 1839). S—e. 
<b>Tennessee</b> [tenisī']. 1. Flod i Nord-Amerikas förenta stater, begynner under namnet Holston-river invid Iron-mountains i västra Virginia, upptar vid Knoxville i Tennessee fr. ö. French-Broad-river, fortsätter sitt sydvästliga lopp in öfver staten Alabamas nordgräns, men tar där först västlig och sedan nordlig riktning och återvänder in i staten T. och mynnar ut i Ohiofloden vid Paducah i Kentucky, ej långt nedanför Cumberland-rivers utlopp. Längd 1,600 km. Från mynningen upp till Florence i Alabama (450 km.) befares floden af ångare, och ofvan forsarna vid Florence är den segelbar ytterligare 600 km., långt förbi sin viktigaste stad, Chattanooga. — 2. (Officiell förkortning Tenn.) En af Nord-Amerikas förenta stater. Statsområdet begränsas i n. af Virginia och Kentucky (gränsen går ungefär under 36° 40′ n. br., längst i v. 36° 30′ n. br.), i v. af Arkansas och Missouri (gräns floden Mississippi), i s. af Mississippi, Alabama och Georgia (gräns 35:e breddgraden) samt i ö. af Nord-Carolina (gräns en gren af Appalacherna; se nedan). Areal 108,832 kvkm. Enligt den i geografisk-statistisk amerikansk litteratur antagna gruppindelningen af Förenta staterna tillhör T. de sydöstra centralstaterna (East-South-Central states). Östra fjärdedelen af staten är ett högland, medan den större, västra delen, är ett mot v. sakta sluttande slättland, afbrutet af floden T:s dal samt i n. af Cumberland-river. 
page_number=456, index= - Tennessee 
Dessa båda bifloder till Ohio äro jämte Mississippi i v. hufvudvattendragen inom T. Cumberland, hvars nedre lopp tillhör Kentucky, är segelbar 830 km., förbi Nashville, utom under lågvattenstiden aug.—nov. Med hänsyn både till ytform och bevattning indelas staten T. i tre hufvuddelar. Västra T., omkr. 1/4 af statsområdet, är ett mellan Mississippi och floden T:s nedersta nord-sydliga lopp beläget, af lösa kvartäraflagringar täckt, delvis sumpigt, lågland (<i>Coastal-plain-region</i>). Central-T. är en mellan floden T. i v. och Cumberlandplatån i ö. öfver ungefär halfva statsområdet utsträckt silurslätt. Östra T. (den återstående fjärdedelen af området) består af den 300 m. höga, af krit- och tertiärperiodernas bildningar uppbyggda nyssnämnda platån, en bred dalsänka ö. om denna (fortsättning af Väst-Virginias "Great valley") samt en sydvästlig utlöpare af Alleghany-bergen (l. Appalacherna), utgörande naturlig gräns mot Nord-Carolina. Å denna nå flera toppar åtminstone 1,600 m. ö. h. och den högsta inom T., <i>Clingman's dome,</i> 2,030 m. (Se vidare Alleghany-bergen.) Klimatiskt är T., liksom Ohiobäckenets öfriga stater, särdeles gynnsamt lottadt. Sommaren är mycket varm, vintern ganska mild, och nederbörden är riklig. I Nashville är årliga regnmängden 1,210 mm., julimedeltemperaturen 26,3° och januarimedelgradtalet 3,3. Landet har urspr. varit mycket skogigt, med låglandet täckt af löfträd, bland hvilka särskildt hvitek, popplar, ask samt valnöts- och kastanjeträd fingo ekonomisk betydelse. På grund af jordens värde för åkerbruk och trädgårdsskötsel ha dessa skogar starkt förminskats. Det östra höglandet har emellertid en betydlig tillgång på barrskog. 
Folkmängden uppgick enligt census 1800 till 105,600 pers., 1830 till 681,905, 1850 till 1,002,715, 1880 till 1,542,360 och 1910 till 2,184,790 pers. samt uppskattades 1 juli 1915 till 2,271,380 pers. 1850—1910 växte folkmängden med 118 proc. Folktätheten var 1910 omkr. 20 per kvkm. Före inbördeskriget (1861—65) tillhörde T. slaf- och plantagestaterna; 1860 funnos där 826,720 hvita, 283,020 negrer samt 60 personer af andra raser, 1910 voro motsvarande siffror 1,711,430, 473,090 och 270. Af statens befolkning utgjorde alltså negrerna 23,8 proc. I utlandet födda voro endast 18,607 (0,9 proc.), hvarjämte 38,367 hade antingen båda eller den ena af föräldrarna född utrikes. I Sverige födda voro 363 pers. Bosatta i städer (samhällen med minst 2,500 inv.) voro 1910 20,2 proc. af statsinbyggarna. En folkmängd öfverstigande 10,000 hade 1914: Memphis vid Mississippi (143,230), residensstaden Nashville vid Cumberlandfloden (114,900), Chattanooga vid Tennessee (57,075), Knoxville längre upp vid samma flod (37,925) samt Jackson city (16,315) och Johnson city (10,145). — Utan förmåga att läsa voro 1910 13,6 proc. af dem, som fyllt tio år (enbart bland negrerna 27,3 proc.). Folkskolundervisningen, för hvilken staten sörjer, är obligatorisk för barn mellan 8 och 14 år, och skolterminen omfattar 130 dagar. Olika skolor äro inrättade för hvita och för färgade barn. Högre elementarundervisning meddelades 1911 i 143 offentliga och 83 privata "highschools". För fortsatta studier funnos 25 universitet och colleges (med 3,124 studerande) jämte 6 colleges för kvinnor (921 stud.). De största voro: University of Nashville, Vanderbilt university och Walden university i Nashville, University of Tennessee i Knoxville, University of Chattanooga samt Lincoln memorial university i Cumberland-Gap. Yrkesskolorna voro 27 (med 2,421 stud.). — De viktigaste kyrkosamfunden äro baptister, metodister, presbyterianer och Disciples of Christ, med 277, 241, 79 och 56 tusen församlingsmedlemmar 1906. 
Näringar. Af de i yrken verksamme inbyggarna (fr. o. m. 10 års ålder) fingo år 1910 54,2 proc. sin utkomst genom jordbruket med binäringar. S. å. utgjorde antalet farmer 246,012 och dessas areal 1,082,250 har (hvaraf 54,3 proc. odlad jord), med byggnader och inventarier taxerad till 612,5 mill. doll. värde. De viktigaste sädesslagen äro med hänsyn till areal och skörd i ordning majs, hvete och hafre. Stor är också odlingen af bomull, särskildt i v., samt af tobak. Äpplen, vindrufvor och andra frukter frambringas i stor myckenhet. Kreatursstocken uppgick jan. 1915 till 349,000 hästar, 272,000 mulåsnor, 366,000 mjölkkor, 518,000 andra nötkreatur, 661,000 får och 1,5 mill. svin. — Östra T. är ett framstående bergsbruksområde. Stora lager af bituminöst kol finnas i bergen v. om öfre T.-floden. Också finnas järnmalmsfält, koppar- och zinkgrufvor. 1914 bröts kol till ett värde af 6,8 mill. doll., medan produktionen af koppar värderades till 2,5 mill. doll., af tackjärn till 2,2 mill. doll. och af zink till 1,1 mill. doll. Statens hela mineralproduktion 1914 uppskattas till 19,6 mill. doll. — Industriens hufvudgrenar (kvarnrörelse, trävaruhandtering, bomulls- och metallindustri, läder- och tobaksberedning m. m.) förädla jordbruks- och bergsbruksprodukter eller afse till väsentlig del fyllandet af nämnda två hufvudnäringars behof. De industriella företagen voro 1914 4,775, sysselsatte 88,514 pers., förfogade öfver 286,857 hästkrafter och hade ett kapital af 211,4 mill. doll. Årets tillverkning hade ett materialvärde af 123,4 mill. doll. och ett försäljningsvärde af 212,1 mill. doll. — Inom T. funnos 1914 6,568 km. järnvägar och 582 km. elektriska spårvägar. Främsta handels- och industriorterna äro Nashville (vid Cumberlandfloden) och Memphis (vid Mississippi). 
Författning. Enligt författningen, af 1870, tillkommer rösträtt hvarje man (med de vanliga undantagen), som före valet bott inom ett visst county 6 månader och i staten minst ett år. Representationen (<i>general assembly</i>) består af en senat af 33 medlemmar och ett representanthus af 99 medlemmar; de väljas för 2 år. Sessionen är årlig och begränsad till 75 dagar. Till unionens kongress sänder T. 2 senatorer och 10 representanter. Statens guvernör utses genom omedelbara val för 2 år. Statssekreteraren väljes för 4 år af representationen. Högsta domstolens 5 medlemmar väljas för 8 år. Staten är delad i 96 grefskap (<i>counties</i>). Hufvudstad är Nashville. Statsinkomsterna voro finansåret 1915—16 5,152,135 doll., utgifterna 4,645,345 doll. Fonderade statsskulden uppgick 30 nov. 1916 till 2,86 mill. doll. Värdet af all egendom inom staten uppskattades 1912 till 1,920 mill. doll., hvaraf 831,9 mill. för fast egendom och 253,4 mill. för järnvägar. 
page_number=457, index= - Tennessee  - Tennfolie  - Tenniel, sir John  - Tennis  - Tennklorid  - Tennklorur  - Tennlegeringar  - Tennlod  - Tennmalm  - Tenno  - Tennoxid  - Tennoxidul  - Tennpest  - Tennsalt  - Tennsalt  - Tennsmör  - Tennsten  - Tennsulfid  - Tennyson, Alfred 
Historia. De första kolonierna af hvita inom det nuv. T:s område anlades på 1750-talet, men förhärjades af indianerna (cherokees m. fl.). 1768 afstodo iroquois-indianerna en af dem eröfrad landsträcka till de hvite. 1776 anslöts till Nord-Carolina ett område (District of Washington), tillhörigt den af kolonister bildade Wattauga association. En "State of Franklin" organiserades 1784, men efter 4 år erkändes Nord-Carolinas jurisdiktion äfven för denna. 1790 afstod Nord-Carolina emellertid territoriet till "General government". Fyra år senare bestraffades indianerna strängt för sina härjningar och sammanträdde en representation (<i>territorial assembly</i>). 1 juni 1796 upptogs T. som den sextonde staten i unionen. Enär det sökte anslutning, medan det var till hälften oberoende, har T. brukat kallas "frivillig-staten" ("Volunteer state"). Dess område har icke sedermera undergått någon förändring. — Litt.: Phelan, "History of T." (1888), och Karns, "Civil government of T." (1897). 1—2. H. W—k. 
<b>Tennfolie,</b> <i>metall.</i> och <i>tekn.</i> Se Bladmetall, Foliering, Plåt, sp. 1103, och Tenn, sp. 848. 
<b>Tenniel</b> [te'niəl], sir John, engelsk skämttecknare, f. 1820 i London, d. där 25 febr. 1914, blef ryktbar förnämligast genom sina politiska teckningar i tidningen "Punch". Han medverkade där — ofta i hvarje nummer — från 1850 till 1901. Hans teckningar äro utförda i ett torrt och konstnärligt föga njutbart maner. T. blef adlad 1895. Han utförde äfven massor af teckningar till böcker, bl. a. till Aisopos' fabler (1848), E. A. Poes arbeten (1857) och T. Moores "Lalla Rookh" (1861). G—g N. 
<b>Tennis.</b> 1. Urgammalt bollspel, speladt i bollhus. Se Bollspel, sp. 1025—26. — 2. Dets. som lawntennis. Se Bollspel, sp. 1023—25. 
<b>Tennklorid.</b> Se Tenn, sp. 849. 
<b>Tennklorur.</b> Se Tenn, sp. 848. 
<b>Tennlegeringar,</b> <i>kem.</i> Se Legering, sp. 40, Brons, Foliering och Lödning. 
<b>Tennlod</b> l. Snällod, <i>kem.</i> Se Legering, sp. 40, samt Lödning. 
<b>Tennmalm</b> l. Kassiterit (af grek. <i>kassiteros,</i> tenn), <i>miner.</i> Det mineral, ur hvilket tenn framställes, utgöres af <i>tennoxid,</i> SnO2, som innehåller 78,6 proc. tenn och 21,4 proc. syre. Tennmalmen kristalliserar i tetragonala systemet i form af fyrsidiga prismor, begränsade af låga pyramider (se Kristallografi, sp. 1337, fig. 19). Färgen är oftast mörkbrun till svart, någon gång gulbrun eller rödbrun; diamantglänsande. Hårdheten 6—7, eg. v. 6,8—7. Tennmalmens förekomstsätt är likartadt öfver hela jorden; den är bunden vid sura eruptivbergarter, framför allt vid graniter och kvartsporfyrer, och förekommer som gångar, ådror och impregnationer i dessa bergarter. Förekomstsättet hänvisar på ett pneumatolytiskt bildningssätt (se Pneumatolytisk) i samband med eruptivbergarternas framträngande. Karakteristiska följeslagare äro kvarts samt bor- och fluorhaltiga mineral, såsom turmalin, flusspat, apatit och lepidolit, vidare volframit, scheelit, molybdenglans och arsenikkis. De förnämsta produktionsdistrikten äro sachsisk-bömiska Erzgebirge (Altenberg, Marienberg, Zinnwald, Joachimsthal), Fichtelgebirge, Cornwall och Devonshire; rikligt i Ostindien på Malakka och öarna Bangka och Billiton, på Tasmanien (M:t Bischoff) och i Queensland. — På grund af sin hårdhet och motståndskraft mot förvittring förekommer tennmalmen ofta på sekundära förekomster, bildade genom förvittring af tennmalmsförande bergarter, i alluvial sand och grus (s. k. <i>placers</i> l. <i>seifen</i>), och f. n. kommer hufvudproduktionen af tenn från Ostindiens samt Bangkas, Billitons och Tasmaniens rika alluviallager. — I Sverige är tennmalm funnen som stor sällsynthet i pegmatitgångar på Utö och vid Finbo, nära Falun. P. T. C. (Hj. Sj.) 
<b>Tenno.</b> Se Mikado och bd XII, sp. 1450. 
<b>Tennoxid.</b> Se Tenn och Tennmalm. 
<b>Tennoxidul.</b> Se Tenn, sp. 848. 
<b>Tennpest.</b> Se Tenn, sp. 848. 
<b>Tennsalt.</b> Se Tenn, sp. 848. 
<b>Tennsmör.</b> Se Tenn, sp. 849. 
<b>Tennsten,</b> detsamma som tennmalm (se d. o.). 
<b>Tennsulfid.</b> Se Tenn, sp. 849. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tennyson</b> [te'nisn], Alfred, lord, engelsk skald, f. 6 aug. 1809 i Somersby, Lincolnshire, d. 6 okt. 1892 på Aldworth, Surrey, tillhörde en barnrik prästfamilj och kom 1828 till Cambridges universitet, där han 1829 vann kanslersmedaljen för poemet <i>Timbuctoo.</i> Redan två år förut hade han jämte sin broder Charles gett ut ett dikthäfte. T:s <i>Poems chiefly lyrical</i> (1830), med all sin skönhetsdyrkan och yppiga fantasi tämligen omogna, rönte ett föga gynnsamt emottagande, och ovänlig kritik riktades äfven mot hans samling <i>Poems</i> (1833), ehuru denna måste betecknas som en ovanligt lysande bragd af en 24-årig diktare; där förekommo redan så gedigna stycken som <i>Oenone, The miller's daughter, The lotos-eaters, The palace of art</i> m. fl. Han iakttog då tystnad i nio år, under oaflåtliga studier i poesiens konst, och firade en så mycket större triumf vid sitt framträdande, 1842, med en ny diktsamling, som emellertid äfven upptog urval ur de föregående. Bland nya dikter däri märkas <i>The may-queen,</i> de af ljus erotik burna <i>The gardener's daughter</i> och <i>The talking oak,</i> själfuppgörelsen <i>The two voices, Godiva,</i> den äktengelska idyllen <i>Dora, Lady Clara Vere de Vere, Locksley hall,</i> hvari tidehvarfvets känslosträngar gripas med kraft, bland hans antika karaktärsbilder <i>Ulysses</i> m. fl., och sådana förstudier till hans senare stora episka cykel om Artursagan som <i>Sir Galahad, The lady of Shalott</i> och <i>Morte d'Arthur.</i> Man kunde icke längre bland hans lyras toner upptäcka en enda efterhärmad, och han sattes från denna tid högst bland samtida skalder i England. Emellertid var han tidtals djupt nedtryckt, äfven af ekonomiska bekymmer, men fick 1845 en statspension af 200 pd st. och samlade sig till ny verksamhet. På den glädtiga och fantasirika sagan <i>The princess, a medley</i> (1847), fylld af 
page_number=458, index= - Tennyson, Alfred 
renässanslynne, följde elegierna <i>In memoriam</i> (1850), öfver den tidigt bortryckte ungdomsvännen Arthur Hallam, 132 små dikter i gemensamt versmått. Tidens sträfvan efter nya andliga synpunkter afspeglas där, med en förening af tankedjup och stark känsla. T. utnämndes 1850 efter Wordsworth till "poet laureate", i hvilken egenskap han författade bl. a. ett glansfullt <i>Ode on the death of the duke of Wellington</i> (1852). Den humoristiska <i>The northern farmer</i> var det första af hans friska kväden på Lincolnshiredialekt. Bland hans mera betydande större dikter märkas vidare <i>Maud, a monodrama</i> (1855), med ett tonfall af stark och upprörd lidelse, sådant man sällan möter hos T. i hans många andra hjärtehistorier, <i>Enoch Arden</i> (1864) ett högeligen omtyckt idylliskt epos, som med gripande enkelhet förtäljer om ett sällsamt skepparöde, om trofasthet och själfuppoffring (öfv. till svenska i "Finsk tidskr.", 1878, och senare af Hj. Edgren, se nedan) samt en cykel (på femfotade jamber författade) episka dikter med ämnen ur Artursagan, under heltiteln <i>The idylls of the king</i> (1859—85), T:s förnämsta vittra bragd. Storslaget och i stränga linjer gestaltas där det medeltida idealet, förhärligas plikten, ridderligheten, kyskheten och offerhågen, med tragiska slagskuggor från det inbrytande sedefördärfvet. Poetiskt skönast äro sångerna om "liljemön" Elaines rena och dödbringande kärlek till Lancelot samt om Arturs drottning Guineveres brottsliga älskogsförhållande till Lancelot; Arturs afsked till henne är i ädel höghet någonting ensamstående i nyare skaldekonst. Af dessa 12 dikter äro 7 öfv. till svenska under titeln "Konung Arthur och hans riddare", 1874—76, och en, <i>Lancelot and Elaine,</i> äfven öfv. fritt af A. Hjelmstjerna: "Elaine", 1877, samt denna och <i>Guinevere</i> öfv. af Hj. Edgren (se nedan). I kraft af sina stora och smärre, ofta mycket sångbara dikters folkkärhet intog T. i årtionden på den samtida engelska parnassen en alldeles behärskande ställning, i långvarighet jämförlig kanske blott med hvad V. Hugo varit för Frankrike och Runeberg för finska nationen. Han kallades 1855 till juris hedersdoktor vid universitetet i Oxford och upphöjdes 1884 till peer-värdighet med titeln baron T. of Aldworth and Freshwater. Gift 1850 (efter tioårig förlofning) lefde han från denna tid i lyckliga omständigheter, 1853 bosatt på ön Wight och från 1867 på det gods han gaf namnet Aldworth. Endast kortare resor företog han till olika länder i Europa. Ännu i hög ålder diktade han djupsinnigt och formfulländadt, utgaf <i>Ballads and other poems</i> (1880), <i>Locksley hall — sixty years after</i> (1886; med utfall mot naturalismen), <i>Demeter</i> (1889), <i>The death of Oenone and other poems</i> (1892) m. fl. samlingar. På äldre dagar eftersträfvade han lagern äfven på dramats område, men den vägrades honom där; den rätta dramatiska kraften saknas i hans omsorgsfullt utarbetade skådespel <i>Queen Mary</i> (1875), <i>Harold</i> (1876), <i>The falcon</i> (1879), <i>The cup</i> (1881; senromerskt ämne), <i>The promise of may</i> (1882), <i>Becket</i> (1884), hans starkaste drama, uppfördt med verklig framgång, och <i>The foresters</i> (1892; om Robin Hood och hans bågskyttar). 
T:s skaldelynne är lyrisk-episkt; i det kontemplativa och skildrande lyckas han bäst. I hans dikter framträda med styrka och renhet en förandligad känsla, en varm sympati för människorna jämte förmågan att utspana deras ädlare impulser och syften. Han framkallar hos läsaren en sedlig rörelse af egendomlig lyftning och renhet. Segrande gudsförtröstan och profetisk förhoppning om, att en ädlare mänsklig rastyp skall framgå ur kulturens strider, lysa fram ur hans tankelyrik. T. har poetiskt belyst århundradets stora spörsmål och mänsklighetens intressen, gett uttryck åt kulturens ljusa och mörka sidor, folkets själfkänsla gentemot bördens eller privilegiernas anspråk. Han är en representant för de optimistiska sträfvanden, som i ord och handling framträdde under förra delen af drottning Viktorias regering. Till väsen och form är väl f. ö. hans poesi en fortblomstring af Georgsskedets stora lyrikers (Wordsworth, Byron, Shelley, Keats), icke mer genialisk, men med stegring af färg- och klangrikedom och konstnärlig detaljutmejsling samt ett för honom egendomligt ljusdunkel, en ljuflig skönhetsdager, som gjuter sig öfver hans bredt böljande vers. Han hade ett utomordentligt sinne för finare skiftningar i såväl själsrörelser som den yttre naturens företeelser och återgaf dem med rikt målande egenord. Så har han mer än kanske någon efter Shakspere gjort engelska språket rikare. Han var ock till sinnelaget alltigenom äkta engelsman, och flera hans dikter andas stark nationalstolthet. — Under sin mogenhetsperiod uppbar T. ojämförligt höga författarhonorar. Flärdfri och tillbakadragen, lefde den imponerande åldringen i ro på Aldworth, tills hans järnhälsa bröts af influensa. Han fick hedersgraf i Westminster abbey, och ett monument öfver honom restes 1897 i Freshwater på Wight. 
Bland upplagor af T:s arbeten märkas lyxeditionen i 12 bd, 1898—99, och den i 9 bd, 1908, med förklarande noter af honom själf och hans son. Snart sagdt årligen utkomma f. ö. upplagor (ofta flera) af "In memoriam", "Idylls of the king", "Enoch Arden" och många andra. — Litt.: Biografier och monografier öfver T. ha skrifvits af bl. a. Waugh (1896), T:s son lord Hallam T. ("Alfred lord T., a memoir by his son", 2 bd 1897; ingår med 4 bd i lyxuppl. 1898; ny ed. i 1 bd 1905), Stopford A. Brooke ("T., his art and relation to modern life", 1898), tysken Koeppel (1899), Andrew Lang (1901), A. Lyall (1902), A. Benson (1904), W. Gordon ("Social ideals of A. T.", 1906), M. Luce, "A handbook to the works of A. T.", 1908), Hallam T., "T. and his friends" (1912), Th. Lounsbury ("The life and times of T. from 1809 to 1850", 1915), A. E. Baker ("Concordance to the poetical and dramatic works of T.", 1914, och "A Tennyson dictionary", 1916). "Suppressed poems of A. lord T. 1830—1868" utgafs 1910. Nämnas må ock uppsats af C. D. af Wirsén i "Ord och bild" 1892 samt dansken Kalischs "Studier över T." (1893). I T:s "Dikter i urval, tolkade af Hj. Edgren" (1902) återfinnas bl. a. "Enoch Arden" och 2 af kungsidyllerna (se ofvan) samt flera stycken ur "In memoriam", däribland den under benämningen "Nyårsklockorna" vidtkända. Några af hans dikter äro öfv. af E. Fredin i "Skilda stämmor" (1884). — T:s son lord Hallam T., f. 1852, blef efter universitetsstudier sin faders privatsekreterare, skref sedermera den viktigaste biografien 
page_number=459, index= - Tennyson, Alfred  - Tennäs  - Tennöarna  - Tenochtitlan  - Tenojoki  - Tenoplastik  - Tenor  - Tenorbaryton  - Tenorbasun  - Tenorflöjt  - Tenorhorn  - Tenorio, Don Juan  - Tenorist  - Tenorklav  - Tenorrafi  - Tenos  - Ténot, Pierre Paul Eugène  - Tenotomi 
öfver honom m. m. (se ofvan, sp. 856) och var 1902—03 generalguvernör öfver Australien. E. F—t. 
<b>Tennäs.</b> Se Tännäs. 
<b>Tennöarna.</b> Se Kassiteriderna. 
<b>Tenochtitlan,</b> stad. Se Mexico, sp. 364. 
<b>Tenojoki</b> [-nåjåki], älf. Se Tana 1, sp. 403. 
<b>Tenoplastik</b> (af grek. <i>tenon</i>, sena, och <i>plassein,</i> forma), <i>kir.</i> Se Tenotomi. 
<b>Tenor,</b> it. <i>tenore</i> (af lat. <i>tenere</i>, hålla), fr. <i>taille, mus</i>., urspr. (i 12:o årh.) den uthållande tråden eller hufvudmelodien (<i>cantus firmus</i>) i ett tonstycke, hvilken hämtades från den gregorianska koralen och sedan försågs med bistämmor (<i>discantus,</i> kontrapunkt). Då denna hufvudmelodi tilldelades den höga mansrösten, fick äfven denna namnet tenor, och öfriga röster namngåfvos i förhållande till den: basen (<i>bassus,</i> "den låga") och alten (<i>altus,</i> "den höga"; jfr Kontratenor), hvartill slutligen kom sopranen (<i>supremus,</i> "den högsta"). Sedermera fingo äfven flera instrument af liknande omfång samma namn, t. ex. tenorhorn, tenorbasun; i England blef "tenor" namn på altfiol. Tenoren i betydelsen hög mansröst sträcker sig öfver ett omfång af <i>c—a1</i> och ännu högre (till <i>c2, ciss2</i>). Man skiljer ofta mellan "lyrisk tenor", af vekare, smältande klang och större höjd, samt dramatisk eller "hjältetenor", af kraftigare barytonklang och måttlig höjd; dock kunna dylika åtskillnader knappast strängt isärhållas, lika litet som de många italienska benämningarna, "tenore di forza", "t. di grazia", "t. leggiero" o. s. v. I manskörsång (manskvartett) kallas den högre och melodiförande tenorstämman "första", den lägre "andra" tenor; i fyrstämmig körsats för blandade röster är tenor den näst lägsta stämman. Ordet begagnas äfven i bet. tenorsångare l. tenorist. A. L.* 
<b>Tenorbaryton,</b> <i>mus.</i> Se Baryton 3. 
<b>Tenorbasun,</b> <i>mus</i>. Se Basun. 
<b>Tenorflöjt,</b> <i>mus</i>. Se Flöjt. 
<b>Tenorhorn,</b> <i>mus</i>., en art saxhorn (se d. o.). 
<b>Tenorio</b> [tenå'ri͡å], Don Juan. Se Don Juan. 
<b>Tenorist,</b> it. <i>tenorista,</i> tenorsångare. Se Tenor. 
<b>Tenorklav,</b> <i>mus.</i>, kallas C-klaven, då den har sin plats på fjärde linjen (se C-klav och Klav).  I sångmusik är tenorklaven numera bortlagd, och tenorstämman noteras antingen i basklav eller, oftare, i diskantklav (G-klav). I senare fallet måste den dock tänkas en oktav lägre. Tenorklav har länge nyttjats för instrument af tenorklassen. A. L.* 
<b>Tenorrafi</b> (af grek. <i>tenon,</i> sena, och <i>rafe,</i> söm). Se Sen-sutur. 
<b>Tenos</b> (nygrek. <i>Tino</i>), en 204 kvkm. stor ö i Cykladernas grupp (Grekiska arkipelagen), ligger mellan öarna Andros i n. v. och Mykonos i s. ö. ön är till stor del fylld af en intill 720 m. hög bergskedja, hvilken hufvudsakligen består af granit och glimmerskiffer, men delvis af marmor och svartgrön serpentin (de gamles <i>ofit,</i> "ormsten"). Inbyggarnas odlingsflit har dock vetat att göra själfva bergen fruktbärande. Exportartiklar äro vin, silke, honung, vax och i synnerhet marmor. Åt sin jämförelsevis stora folkmängd (omkr. 12,300 pers.) kan dock T. icke bereda tillräcklig utkomst, hvarför årligen skaror utvandra för att som tjänstfolk och handtverkare söka anställning i skilda delar af Grekland och Turkiet. Öns hufvudort, Hagios-Nikolaus l. Tino, med omkr. 2,750 inv., ligger på sydkusten och har en god hamn (37° 32′ n. br.). I den strax bredvid liggande kyrkan Panagia Evangelistria finnes en undergörande Mariabild, som lockat många tiotusental pilgrimer. T. bildar en egen eparki, tillhörande nomos Cykladerna. Ön lär fordom ha hetat <i>Ofiussa</i> (af <i>ofis,</i> orm), emedan den var uppfylld af ormar. Från denna landsplåga befriades T. af Poseidon, hvilken gällde som öns skyddsgud och där egde ett berömdt tempel, till hvilket vid festen Posideia en mängd främlingar sammanströmmade. T. är äfven berömdt som skaldinnan Erinnas födelseort. Dess inbyggare deltogo verksamt i grekernas frihetskrig mot perserna i 5:e årh. f. Kr. och tillhörde sedermera Atens vapenförbund. Under medeltiden kom T. vid Bysantinska rikets förfall i händerna på frankiska furstesläkter, men togs 1390 i besittning af Venezia, som genom freden i Požarevac (1718) afträdde det till Turkiet. Numera tillhör ön Grekland. A. M. A. (H. W—k.) 
<b>Ténot</b> [tenå̄], Pierre Paul Eugène, fransk skriftställare, f. 1839, d. 1890, blef 1865 medarbetare i Paris-tidningen "Siècle", 1870 prefekt i dep. Hautes-Pyrénées och 1871 hufvudredaktör för tidningen "La Gironde" i Bordeaux. Han var 1881—85 medlem af franska deputeradekammaren, öfvertygad republikan, utgaf han några på omfattande forskningar stödda och för bonapartisterna nedgörande arbeten <i>La province en décembre 1851</i> (1865) jämte <i>Paris en décembre 1851</i> (1868) och bidrog därigenom till den demokratiska jäsningen under kejsardömets senare år. Senare skref han dessutom <i>Campagnes des armées du second empire</i> (1872) m. m. (J. M—r.) 
<b>Tenotomi</b> (af grek. <i>tenon,</i> sena, och <i>tome,</i> snitt), <i>kir</i>., ett kirurgiskt ingrepp, vid hvilket en för en viss rörelse eller ställning hinderlig sena afskäres. Samma namn nyttjas äfven, ehuru ej fullt berättigadt, för en långt betydligare operation, då utom senor äfven andra förkortade mjukdelar (hud, underhudsbindväf etc.) delas. Den egentliga tenotomien utföres vanligen subkutant (under huden). Ett litet hål stickes tätt intill den sena, som skall genomskäras. Genom detta införes bakom senan en liten, fin knif, tenotom [-tå̄m], med eggen riktad mot kroppsytan. Med små fina snitt delas därefter senan, utan att hudsåret vidgas. Hela operationsfältet undandrages bakteriernas inflytande. Denna operation används oftast i syfte att korrigera en genom muskelförkortning eller af annan orsak uppkommen misställning af en kroppsdel, exempelvis vid torticollis och klumpfot (se dessa ord). Tenotomien hade mot midten af 1800-talet långt större användning än nu. Det ovanligt gynnsamma förloppet af det subkutana operationssåret lockade till utsträckt användning af metoden. Man kom t. o. m. till sådana försök som att, för botande af ryggradssnedhet, medelst mycket långa och smala tenotomer afskära alla ryggmusklernas fästen på ena sidan. Det djärfva försöket kröntes dock ej af någon framgång. Numera göres oftast 
page_number=460, index= - Tenotomi  - Tenow, Kristian Leonard  - Tenow, Elna Lovisa Johanna  - Tension  - Tensionskedja  - Tenson  - Tensta  - Tentaculata  - Tentaculitidae  - Tentakler  - Tentamen  - Tentand  - Tentare licet  - Tentator  - Tente-abri  - Tentek  - Tentera  - Tenterden  - Tenthredinidae  - Tentorium cerebelli  - Tenture  - Tentyris (Tentyra)  - Tenue  - Tenuis 
öppen tenotomi, d. v. s. senan blottas genom insnitt och framdragning. Därvid kan en förkortad sena förlängas, en förtjockad eller förändrad omformas samt äfven omläggning och delning af senor förekomma (<i>tenoplastik</i>). Jfr Myotomi. J. E. J—n. J. Å. 
<b>Tenow.</b> 1. Kristian Leonard T., ämbetsman, f. 27 sept. 1860 i Kila socken, Värmland, tog vid Lunds universitet kansliexamen 1884 och hofrättsexamen 1885, blef 1893 revisor i Statskontoret samt 1902 statskommissarie och chef för riksbokslutsbyrån. T:s insikter och arbetsförmåga ha tagits i anspråk för utredningar och kommittéer; så t. ex. är han från 1902 led. af statsbokföringskommittén och var ordf. i kommittén ang. ett riksräkenskaps- och revisionsverk 1912—17. Han verkställde 1911—12 på regeringens uppdrag en utredning ang. reservationsanslaget till flottans öfningar och har varit led. af ett flertal kommittéer ang. omorganisation af den maritima förvaltningen. T. är en mycket framstående djurskyddsvän. Utom betänkanden och utredningar har han af trycket utgett bl. a.: <i>Handbok i byggnads- och resningsmål</i> (1890), <i>Handbok i kommunallagstiftningen</i> (1892) och <i>Riktlinjer i svensk djurskyddspolitik</i> (1910). — 2. Elna Lovisa Johanna T., född Ros, den föregåendes hustru (1887), författarinna, f. 10 maj 1862 i Leksand, har verkat framför allt som djurskyddsvän, i hvilken egenskap hon som styrelseledamot, tidskriftsredaktris och energisk agitator utfört ett mycket omfattande och högt skattadt arbete, belönt med många utmärkelser från in- och utländska föreningar. Fru T., som 1887 utgaf en samling skisser, <i>Brokigt,</i> under märket  Guido, har också flitigt medarbetat i pressen på sociala och humanitära områden. Under pseudonymen Elsa Törne offentliggjorde hon 1906—07 <i>Solidar</i> (3 bd; I 3:e uppl. 1906, II 2:a uppl. 1908), uppmärksammade reformförslag i fråga om hemlif och hushållsväsen, och under eget namn <i>Kärlek och lycka</i> (1910). 1. J. C. 2. R—n B. 
<b>Tension</b> (lat. <i>tensio</i>), <i>fys.</i> o. <i>tekn.</i>, spänning, inneslutna gasers tryck. Se Hållfasthet, Påkänning och Spänning, <i>fys.</i> 
<b>Tensionskedja,</b> <i>fys.</i> o. <i>kem.</i> Se Spänningskedja. 
<b>Tenson</b> [-å̄n; af it. <i>tenzone,</i> eg. strid, tvist, fr. <i>tenson,</i> provens. <i>tenso</i>], namn på en art af trubadurpoesi (se Provensalska språket och litteraturen). Efter att till en början ha innehållit en verklig ordtvist öfvergick arten snart till att bli en abstrakt tesdiskussion i ofta bitter, stundom förnäm afvisande ton. Se Zenker, "Die provenzalische tenson" (1888). (R—n B.) 
<b>Tensta,</b> socken i Uppsala län, Norunda härad. 10,476 har. 1,492 inv. (1917). I sockenkyrkan finnas öfverallt hvalf- och väggmålningar, signerade af Johannes Rosenrodh 1437 (1438?) och innehållande bl. a. scener ur Heliga Birgittas legend. Korets väggmålningar ha illa handterats vid försök till restaurering. 
<b>Tentaculata,</b> <i>zool.</i> Se Infusionsdjur, sp. 612. 
<b>Tentaculitidæ,</b> <i>paleont.</i>, en grupp fossila ryggradslösa djur af tvifvelaktiga släktskapsförhållanden, numera vanligen uppfattade som blötdjur. Deras fossila lämningar (fig. 1) utgöras af fria, långsamt afsmalnande, rörformiga kalkskal med rundad tvärgenomskärning; ytan är försedd med tvärribbor. Skalets bakre del är ofta fylld med kalkmassa eller afslutad genom konkava tvärskifvor. Skalen äro högst ett par cm. långa. Det enda hithörande släktet, <i>Tentaculites,</i> är mycket vanligt i silur- och devonsystemen (fig. 2). L—e. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. <i>Tentaculites</i>(Förstorad.)</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Tentaculiteskalk. (Något förminskad.)</tr></table> 
<b>Tentakler</b> (nlat. <i>tentaculum,</i> af <i>tentare,</i> försöka, känna sig för), Trefvare, <i>zool.</i>, benämnas de mjuka, rörliga, ofta indragbara organ af växlande form, som finnas hos vissa klasser bland de ryggradslösa djuren. De tjänstgöra dels som känsel-, dels som gripverktyg. L—e. 
<b>Tentamen,</b> lat., försök, prof; en före själfva examen enskildt anställd pröfning af någons kunskaper i ett läroämne. — Tentamensbetyg. Se Betyg, sp. 178. — Tentator, den, som verkställer en tentamen;  tentand, den, som pröfvas. — Tentera, på förhand pröfva en blifvande examinands kunskaper; undergå en sådan tentamenspröfning. 
<b>Tentand.</b> Se Tentamen. 
<b>Tentare licet,</b> lat., det går an att försöka. 
<b>Tentator.</b> Se Tentamen. 
<b>Tente-abri</b> [tãt abrī], fr., skyddstält (se d. o.). 
<b>Tentek,</b> flod i ryska prov. Semirjetjensk (Turkestan). 
<b>Tentera.</b> Se Tentamen. 
<b>Tenterden</b> [te'ntədən], baron. Se Abbott, Ch. 
<b>Tenthredinidæ,</b> <i>zool.</i> Se Sågsteklar. 
<b>Tentorium cerebelli,</b> <i>anat.</i> Se Hjärnhinnor, sp. 848. 
<b>Tenture</b> [tãtȳr], fr. (af <i>tendre,</i> spänna, uppsätta tapeter), en uppsättning tapeter, som höra till samma svit eller äro afsedda för samma rum. Man säger t. ex. en tenture turkiska tapeter, en tenture om sju tapeter med Meleagers historia o. s. v. 
<b>Tentyris</b> (Tentyra), ort. Se Dendera. 
<b>Tenue</b> [təny'], fr., hållning; dräkt; en petite tenue [ã pəti't-], i släpuniform. Se En grande tenue. 
<b>Tenuis,</b> plur. <i>tenues,</i> lat., tunn, svag; tonlös. — Tenuis (näml. <i>littera</i>) är den latinska öfv. af de grekiske grammatikernas <i>psilon</i> (näml. <i>stoicheion</i> l. <i>gramma</i>). I den moderna fonetiken menas 
page_number=461, index= - Tenuis  - Tenure in gavelkind  - Tenuto  - Tenzone  - Tenö  - Teobromin (Theobromin)  - Teocali  - Teocaltiche  - Teocin  - Teodat (Teodohad)  - Teodebald  - Teodebert  - Teoderik  - Teoderik  - Teoderik 
med <i>tenues</i> (<i>k, p, t</i>) ett slag af explosiva ljud (se vidare d. o.). Ad. N—n. 
<b>Tenure in gavelkind</b> [te'njōə eller te'njə in gä'vlkaind], eng. Se Gavelkind. 
<b>Tenuto</b> [-nōtå], it., <i>mus.</i> (förk. ten.), uthållet. Sättes mest öfver enskilda toner. 
<b>Tenzone</b> [-tså̄ne], it. Se Tenson. 
<b>Tenö,</b> gård under Bogesund (se d. o. 4), i Östra Ryds socken, Stockholms län, vid Vaxholmsfjärden. Många sommarvillor och liflig ångbåtsförbindelse med Stockholm. 
<b>Teobromin</b> (Theobromin), <i>kem. farm.</i>, det verksamma ämnet i kakaobönor (se Kakao), finnes äfven jämte kaffein i kolanötter och guaranapasta. I kakaofrönas hjärtblad ingår det till 1—1,6 proc. och finns i ringa mängd äfven i skalen. Teobrominet, som framställes ur kakaobönor, är ett hvitt, finkristalliniskt pulver med svagt bitter smak, lösligt först i 1,600 delar kallt och 150 delar kokande vatten, svårare i sprit, lätt i utspädd natronlut, hvarvid teobrominnatrium bildas. Till sin kemiska byggnad står teobrominet nära kaffein, som är <i>tri</i>metyl-dioxipurin, medan teobrominet är <i>di</i>metyl-dioxipurin, C5 H2 N4 O2 (CH3)2. Teobrominets verkningar likna i de flesta afseenden kaffeinets (se Kaffein), så i fråga om verkan på musklerna, hjärtat och blodkärlen samt på njurarna och urinafsöndringen, som ökas däraf ännu starkare än af kaffein. Endast den stimulerande verkan på centrala nervsystemet är hos teobrominet mycket svag, nästan ingen. Teobrominet är därför betydligt mindre giftigt än kaffein. Som läkemedel används det i kombination med natriumsalicylat i form af preparatet <i>theobromino-salicylas natricus</i> 1. diuretin (se d. o.), som upptagits i Sv. farmakopén, eller i förening med natriumacetat som <i>theobromino-acetas natricus</i> l. agurin. Tillsatsen af salicylat eller acetat afser att göra teobrominet lättare lösligt och mer resorberbart. Båda preparaten äro hvita, i vatten lättlösliga pulver, som vanligen ges i dos af 0,5—1 gr. flera gånger på dagen, särskildt vid vattsot i samband med hjärtfel, ibland äfven vid njurlidande, med utmärkt verkan. — Ännu kraftigare som urindrifvande medel än teobrominet verkar det i teblad förekommande teofyllinet, hvita, svårlösliga kristaller; det är isomert med teobromin, men med en annan ställning af de 2 metylgrupperna i purinkärnan. Teofyllinet verkar i större dos starkt retande på centrala nervsystemet och framkallar häftig epileptiform kramp; det är giftigare än kaffein. Liksom kaffein och teobromin har äfven teofyllinet framställts syntetiskt, och detta fabriksmässigt framställda preparat har under namnet  teocin (theocin) fått terapeutisk användning, bäst i form af de lättlösliga förbindelserna <i>teocinnatrium</i> l. <i>teocino-acetas natricus.</i> Af själfva teocinet är dosen 0,2 gr. 3—4 gånger dagligen. C. G. S. 
<b>Teocali,</b> sp. Se Teokalli. 
<b>Teocaltiche</b> [teåkalti'tʃe]. 1. Distrikt i den centralmexikanska västkuststaten Jalisco. Omkr. 92,000 inv. — 2. Hufvudstad i detta distrikt, 75 km. n. ö. om Guadalajara, invid en biflod till Rio grande de Santiago. Omkr. 8,900 inv. 1 o. 2. H. W—k. 
<b>Teocin,</b> <i>kem. farm.</i> Se Teobromin. 
<b>Teodat</b> (Teodohad), östgotisk konung, Teoderik den stores systerson, sin medregent drottning Amalasuntas (se d. o.)  bane (535), dräptes själf af sina undersåtar 536. 
<b>Teodebald,</b> frankisk konung. Se Merovingerna, sp. 188. 
<b>Teodebert,</b> två frankiska konungar. Se Merovingerna, sp. 188 och 189. 
<b>Teoderik,</b> fyra frankiska konungar. Se Merovingerna, sp. 188, 189 och 190. 
<b>Teoderik,</b> två västgotiska konungar. Se Västgoter. 
<b>Teoderik,</b> kallad den store, östgotisk konung, folkvandringarnas, den germanska hjälteålderns mest storslagna personlighet, f. omkr. 455, d. 526, tillhörde Amalernas urgamla konungasläkt och var son af Tiudimer, som jämte sina bröder Valamer och Vidimer stod i spetsen för östgoterna, då T. föddes. Östgöterna uppehöllo sig då i Pannonien (Ungern) som Östromerska rikets bundsförvanter (<i>foederati</i>). Vid 8 års ålder sändes T. som gisslan till kejsarhofvet i Konstantinopel, där han vistades under flera år och möjligen insöp den beundran för den antika kulturen, som kastat ett ideellt skimmer öfver hans mannaålder. Då Tiudimer afled, omkr. 471, hyllades den redan för krigiska bedrifter berömde T. som hans efterträdare. Mellan honom och Östromerska riket uppstod nu liflig beröring, i det att T. än hotade detsamma, än gjorde det tjänster, för hvilka han belönades med konsulsvärdigheten, triumf och en staty i Konstantinopel samt nya bostäder för sitt folk i Mesien (Bulgarien). På uppdrag af kejsar Zeno bröt T. slutligen (488) med en östgotisk här, till hvilken äfven en mängd rugier (se d. o.) slöt sig, upp mot Italien för att taga detta land från Odovakar (se d. o.). Genom segern vid Isonzo 489 tillkämpade han sig tillträde till Italien, besegrade därefter Odovakar ånyo vid Verona och tvang honom genom segern vid Adda 490 att söka sin tillflykt i det svårtillgängliga Ravenna, som först 493 kapitulerade på det villkor, att Odovakar tillförsäkrades lif, frihet och konunganamn. Kort därpå dödade dock T. honom med egen hand. I denna handling röjer sig den germanska vildheten, och trots vistelsen i Konstantinopel var T. så fullständigt en germansk "barbar", att han aldrig kunde skrifva sitt namn. Men den antika kulturen imponerade på T., och, herre öfver Italien, sökte han låta den gotiska kraften hägna den romerska bildningen. Till sin förste minister tog han den förnäme och lärde romaren Cassiodorus (se d. o.), som undervisade honom i forntidens vishet och fick uppsätta hans regeringsdekret. Emot den romerska befolkningen uppträdde han som kejsarens ställföreträdare, men stödd på sina goter, var han dock faktiskt själfständig härskare öfver Italien. Dettas romerska befolkning underkastades blott delvis ny jorddelning; hvad goterna erhöllo var förnämligast den tredjedel af Italiens jord, som Odovakar tilldelat sina krigare (<i>sortes herulorum</i>) och som genom hans fall blifvit ledig. Romarna fingo dömas efter den romerska lagen och af de romerska domstolarna, som T. bibehöll. Senaten hölls i ära, konsuler tillsattes, och de höga romerska hofämbetena bibehöllos. För goterna åter skipade gotiska hertigar och grefvar rätt efter gotisk lag, men från både romerska och gotiska domstolar vädjades till hans hofrätt. Och så 
page_number=462, index= - Teoderik  - Teodicé 
kraftfullt upprätthöll han lag och rätt, att Italien under denne "barbariske" härskare åtnjöt en rättssäkerhet, som bildar en slående kontrast mot förtrycket och rättslösheten under kejsardömets sista tider. Tack vare denna på en gång kraftiga och milda styrelse hämtade sig det olyckliga landet efter sina lidanden, och den antika kulturen syntes där ännu en gång vilja lefva upp. Dess härliga minnesmärken i Rom skyddades och restaurerades af T., och Ravenna, som jämte Verona var hans vanliga residens, smyckade han med nya praktbyggnader (jfr Ravenna, fig. 7). Sin egentliga maktställning grundade dock T. ej på sitt välde öfver den förvekligade romerska befolkningen, utan på sin egenskap af gotisk konung. Goterna ensamma voro krigstjänstskyldiga, under det romarna skulle egna sig åt de fredliga yrkena. T. ville ej ens, att hans landsmän skulle besöka skolorna, af fruktan att de skulle förvekligas genom den romerska kulturen. Goterna bildade sålunda en krigarkast samt erhöllo till lön ej blott den dem tilldelade jorden, utan också riklig sold. De intogo därigenom samma ställning som de germanska skaror, hvilka under Västromerska rikets sista tider ofta utgjort dess försvar, men i olikhet med dessa voro de på samma gång den gemensamme härskarens eget folk. Romarnas och goternas olika ställning hindrade emellertid deras sammansmältning. Goterna kommo aldrig att känna sig rätt hemma i Italien, och de föraktade romarna som veklingar, under det att dessa åter hatade goterna som barbariska inkräktare. Dessutom vidgades klyftan genom religionen, ty T. och goterna voro arianer, och att T. beviljade romarna fullständig religionsfrihet, förmådde ej i längden blidka den ortodoxa ofördragsamheten. Då en strängt ortodox kejsare, Justinus I, 518 uppstigit på tronen i Konstantinopel, började därför åtskilliga romerska senatorer inlåta sig i förrädiska stämplingar med honom. Å andra sidan retades T. öfver den förföljelse, som Justinus lät öfvergå arianerna i Östromerska riket. Då den romerske biskopen Johannes åt dessa ej kunde utverka religionsfrihet, kastades han af T. i fängelse, och då den berömde filosofen senatorn Boëthius (se d. o., sp. 885), som T. öfverhopat med ynnestbevis, öppet tog parti för en om förräderi öfverbevisad senator, Albinus, lät T. döma honom till döden och sedermera afrätta både honom och hans svärfader Symmachus, händelser, som i hög grad fördystradé T:s lefnadsafton. 
Sambandet mellan de utvandrade goterna och deras i Östersjöländerna kvarblifna stamfränder (se Goter) hade aldrig helt upphört, och till T:s hof kommo sändebud från dessa. Också spred sig öfver hela den germanska världen hans hjälte- och härskarrykte och gaf upphof till sagorna om Didrik  (=Teoderik) af Bern (=Verona; se Didrikssagan och Rökstenen). På de öfriga nya germanska rikena utöfvade han ett direkt inflytande genom beskickningar och giftermålsförbindelser med deras konungahus, ja gjorde anspråk på ett slags öfverhöghet öfver dem, sålunda förebildande Karl den stores germanska kejsardöme. Men den ideellt anlagda gotiska stammen "hade ej lycka med sig i historien". Det var de mera realistiskt anlagde frankerna, som först skulle verkligt genomföra, hvad som föresväfvat T. liksom förut västgotafurstarna Alarik och Atauli, och genom frankerna rubbades redan under T:s lifstid i väsentlig mån hans på ett slags jämviktssystem grundade hegemoni. Under Klodvigs befäl besegrade nämligen frankerna alemannerna, och endast en del af dessa (i nuv. tyska Schweiz och det forna Rätien; se d. o.) räddade sig undan det frankiska väldet genom att underkasta sig T. Ännu betänkligare var, att Klodvig oaktadt T:s föreställningar 507 angrep västgoterna, hvilkas konung Alarik II, T:s måg, stupade i striden. Då sände T. mot frankerna en här och hindrade dem därigenom att bemäktiga sig västgoternas besittningar i sydligaste Gallien. En del af dessa, Provence, införlifvade T. med sitt eget rike. De öfriga västgotabesittningarna åter förvaltade han för Alariks omyndige son, sin dotterson Amalarik. Trots denna maktutvidgning var dock T:s politiska system vid hans död väsentligen undergräfdt, i det yttre genom de frankiska eröfringarna och i det inre genom den oförsonliga motsatsen mellan romare och goter. Han begrofs i Ravenna i en storartad mausolé (nu kyrkan S. Maria della Rotonda), som han själf låtit bygga sig (se Ravenna, fig. 6). Han efterträddes af sin dotter Amalasuntas (se denna) son Atalarik (se denne). S. B. 
<b>Teodicé</b> (af grek. <i>theos,</i> gud, och <i>dike,</i> rättvisa), <i>filos.</i> och <i>teol.</i>, vetenskapen om det ondas förhållande till Gud, har till uppgift att visa, hurusom det i världen faktiskt gifna onda kan vara förenligt med, att en allgod och allsmäktig Gud är denna världs upphof och styresman. Vid försöken att lösa denna uppgift har man gått till väga på hufvudsakligen tre sätt. Enligt det ena är det onda i sin karaktär af ondt egentligen endast skenbart och beror på den inskränkta synpunkt, från hvilken vi se världen och delvis måste se den. Det, som förefaller oss som ondt, är i sin sanning eller ur evighetens synpunkt sedt icke detta, utan fasthellre ett medel för det godas förverkligande, ett nödvändigt moment i det helas fulla harmoni (likasom en tillfällig dissonans ofta kan befordra melodiens skönhet). Så sökte Leibniz i sitt berömda arbete "Essais de théodicée" (närmast riktadt emot Bayles bekanta läror om omöjligheten att inför förståndet rättfärdiga kristendomens läror om det ondas verklighet och Guds tillvaro som allsmäktig och allgod) uppvisa det ondas betydelse för det hela som en dunkel bakgrund, mot hvilken det goda måste brytas för att framstå i klarare ljus. Med betydande modifikationer sinsemellan ha de naturalistiske och panteistiske tänkarna i allmänhet slagit in på denna väg. — En andra väg är den dualistiska, hvilken visserligen erkänner det ondas verklighet, men däremot så fullständigt förnekar dess gudomliga ursprung, att den söker dess ursprung i ett ondt väsen, lika ursprungligt som den goda principen (primär dualism) eller åtminstone härledt från ett eller flera visserligen af Gud till det goda skapade, men dock sedermera från honom affallna väsen, som efter sitt fall äro rent af fullständigt och oförbätterligt onda och hvilkas ondska just genom denna sin intensiva karaktär skulle förklara det i människans värld förefintliga onda (sekundär dualism). Hit hör bl. a. parsismens lära om Ahriman och 
page_number=463, index= - Teodicé  - Teodohad  - Teodolinda  - Teodolit  - Teodolitgoniometer  - Teodor  - Teodor  - Teodor  - Teodor  - Teodor  - Teodor  - Teodor  - Teodor  - Teodora  - Teodora 
manikéernas åsikt om kampen mellan ljusets och mörkrets världsprinciper (se Manes). Dualistiskt är ock det sätt, hvarpå J. Stuart Mill löser problemet, då han antar Gud endast ega en begränsad makt och fattar människan som hans medhjälpare i den ständigt pågående striden mellan godt och ondt i världen. — På en tredje väg slutligen har Boström m. fl. slagit in. Enligt dennes åsikt tillhör det onda ej den eviga verkligheten, utan faller inom fenomenvärlden och har sin grund ej omedelbart i Gud, utan i människans missbruk af sin fria vilja. Möjligheten för henne att vilja det onda är en nödvändig följd af hennes ändlighet. Boström förnekar skapelsen i tiden och undandrar sig därigenom konsekvenserna af Leibniz' argument, att Gud måste ha skapat den bästa af möjliga världar (jfr. Onda, det). L. H. Å. (S—e.) 
<b>Teodohad,</b> östgotisk konung. Se Teodat. 
<b>Teodolinda,</b> langobardisk drottning, d. 628. Se Langobarder, sp. 1151—52. 
<b>Teodolit.</b> Se Astronomiska instrument, sp. 292. 
<b>Teodolitgoniometer,</b> <i>fys.</i> Se Goniometer. 
<b>Teodor,</b> Theodor [-år], ett särskildt inom den äldre kristna kyrkan berömdt namn, är grekiskt och heter i sin ursprungliga form Theodoros (<i>Θεόδωϱος,</i> af <i>theos,</i> gud, och <i>doron,</i> gåfva); dess latinska form är Theodorus. På ryska uttalas det begynnande th som f, hvadan det ryska namnet på västerländskt språk transkriberas Feodor [fjå̄dår]. 
<b>Teodor</b> (grek. <i>Theodoros</i>), grekisk konstnär. Se Rhoikos. 
<b>Teodor</b> ateisten (grek. <i>Theodoros atheos</i>), forntida grekisk filosof, f. i midten af 300-talet f. Kr., anhängare af cyrenaiska skolan. Enligt T. var icke det goda den enskilda lustkänslan, utan den goda sinnesstämningen i det hela. Sitt tillnamn torde han ha fått i följd af den hänsynslöshet, hvarmed han förklarade t. ex. tempelskändning och äktenskapsbrott som i och för sig tillåtliga handlingar, blott de ej genom sina följder störde ens egen goda sinnesstämning. S—e. 
<b>Teodor</b> den helige var, enligt en legendartad, Gregorius af Nyssa tillskrifven homilia, en romersk soldat (född i Syrien), som efter den diokletianska förföljelsens utbrott 303 bekände sig till kristendomen och i sitt nit tände eld på ett Cybele-tempel, men därför dömdes till tortyr och bål. Hans dag är 9 nov. Åt honom ha kyrkor helgats både i Rom och Venezia. På den senare platsens "Piazzetta" ser man martyrens staty — han var stadens skyddshelgon före Sankt Markus — stående på en krokodil (symbol för djäfvulen). Sedan 800-talet har soldaten Teodors Passio förvandlats till härföraren Teodors (dag 7 febr.), och legenden spinner yppigt vidare. Måhända ligger bakom denna arfvet från en frygisk gudakult. Se E. Lucius, "Anfänge des heiligenkults" (1904). Om hela problemet se Delehaye, "Les légendes grecques des saints militaires" (1909). Hj. H—t. 
<b>Teodor</b> (lat. <i>Theodorus</i>), påfvar. 1. T. I, 642—649, son till en biskop i Jerusalem, Johannes IV:s efterträdare, bekämpade i likhet med denne ifrigt monoteleterna. — 2. T. II, som innehade den påfliga stolen endast 20 dagar år 897 och sannolikt mördades, gjorde sig mest bekant genom den gärd af rättvisa han egnade en af sina företrädare, påfven Formosus, hvars lik påfven Stefan VII låtit uppgräfva och skändligt behandlat. 1 o. 2. J. H. B.* 
<b>Teodor,</b> östromerska (bysantinska) kejsare. Se Laskaris och Östromerska riket. 
<b>Teodor,</b> kejsare i Abessinien (se d. o.). 
<b>Teodor,</b> konung på Corsica. Se Neuhof. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Kejsarinnan Teodora, efteren figurrik mosaik iS. Vitale, Ravenna.</tr></table> <b>Teodora</b> (Theodora), östromerska (bysantinska) kejsarinnor. 1. T., Justinianus I:s gemål, f. omkr. 508, d. 547 eller 548, skall ha varit dotter till en björnvaktare vid Hippodromen i Konstantinopel. Redan som barn förtjänade hon sitt bröd som danserska i "mimer", den tidens betänkliga baletter. Oaktadt hon var liten till växten, gjorde hennes skönhet och oförblommerade plastik djupt intryck. Efter en äfventyrsfärd med en förnäm man från det östromerska Afrika återvände hon till Konstantinopel och ådrog sig den tjugu år äldre patriciern Justinianus' (se d. o.) uppmärksamhet; han gifte sig med henne 527, då han efter kejsar Justinus besteg tronen. T. fick ett obegränsadt välde öfver sin man; och hennes skarpa förstånd och sinne för disciplin kommo onekligen riket till godo. Hennes monofysitiska trosbekännelse medförde ingen söndring med hennes strängt ortodoxe make. I det mest kritiska ögonblicket af Justinianus' regering, vid Nika-upproret (se d. o.) 532, räddade T. kronan åt sin make, som stod i begrepp att öfverge sin hufvudstad. Med orden: "purpurn är den bästa svepningen" slutade hon sin förklaring, att hon ämnade stanna i Konstantinopel. Hennes gemål lät förmå sig att följa exemplet och segrade. F. ö. har hennes moral blifvit olika bedömd; en mycket märklig kvinna var hon i alla händelser. Hennes historia har mera än en gång blifvit behandlad af romanförfattare, t. ex. sir Henry Pattinger, "Blue and green" (1879), och dramatiker, såsom Rangabé, "Theodora" (1884), och V. Sardou, "Theodora" (uppförd i Paris 1884). Se bl. a. F. Dahn, "Procopius von Cæsarea" (1865), Débidour, "L'impératrice Theodora" (1885), C. Diehl, "Justinien et la civilisation byzantine au VI:e siècle" (1901), och "T., impératrice de Byzance" (1904). — 2. T., kejsar Teofilos' gemål. Se Mikael, östromerska kejsare 3. Jfr Bilddyrkan. Hon är ett af den ortodoxa kyrkans helgon. — 3. T., dotter till Konstantin VIII (se Konstantin, sp. 834), d. 1057, afslog den utsedde tronarfvingen Romanos' hand, hvarpå denne gifte sig med hennes syster Zoë; 1042 bragte en sammansvärjning, som störtade Mikael V, T. på tronen som Zoës medregent. Men Zoë gifte om sig med Konstantin IX, och T. undanträngdes. Vid Konstantins död (1054) gjorde emellertid T., ehuru sjuttioårig, sina rättigheter till tronen gällande och förde ett par år med kraft regeringen. 1—3. J. C. 
<b>Teodora,</b> två vackra och inflytelserika kvinnor 
page_number=464, index= - Teodora  - Teodor af Mopsuestia (Theodorus)  - Teodor Balsamon  - Teodor från Cyrene  - Teodorik  - Teodorov, Teodor Ivanovitj  - Teodor Studita  - Teodosius  - Teodulf  - Teofani  - Teofano  - Teofil  - Teofilantroper 
i Rom under förra häliten af 900-talet. Teodora d. ä., "senatrix", var gift med senatorn Theophylactes, en tid Roms mäktigaste man. Hon var klok och maktlysten, men sedeslös och styrde både Rom och påfvestolen, på hvilken hon upphöjde en af sina älskare under namn af Johannes X (se f. ö. Johannes, påfvar 10, och Rom, sp. 667). Hon hade två döttrar, Marozia (se denna) och Teodora d. y., som var moder till Crescentius (se denne). 
<b>Teodor af Mopsuestia</b> (Theodoros), grekisk kyrkolärare, f. omkr. 350 i Antiokia, Syrien, d. 428, blef först presbyter i sin födelsestad och 392 biskop i Mopsuestia i Cilicien. Han var Diodoros' lärjunge och en af hufvudmännen för den s. k. antiokenska skolan (se d. o.). Han egde omfattande vetande och kritiskt skarpsinne och blef den antiokenska skolans störste exeget. Han afvisade energiskt alexandrinarnas allegorisering och genomförde konsekvent den grammatisk-historiska metoden. Därvid kom han delvis till radikala slutsatser. Så t. ex. ville han icke tillerkänna kanonisk auktoritet åt Krönikeböckerna, Esra och Nehemia bok samt Höga visan eller åt Jakobs bref och de öfriga s. k. katolska brefven. Han skref f. ö. kommentarer till bibeln. I sin tids kristologiska tvister tog han verksamt del och försvarade i ett stort verk, <i>De incarnatione</i> (om Guds sons människoblifvande), kyrkans lära emot Apollinaris och Eunomius. I den pelagianska striden tog han parti emot Augustinus' lära om arfsynden och gaf från 419 tillflykt åt många fördrifna pelagianer. Dogmhistoriskt viktigast är han som nestorianismens andlige fader. För nestorianerna gäller han allt fort som "exegeten", och hans skrifter öfversattes redan på 400-talet till syriska, persiska och armeniska. Han dog högt ansedd och i god frid med kyrkan. Men när nestorianismen fördömdes, blefvo äfven T:s skrifter angripna, och i trekapitelstriden fördömdes slutligen både hans person och skrifter på konsiliet i Konstantinopel 553. Hans skrifter blefvo ock till största delen utrotade, och blott fragment ha mestadels bevarats. Så t. ex. af kommentarer till Psaltaren (utg. af H. Lietzmann 1902) och af dogmatiska skrifter (Mignes patrologie 66). Helt bevarade äro blott kommentaren till de 12 mindre profeterna i original (Migne 66), till de 10 mindre paulinska brefven i latinsk öfv. (utg. af H. B. Swete i 2 bd; 1880—82) och till Johannesevangeliet i syrisk öfv. (utg. af J. P. Chabot, 1897). Se H. Kihn, "T. ... als exeget" (1880), Harnack, "Dogmengeschichte" II (4:e uppl. 1910), och Bardenhewer, "Geschichte der altchristlichen litteratur", III (1912). Hj. H—t. 
<b>Teodor Balsamon.</b> Se Grekisk-katolska kyrkan, sp. 225. 
<b>Teodor från Cyrene</b> (Theodoros), grekisk matematiker, omkr. 400 f. Kr., tillhörde den pythagoreiska skolan, hvars förut hemlighållna matematiska teorier han skall ha bekantgjort för allmänheten. Han var Platons lärare i matematik och är den förste, om hvilken man vet, att han uppvisat storheterna √3, √5, ..., √17 som irrationella. Dock är det antagligt, att T. ej själf upptäckt detta sakförhållande. 
<b>Teodorik.</b> Se Teoderik. 
<b>Teodorov,</b> Teodor Ivanovitj, bulgarisk statsman och publicist, f. 1859, var först advokat och ledde den oppositionella rörelsen mot Stambolov 1886, häktades, men sattes på fri fot efter furst Ferdinands tronbestigning. Efter Stambolovs fall blef han riksdagspresident och 1896 justitieminister; han var 1894—99 och 1911—13 finansminister samt blef 1918 utrikesminister och i nov. konseljpresident. I rättskipningen införde han reformer, förstatligade de bulgariska järnvägarna och afslöt 1898 års stora lån (290 mill. francs). Efter Stoilovs död var han ledaren af bulgariska folkpartiet. A—d J. 
<b>Teodor Studita.</b> Se Kloster, sp. 342. 
<b>Teodosios</b> (Teodosius). Se Theodosios och Theodosius. 
<b>Teodulf</b> (fr. <i>Théodulfe</i>), biskop, diktare och teolog, en af Karl den stores främsta rådgifvare och medhjälpare, f. 750, d. i fängelse 821, var sannolikt af västgotisk härstamning. Han blef senast 798 biskop i Orléans, försvarade på kejsarens uppdrag "Filioque" (se d. o.) mot grekerna och skref en teol. utredning <i>De ordine baptismi</i> och deltog i händelserna i Rom 800. T. skref latinska dikter, som utmärkas för en på den tiden ovanlig originalitet, och mästerliga brefskildringar af Karl och hans krets samt visade konstinsikt i flera kyrkobyggnader. Under kejsar Ludvig den fromme blef han misstänkt för delaktighet i en sammansvärjning 817 och förvisad till Angers. Se Ch. Cuissard, "Th." (1892), och A. Hauck, "Kirchengeschichte Deutschlands" II. Hj. H—t. 
<b>Teofani</b> (lat. <i>theophania,</i> grek. <i>theofaneia</i> l. <i>theofania,</i> "gudsuppenbarelse"), teologisk beteckning för alla i gamla testamentet omtalade uppenbarelser af Gud, genom hvilka han mer eller mindre direkt personligen uppträder i sinnevärlden, vare sig dessa uppenbarelser framställas som i vanlig mening historiska fakta eller som profetiska visioner eller som poetisk dikt. Som exempel på det första slaget af teofani må nämnas gudsuppenbarelsen vid lagens utgifvande på Sinai (2 Mos. 19 o. f.), på det andra gudsuppenbarelsen i Jerusalems tempel, när Esaias invigdes till profet (Es. 6), och på det tredje Ps. 18: 8 f. Kyrkofäderna använde ordet uteslutande om Guds uppenbarelse i och genom Kristus. Därför blef <i>theophania</i> jämte <i>epiphania</i> (se d. o.) det kyrkliga namnet på den högtid, som 6 jan. firades till minne både af Kristi dop och af hans födelse. Dock synes den förra benämningen ha användts företrädesvis om Kristi födelse, hvarför, sedan 25 dec. blifvit åminnelsedagen för denna tilldragelse, denna benämning fästes vid den dagen, under det att 6 jan. kallades epiphania. — I profangrekiskan är theofania namn på en fest i Delfi, vid hvilken gudabilderna visades för folket. J. P. 
<b>Teofano</b> [-nå̄]. Se Theofano. 
<b>Teofil.</b> Se Teofilus. 
<b>Teofilantroper</b> (af grek. <i>theos,</i> gud, <i>filos,</i> vän, och <i>anthropos.</i> människa), d. v. s. Guds och människornas vänner, benämndes medlemmarna af ett deistiskt samfund, som stiftades 1796 i Paris med syfte att ge en lämplig anknytningspunkt för den tidens gudstjänstlig-religiösa behof. I spetsen för samfundet stod en medlem af Frankrikes dåv. 
page_number=465, index= - Teofilantroper  - Teofilos  - Teofilus  - Teofor  - Teofyllin  - Teogoni  - Teokalli  - Teokrati  - Teolatri  - Teolog  - Teologen  - Teologi 
styrelse, direktorn Larevellière Lépeaux. Den första offentliga sammankomsten egde rum 15 jan. 1797. Gud, dygd och odödlighet var det heliga tretal, hvartill den nya församlingen bekände sig. Gud betecknades bl. a. som "den upphöjde geometer, som förestår det stora universums stora verkstad". Gudstjänstordningen innefattade tal, sång samt åtskilliga symboliska handlingar. Man ville ej vara en "sekt", utan ge en kult och en moralundervisning för alla. Direktorium upplät 10 kyrkor i Paris åt den nya kulten, som snart fann efterföljd äfven i de mindre provinsstäderna. Någon folkkyrka kunde emellertid denna konstladt skapade deistiska kyrka trots statens beskydd icke bli. Redan 1802 blefvo de offentliga samlingslokalerna föreningen fråntagna genom ett edikt af dåv. förste konsuln Bonaparte, hvarefter sällskapet efter hand fullständigt upplöstes. Se A. Mathiez, "La théophilanthrophie et le culte décadaire" (1904) och "La révolution et l'église" (1910), A. D. Giobbio, "La chiesa e lo stato in Francia 1789—99" (1905), och P. Pisani, "L'église de Paris et la révolution III" (1910). Hj. H—t. 
<b>Teofilos</b> (grek. <i>Theofilos</i>). 1. Östromersk kejsare 829—842, son till den frygiska dynastiens grundläggare, kejsar Mikael II. Han var ifrig bildstormare och upptogs under en stor del af sin regering utaf krig mot kalifen El-mútasim af Bagdad. T. lyckades 837 eröfra städerna Samosata och Zapetra, men förlorade 838 det segt försvarade Amorion, den frygiska dynastiens vagga, sedan han personligen besegrats i slaget vid Dasymon. Dessa olyckor bröto hans krafter, och han afled efter en tids aftynande 842. T. har som regent blifvit olika bedömd; numera enas man om att erkänna hans framgångsrika sträfvanden att hämma de lokala förvaltningsämbetsmännens godtycke och utpressningar samt att skipa opartisk rättvisa. Statsfinanserna voro trots krigen och T:s stora byggnadsföretag under hans tid i godt skick, och han beskrifves som personligen högt bildad och konstälskande. Jfr H. Gelzer, "Abriss der byzantinischen kaisergeschichte" i Krumbachers "Geschichte der byzantinischen litteratur" (2:a uppl. 1897). — 2. Biskopar. Se Theofilos. 1. V. S—g. 
<b>Teofilus</b> (grek. <i>Theofilos</i>, lat. <i>Theophilus</i>, "som älskar Gud", "Gudsvän"). 1. En förnäm kristen romare, till hvilken aposteln Lukas dedicerat dels sitt evangelium (på det "att du måtte lära väl känna vissheten af de läror, i hvilka du har blifvit undervisad"; Luk. 1: 4), dels sin missionshistoria (Apg. 1: 1). — 2. Munk. Se Guldsmedskonsten, sp. 605. 
<b>Teofor</b> [teåfå̄r; grek. <i>theoforos</i>] säges om namn, i hvilka ett gudanamn förekommer, t. ex. <i>Israel,</i> "Gud strider", <i>Josafat,</i> "Jahve dömer". E. S—e. 
<b>Teofyllin,</b> <i>kem. farm.</i> Se Teobromin. 
<b>Teogoni</b> (grek. <i>theogonia,</i> af <i>theos,</i> gud, och stammen i <i>gignesthai,</i> födas, uppkomma) kallade forntidens greker en från genealogisk synpunkt uppställd förklaring af gudarnas och därmed hela världens upphof. Redan Orfeus och Musaios skola enligt sagorna ha författat teogonier. I behåll finnes blott en lärodikt af detta slag, hvilken tillskrifves Hesiodos (se d. o.). A. M. A.* 
<b>Teokalli</b> (sp. <i>teocali</i>), namn på vissa i Mexico förekommande och från aztekväldet härstammande helgedomar. Se Byggnadskonsten, sp. 712 och pl. IV till denna art., samt Fornlämningar, sp. 872—873. 
<b>Teokrati</b> (af grek. <i>theos,</i> gud, och <i>kratein,</i> härska), "gudsvälde", den benämning, med hvilken den judiske historieskrifvaren Josefos skiljer den i mosaiska lagstiftningen föreskrifna egendomliga statsformen från de vanliga statsformerna (monarki, aristokrati, demokrati). Efter Josefos har det blifvit brukligt att tala om "den judiska teokratien", hvilken onekligen är ensam i sitt slag. Ty den skiljer sig väsentligt från de former af hierarki (se d. o.), som historien företer. Den judiske öfverstepresten såväl som de öfrige prästerna stodo nämligen, i likhet med hvarje israelit, under den gudomliga lagen, hvilken var Guds egentlige ställföreträdare på jorden. J. P. 
<b>Teolatri</b> (al grek. <i>theos,</i> gud, och <i>latreia,</i> tjänst), gudstjänst. 
<b>Teolog</b> [-lå̄g], idkare af teologi (se d. o.). 
<b>Teologen</b> (grek. <i>Theologos</i>), hedersnamn på evangelisten Johannes och kyrkofadern Gregorius af Nazians. Se Teologi. 
<b>Teologi</b> (lat. <i>theologia,</i> grek. <i>theologia,</i> af <i>theos,</i> gud, och <i>logos,</i> ord, lära), det alltsedan medeltidsskolastikens dagar vanliga namnet på den systematiska framställningen af den kristna läran, eller m. a. o. på den kristna religionsvetenskapen, hvarvid ordet tages i betydelsen af "läran om Gud och gudomliga ting". I samma betydelse brukas det numera om den systematiska framställningen af hvilken religionslära som helst (t. ex. judisk, muhammedansk, buddistisk teologi). De gamle grekerna kallade dem af sina skalder och filosofer, som skrifvit om gudarnas upphof, historia och egenskaper, <i>theologoi.</i> Därigenom blef sedermera hos dem <i>theologia</i> likbetydande med <i>mythopoii'a,</i> d. v. s. fabeldiktning om gudarna, och begagnades som motsats till <i>filosofia,</i> d. v. s. den riktiga uppfattningen af det absoluta l. Gud (så redan hos Platon). Längre fram användes ordet theologia i olika betydelser. Den romerske historieskrifvaren Varro talar om tre slags teologi: 1) <i>theologia mythica,</i> skaldernas teologi, som hade sin grund endast i den diktande fantasien. 2) <i>theologia physica</i> (<i>th. naturalis</i>), filosofernas teologi, som gaf en på förnuftig spekulation grundad, riktig uppfattning af det gudomliga, och 3) <i>theologia politica</i> (<i>th. civilis</i>), statens för samhällets trygghet och bestånd officiellt legaliserade uppfattning af det gudomliga. I den äldre kristna kyrkan menades med theologia "läran om Kristi gudom", nämligen läran om, att "ordet" (<i>logos</i>) var Gud (<i>theos</i>) i enlighet med begynnelseorden i Johannes' evangelium, hvarför också evangelisten Johannes kallades <i>theologos,</i> "teologen", ett hedersnamn, som tilldelades äfven kyrkofadern Gregorius af Nazians på grund af hans försvar för Kristi gudom mot arianerna. I denna betydelse nyttjades ordet theologia till skillnad från <i>oikonomia,</i> hvarmed förstods läran om Kristi försoningsverk. Småningom utvidgades begreppet teologi till "läran om treenigheten", i hvilken betydelse de äldre skolastikerna använde ordet. Men efter 1100-talet började det allmänt få sin nuv. betydelse. 
Den kristna teologiens föremål är den s. k. "uppenbarade religionens" väsen och innehåll, 
page_number=466, index= - Teologi 
sådant detta i gamla och nya testamentet urspr. förefinnes och sedan historiskt utvecklat sig, uppfattats och framträdt, och dess uppgift är att utreda detta religiösa innehåll och bringa det till vetenskaplig klarhet. För såvidt den uppenbarade religionen i grunden är ett personligt gemenskapsförhållande mellan människan och Gud, således icke närmast och egentligast består i kunskap om Gud och gudomliga ting, utan framför allt är ett lif i och af Gud, och religionen följaktligen icke kan bli människans egendom endast genom tänkande, utan genom lifserfarenhet, har teologien till sitt objekt ett erfarenhetsföremål, nämligen den af Gud för människan uppenbarade sanningen, som människan genom personlig lifsgemenskap med Gud i sig upptagit eller skall upptaga. Den kristna teologien räknar sig därför till de positiva vetenskaperna. Den antar nämligen som ett faktum den gudomliga uppenbarelsen i Kristus och i den Heliga skrift samt det genom denna uppenbarelse uppkomna religiösa lifvet, och den gör denna verklighet till föremål för vetenskaplig bearbetning. De genom olika tider och förhållanden orsakade olika uppfattningarna af Skriften och de olika företeelserna i det religiösa lifvets gestaltning trycka helt naturligt sin prägel på teologien. Särskildt måste man här tänka på de olika kristna kyrkosamfunden. Men en sådan olikhet visade sig redan vid det första framträdandet af den teologiska vetenskapen, långt innan olika kyrkosamfund ännu hade uppstått. Så funnos redan under 200-talet två till skaplynne skiljaktiga teologiska skolor: den antiokenska och den alexandrinska, af hvilka den förra begagnade sig vid bibelutläggningen hufvudsakligen af grammatik och filologi och vid troslärans uppfattning af en naturlig logik, den senare åter kännetecknades af allegoriseringar och mystisk spekulation, tvenne hvarandra motsatta riktningar, som sedan alltjämt kunna spåras i teologiens historia. 
Den kristna teologien sönderfaller i fyra hufvudafdelningar med sina underafdelningar. A) Exegetik, om gamla och nya testamentets utläggning och förklaring, hvartill höra <i>hermeneutik,</i> om grunderna och lagarna för bibelutläggning, samt de tre hjälpvetenskaperna a) <i>philologia sacra,</i> om bibelns grundspråk, b) <i>biblisk arkeologi</i> l. <i>biblisk fornkunskap</i> (<i>physica sacra</i>), om de i bibeln skildrade folkens historiska och geografiska förhållanden, seder, bruk o. s. v., och c) <i>isagogik</i> (<i>kanonik</i>), om bibelkanons uppkomst och historia. B) Kyrkohistoria, om det kristna troslifvets historiska utveckling och gestaltning, hvartill höra <i>patristik</i> (och <i>patrologi</i>), om kyrkofädernas lif, lära och skrifter, <i>kristlig arkeologi,</i> om kyrklig författning, kult och sed, samt <i>missionshistoria,</i> om kristendomens utbredning. C) Systematisk teologi, som sönderfaller i a) <i>dogmatik,</i> om den kyrkliga trosläran (om dogmerna), hvari ingår historien om dennas utveckling, <i>dogmhistoria,</i> hvartill hör som en särskild vetenskapsgren <i>symbolik,</i> om de olika kyrkornas "symbola" l. bekännelseskrifter (stundom hänföras dock både dogmhistorien och symboliken till kyrkohistorien), och b) <i>moralteologi</i> l. <i>kristlig etik,</i> hvartill ha räknats <i>asketik,</i> om öfning i sedlighet, <i>pedagogik,</i> om uppfostran till sedlighet, och <i>kasuistik,</i> om plikten i särskilda fall. Dogmatiken sönderfaller i 1) <i>teologi</i> i inskränkt bemärkelse, läran om Gud, 2) <i>antropologi</i>, läran om människan, 3) <i>kristologi,</i> läran om Kristi person, 4) <i>soteriologi,</i> läran om försoningsverket, 5) <i>läran om kyrkan och sakramenten,</i> och 6) <i>eskatologi,</i> läran om de yttersta tingen. D) Praktisk teologi l. pastoralteologi i vidsträckt bemärkelse, om den kyrkliga verksamheten (de kyrkliga funktionerna). Denna afdelning sönderfaller i a) <i>halieutik</i> (evangelistik), om missionsverksamheten, och <i>kateketik,</i> om de unges undervisning, b) <i>liturgik,</i> om gudstjänstfirandet, <i>homiletik</i> (enl. tyske teologen R. Stier <i>keryktik</i>), om predikoverksamheten, och <i>pastoralteologi</i> i inskränkt bemärkelse, om själavården, c) <i>kyrkopolitik</i> och <i>kyrkorätt,</i> om kyrkans organisation och styrelse. — Utom dessa teologiens fyra hufvuddelar höra till teologien äfven ett slags "inledningsvetenskap", kallad <i>teologiska prenotioner</i> (se Prenotioner), samt <i>apologetik,</i> om försvarandet af kristendomens sanningar mot otron och förnekelsen. Såsom särskilda, till den systematiska teologien hörande vetenskapsgrenar bruka stundom upptagas <i>polemik</i> (<i>elenktik</i>), om det berättigade bekämpandet af villfarande läror, och <i>irenik</i> (<i>henotik</i>), om det berättigade sammanjämkandet af olika läror. Under upplysningstidehvarfvet upptogs ånyo den af skolastiken uppgjorda skillnaden mellan <i>theologia naturalis</i> 1. <i>th. philosophica</i> (<i>th. rationalis</i>), naturlig eller filosofisk teologi, och <i>theologia revelata</i> l. <i>theologia positiva,</i> uppenbarad teologi, den förra med Guds allmänna uppenbarelse i människan och naturen, den senare med Guds särskilda uppenbarelse i Kristus och i ordet om honom till innehåll. Med den i slutet af 1700-talet uppkomna benämningen <i>biblisk teologi</i> eller <i>bibelteologi</i> (äfven <i>biblisk dogmatik</i>) menas en oberoende af kyrkoläran gjord systematisk framställning af bibelns lära, dels i mera rationalistiskt intresse, t. ex. af den s. k. Tübingenskolan, dels i bibelfrom anda, såsom i synnerhet af den teologiska riktning, hvars upphofsman är württembergske teologen J. A. Bengel (d. 1752) och hvilken som sin mest framstående representant i senare hälften af 1800-talet räknade Tübingenprofessorn J. T. von Beck (d. 1878). 
I den äldre kristna kyrkan utgjorde exegetiken huvudbeståndsdelen af teologien. Under medeltiden utbildades dogmatiken, och teologien blef då nästan uteslutande dogmatik. Emot denna skolastikens förståndsmässiga dogmteologi uppträdde mystiken med sin "hjärteteologi", som karakteriserades genom Bernhards af Clairvaux yttrande: "man vinner kunskap om Gud i den mån man älskar honom" och hvars valspråk var <i>oratio, meditatio, tentatio faciunt theologum</i> ("bön, begrundande och anfäktelse bilda en teolog"). Den af Luther så högt värderade lilla boken "Om den tyska teologien" var en produkt af och ett uttryck för denna teologi, till hvilken Luther, äfvensom sedermera pietismens stiftare, anslöt sig. Men efter reformationens införande fortfor dock dogmatiken att vara hufvudbeståndsdelen i den lutherska och den reformerta kyrkans teologi, och särskildt i den lutherska kyrkan uppkom under 1600-talets "ortodoxism" ett nytt slags skolastisk teologi. Såväl de pietistiska som de rationalistiska 
page_number=467, index= - Teologi  - Teologie doktor  - Teologie kandidatexamen  - Teologisk  - Teologiska dygderna  - Teologiska prenotioner  - Teologisk-filosofisk examen  - Teologisk kvartalskrift  - Teologisk tidskrift  - Teopaschiter  - Teophil Morren  - Teopneusti  - Teorb  - Teorem  - Teoretiker  - Teoretisera  - Teoretisk  - Teori  - Teorisk astronomi  - Teos 
riktningarna utgjorde protester mot den ensidiga dogmatismen, hvilken dock ej förr än under 1800-talet blef öfvervunnen. Sedan i slutet af 1700-talet kyrkohistorien genom J. L. von Mosheim (d. 1755) höjt sig till en från dogmatiken själfständig teologisk vetenskapsgren och likaledes den praktiska teologien i början af 1800-talet genom den i många afseenden banbrytande F. Schleiermacher (d. 1834), började det teologiska lifvet inom den lutherska kyrkan röra sig mera allsidigt. Och samma förhållande egde rum äfven inom den reformerta kyrkan. Sedan de sista årtiondena af 1800-talet har exegetiken ånyo alltmer trädt i förgrunden i likhet med hvad som var förhållandet under kyrkans äldre tid. Ur den till exegetiken hörande isagogiken har utvecklat sig en särskild vetenskapsgren, <i>bibelkritiken,</i> som kan sägas spela en hufvudroll i 1900-talets teologiska forskning. — Äfven andra grupperingar och indelningar af teologien än de här ofvan gjorda förekomma. Se vidare de särskilda art. om teologiens olika delar och K. R. Hagenbach, "Encyclopädie und methodologie der theologischen wissenschaften" (12:e uppl. 1890), och P. G. Eklund, "Om theologiens begrepp och indelning" (1874). Jfr Religionsvetenskap. Om förbundsteologi se d. o. J. P. 
<b>Teologie doktor.</b> Se Doktor. 
<b>Teologie kandidatexamen,</b> T. licentiatexamen. Se Kandidat och Licentiat. 
<b>Teologisk</b> [-lå̄-], som behandlar eller hör till teologien. 
<b>Teologiska dygderna</b> (Gudomliga dygderna). Se Kardinaldygderna, sp. 919. 
<b>Teologiska prenotioner.</b> Se Prenotioner och Teologi, sp. 672. 
<b>Teologisk-filosofisk examen.</b> Se Examen. 
<b>Teologisk kvartalskrift.</b> Se Theologisk quartalskrift. 
<b>Teologisk tidskrift</b> (Theologisk t.) utgafs i Uppsala 1861—89, under medverkan af flera bland därvarande teol. fakultets medlemmar. Den uppsattes af professorn, sedermera biskopen A. F. Beckman och redigerades af honom 1861—67, af N. J. Linnarsson, Martin Johansson och Th. Norlin 1868—70, af Johansson och Linnarsson 1870—75 och af Johansson ensam 1876—89. Den utkom alltifrån början i 6 häften årligen (1866 var dock antalet tre, 1867 fyra och 1868 fem), och årgångens sammanlagda arkantal höjdes småningom från 20 till 30. Det ganska rikhaltiga innehållet utgjordes af originaluppsatser och afhandlingar, öfversikter, referat, granskningar af teol. litteratur, genmälen o. s. v. 1880 fick tidskriften fasta korrespondenter i Danmark, Finland, Norge, Schweiz och Tyskland. Tidskriftens hållning var utprägladt konservativ. Man sökte sitt läroideal i närmaste anslutning till 1600-talets lutherdom och bekämpade energiskt alla afvikelser. I de kyrkliga frågorna intog man — i motsats till den lundensiska "Svensk kyrkotidnings" högkyrklighet — en mera lågkyrklig hållning. Bland dem, som mera flitigt lämnade bidrag, märkas A. F. Beckman, L. Landgren, K. A. Cornelius, O. F. Myrberg, K. A. Hultcrantz, M. Johansson, S. L. Bring, V. Rudin, U. L. Ullman, Gez. von Schéele, R. Sundelin och J. E. Berggren. (G. A—n.) 
<b>Teopaschiter</b> (af grek. <i>theos,</i> gud, och <i>paschein,</i> lida), <i>teol.</i>, de, som med formeln "Gud har lidit" hyllade en i monofysitisk riktning gående kristologisk uppfattning, som afvisades i början af 500-talet. G. A—n. 
<b>Teophil Morren,</b> pseudonym. Se Hofmannsthal, sp. 929. 
<b>Teopneusti</b> (af grek. <i>theos,</i> gud, och <i>pneuma,</i> ande), inspiration, gudomlig ingifvelse (se Ingifvelse). 
<b>Teorb</b> [-å'rb; it. <i>tiorba</i>], <i>mus.</i>, en i Italien på 1500-talet uppfunnen större luta, som nyttjades ända fram i midten af 1700-talet. Teorben hade en dubbel uppsättning af skrufvar (den högre liggande var afsedd för de bordunartade bassträngarna) och fick därigenom ett egendomligt utseende (se fig.) A. L.* <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Teorem</b> (grek. <i>theorema</i>), sats, lärosats. 
<b>Teoretiker.</b> Se Teori 2. 
<b>Teoretisera.</b> Se Teori 2. 
<b>Teoretisk.</b> Se Teori 2. 
<b>Teori</b> (grek. <i>theoria,</i> beskådande, betraktelse). 1. Forngrekisk beskickning. Se Theoriai. — 2. <i>Filos.</i>, förklaring af något ur allmännare grunder. Teorien skiljer sigi som teoretisk verksamhet från praktiken (praxis) därigenom, att den består ej i en förändring af den gifna verkligheten, utan i en uppfattning af densamma. I inskränktare bemärkelse skiljer sig inom den teoretiska verksamheten teorien från den omedelbara erfarenheten genom att härleda dess innehåll ur allmänna principer eller lagar. Under det att hypotesen endast på försök uppställer en förklaring, gör teorien anspråk på oförneklig giltighet. Ofta kallas dock för teori äfven ett större sammanhängande helt af förklaringar, i hvilket ock ingår mer eller mindre af hypoteser. — Ofta säges, att något kan vara sant i teorien, men falskt i praktiken. Egentligen är detta påstående oriktigt. Den sanning, som dock ligger bakom denna parodox, är den, att de abstrakta teorierna ofta oriktigt tillämpas på den konkreta verkligheten. — Teoretiker, person, som öfvervägande har intresse för teori, ej för praktik; opraktisk människa. — Teoretisera, uppställa teorier; genom abstrakt uppfattning komma i strid med den konkreta erfarenheten och det praktiska lifvets kraf. — Teoretisk, som har till ändamål uppfattning (motsatser: praktisk och estetisk). — Teoretisk filosofi. Se Filosofi. — Teoretiskt intresse, intresse för sann uppfattning, i motsats mot praktiskt och estetiskt intresse. — Teoretisk lag. Se Lag. — 3. <i>Mus.</i>, musikteori. Se Musik, sp. 1438 2. S—e. 
<b>Teorisk astronomi</b> (af grek. <i>theorein,</i> åskåda). Se Astronomi, sp. 285—286. 
<b>Teos</b> (grek. <i>Τέως</i>), en af de 12 forntida Joniska städerna på Mindre Asiens kust (se Jonien), ung. 40 km. s. v. om Smyrna, en 
page_number=468, index= - Teos  - Teosinte  - Teosofi 
betydande handelsstad, bekant som skalden Anakreons födelseort. Ruiner ligga vid det nuv. Sighadschik. 
<b>Teosinte,</b> <i>bot.</i> Se Euchlæna. 
<b>Teosofi</b> [teåsåfi'; af grek. <i>Theos,</i> gud, och <i>sofia,</i> vishet], vishet i fråga om det gudomliga. Ordet härstammar från alexandrinska filosofer under 200-talet, hvilka under detta namn bildade ett eklektiskt religionsfilosofiskt system, som ville finna en gemensam gudomlig vishet, som kunde förklarande sammanfatta det väsentliga i de rådande religiösa och filosofiska systemen, de kristna såväl som de hedniska (se A. Wilder, "New platonism and alchemy"). Den moderna teosofien, hvars grundläggare och förnämsta utbildare äro H. P. Blavatsky, W. Q. Judge och K. A. Tingley (se dessa ord) samt, företrädande en egen riktning, A. Besant (se denna), kan kännetecknas på samma sätt. Den söker visa, att alla religioner haft sitt ursprung i en uråldrig vishetsreligion. Såväl den antika som den moderna teosofien har likväl framkallat en del afarter med vidunderliga magiska och spiritistiska utväxter. I sin rena form har emellertid teosofien i våra dagar funnit spridning i vida kretsar, särskildt i samhällets öfre klasser, och för sig vunnit åtskilliga vetenskapsmän. Dess hufvuddrag äro följande. Den lär, att alltings ursprung, det gudomliga varat, ehuru höjdt öfver all tillfällig skapelse, dock är inneboende i hvarje varelses lifsrot eller hjärta och utgör människans innersta jag. Den djupaste källan för medvetenhetsljuset är sålunda en och gemensam för alla varelser, och någon i verklig mening afskild tillvaro finnes ej. Tillvarons stora lag är den för orsak och verkan. Den har universell giltighet på tillvarons alla områden. Verksam på ansvariga varelser, kallas den <i>karma</i> (sanskr., handling) l. <i>karmalagen</i> och bringar förr eller senare den exakta verkningen åter till den handlande såsom skörd af sådd. Världsförloppet regleras sålunda af en ofelbar rättvisa. Dock kan detta först då fullt inses, när äfven karmas tvillinglag, den <i>cykliska lagen,</i> — i forntiden kallad "den stora andningen" — tages i betraktande. Allt framgår cykliskt (periodvis) ur sin lifsrot till upprepade "lifsdagar" och vänder så åter — världarna i rymden, naturen i sina årstider, all rörelse, allt vardande är rytmiskt. Denna lag yttrar sig i hjärtats slag, andningen, vaka och sömn, lif och död och så åter lif igen (jfr Själavandring, sp. 753). För människan såsom en odödlig lifsenhet innebär denna lag upprepade födelser till nya jordelif, alltså <i>reinkarnation</i> (återförkroppsligande). I hvarje nytt jordelif för den uppväxande personen med sig sin sådd såsom medfödda anlag och drifter, och hans "karma" från föregående lif når honom äfven genom själfva de förhållanden, i hvilka han födes, och sedermera genom lifvets gynnsamma eller ogynnsamma tilldragelser, där dessa ej kunna förklaras ur karmiska verkningar af hans frivilliga handlingar i samma jordelif. Men ej blott den <i>jordiska</i> tillvaron regleras af lagen. Den mänskliga tillvaron är en rytmisk pendelsvängning mellan en andlig tillvaro och ett utvecklingsarbete inom en sinnlig tillvaro, som skall höjas och bringa vidgad erfarenhet. Mellantillståndet mellan jordelifven blir härvid för jaget ett inre karmiskt samlande och assimilerande under ett lyckligt drömtillstånd af de mest ideala och värdefulla dragen hos det genomgångna jordelifvet, hvilka, till följd af den yttre tillvarons begränsningar, ej här kunde komma till sin rätt. Från vår synpunkt sedt är det ett drömtillstånd, men för jaget den fullaste verklighet. När personens ideala och andliga impulser sålunda haft sin karma i ett himmelskt tillstånd, bringas jaget af de jordiska drifternas cykliska återuppvaknande till förnyad inkarnation. — Teosofien framställer visserligen de högre tillvarelseformerna i naturen såsom uppkomna genom <i>evolution,</i> utveckling ur de lägre, men dess utvecklingslära kompletterar evolutionen genom en föregående <i>involution,</i> nedstigande af en högre impuls i den lägre formen. Härvid betraktas världsförloppet som ett gradvis och rytmiskt förverkligande i en lägre tillvaro af de gudomliga idéerna, hvilka, allteftersom de vinna uttryck i densamma, lyfta den upp till ett högre plan. I verkligheten komma alla dessa lifsimpulser inifrån — från lifsroten — och orden "nedstigande" eller "ingjutande" beteckna endast en kvalitativ skillnad mellan ett inre och ett yttre i världsförloppet. Sålunda bildades atomerna och världskloten därigenom, att lifsmonader eller centra för attraktion införlifvades med det pulserande världsstoffet, och mineralriket därigenom, att en konstruerande princip ingöts eller "nedsteg" i sådana monader. Växtriket åter uppkom ur mineralriket därigenom, att i detsamma ingöts en ny organiserande princip, och djurriket evolverades ur växtriket efter involutionen i detsamma af den animala principen l. begärens själ. Människans uppkomst slutligen är ej en följd af de yttre omständigheter, som påverkat djurvärlden, kampen för tillvaron, utan hon tillhör ett nytt naturrike, människoriket, höjande sig minst lika högt öfver djuret, som detta öfver växten, och framsprunget därigenom, att rena tankeväsenden ("världsförnuftets söner") nedstigit i djurvarelserna. Människan är sålunda, enligt teosofien, i första hand en dubbelvarelse: ett högre och ett lägre jag inom samma bröst, och häraf kommer lifvets strid för idealitet, mot sinnlighet och begränsningar. Målet är att höja den jordiska tillvaron till ren förnuftighet genom att fullständigt tämja människodjuret. Därigenom uppnås nya utvecklingsmöjligheter och öppnas människan för mottagande (involution) af en ny gudomlig impuls, Logos- l. "Kristusprincipen", som gradvis lyfter henne till ett nytt naturrike, "himmelriket på jorden". Liksom alla andra riken eller utvecklingsgrader ha sina representanter i naturen, så finnas här på jorden representanter äfven för detta öfvermänskliga rike, våra föregångsmän. Teosoferna tro sålunda på sina "mästare", som sägas vara de hemlige ledarna af deras universella broderskap och till hvilkas hemliga orden de räkna några af gångna tiders stora lärare sådana som Lao-Tse, Kong-fu-tse, Tzon-kha-pa, Zoroaster, Gautama, Buddha, Jesus, Pythagoras, Platon, Apollonios från Tyana m. fl. — Af teosofiens utvecklingslära framgår vidare, att människan är ej en blott dubbelvarelse, utan en mikrokosmos, som i sig uppsamlat de lägre naturrikena och till potentialiteten innehåller äfven ett högre. Sålunda är hon 
page_number=469, index= - Teosofi  - Teosofisk  - Teosofiska samfundet  - Teotihuacan  - Teotitlan  - Tepa  - Tepalum  - Tepaneker  - Tepatitlan  - Tepe  - Tepekermen  - Tephus  - Tepic  - Tepidarium  - Teplitz 
sammanfattningen af sju "principer": kroppen, "astralkroppen" (den formbildande principen eller eteriska formgifvande kraftlinjer), den organiska lifsprincipen, den animala själen, den mänskliga själen, den andliga själen l. Logos, samt, gemensamt för all tillvaro, det gudomliga all-lifvet. — I moralfilosofiskt afseende hänvisar teosofien till den ofvannämnda karma- och reinkarnationsläran, som är riktad på att tillfredsställa rättfärdighetskrafvet och förtaga bitterheten öfver lifvets lidanden samt inge tillförsikten, att hvarje bemödande eger framgång. Den sedliga kraften att öfvervinna det lägre jaget erhåller man genom att tillitsfullt hänvända sig till det gudomliga jaget i människans eget inre under meditation. Härunder böra alla lägre medvetenhetsintryck bortvisas, och bönen, som sålunda ej är en anhållan, utan ett viljande af andlig art, får ej ställas till någon makt utom människan. — Litt.: Tingley, "The mysteries of the heart doctrine" ("Hemligheterna i hjärtats lära", 1904—05), Judge, "The ocean of teosophy" ("Teosofiens ocean", 1900), Blavatsky, "The secret doctrine" (1888; "Den hemliga läran", 1893) och "The key to theosophy" (1891; "Nyckel till teosofien", 1918). O—m. 
<b>Teosofisk</b> [-åså̄-], som sammanhänger med teosofien. 
<b>Teosofiska samfundet</b> (eng. <i>The theosophical society</i>) är en internationell organisation, som stiftades i New York 1875 på initiativ af fru Helena Petrovna Blavatsky (se denna) och öfversten i amerikansk tjänst Henry Steele Olcott (se denne). Olcott blef samfundets förste president. Han efterträddes vid sin död, 1907, af Annie Besant (se denna). Vice president är A. P. Sinnett i London. 
Samfundets tre uppgifter äro: 1) att bilda en kärna af mänsklighetens universella broderskap, utan anseende till ras, trosbekännelse, kön, samhällsställning eller färg; 2) att uppmuntra jämförande studier i religion, filosofi och vetenskap; och 3) att studera okända naturlagar samt människans dolda krafter. Högkvarteret är sedan 1879 förlagdt till Adyar, i presidentskapet Madras, Indien, där ock ett bibliotek för österländsk och västerländsk litteratur upprättats. De till ett antal af öfver 1,000 buntar samlade dyrbara manuskripten behandlas af facklärda för publikation. 1917 hade samfundet 19 nationella sektioner och 1 s. k. frisektion, 1,074 loger och 28,673 medlemmar, af hvilka 4,400 inträdt under året. I Skandinavien stiftades en gren af samfundet 1879. Litt.: till Teosofiska samfundets historia H. S. Olcott, "Old diary leaves" (I—III, 1890—1904),. till allmän orientering öfver teosofien H. Freimark, "H. P. Blavatsky" (1907) och "Moderne theosophen und ihre theosophie" (1912), W. Bruhn, "Theosophie und theologie" (1907), Fr. Niebergall, "Christentum und theosophie. Zeitschrift für theologie und kirche" (1909), A. M. Roos, "Teosofi och teosofer" (1913), och Edv. Lehmann, "Upplysningar om teosofien" (1916). 
<b>Teotihuacan</b> [teåtiωaka'n], stor by 40 km. n. ö. om staden Mexico (staten Mexico), ligger på samma plats som en gammal toltekisk stad, hvilken en gång var en högt ansedd kultplats; lämningar af kolossala pyramider finnas kvar. 
<b>Teotitlan</b> (del Camino). 1. Distrikt i sydmexikanska sydkuststaten Oaxaca. Omkr. 36,500 inv. — 2. Hufvudstad i nämnda distrikt, 125 km. n. v. om staden Oaxaca, vid Rio Salado. 1 o. 2. H. W—k. 
<b>Tepa,</b> ort. Se Babar-öarna. 
<b>Tepalum</b> (plur. <i>tepala</i>), <i>bot.</i>, perigonblad, kalkblad. 
<b>Tepaneker,</b> indianfolk. Se Mexico, sp. 358. 
<b>Tepatitlan.</b> 1. Distrikt i centralmexikanska västkuststaten Jalisco. Omkr. 23,500 inv. — 2. Hufvudstad i nämnda distrikt, 70 km. n. ö. om Guadalajara.                                        l 1 o. 2. H. W—k. 
<b>Tepe,</b> turk., höjd, kulle; ordet är mycket vanligt i ortsnamn. 
<b>Tepekermen,</b> ett berg på Krim i närheten af Baktjisarai. Det är en ensam stående kägla, med rester af gamla byggnadsverk på toppen. J. C. 
<b>Tephus,</b> folkstam. Se Bhutan. 
<b>Tepic,</b> territorium i Mexico, vid Stilla hafvet, mellan staterna Sinaloa och Jalisco, till hvilken det före 1889 hörde. 28,370 kvkm. 175,730 inv. (1912). Hufvudstaden T., 30 km. från viken och hamnen San Blas, står i järnvägsförbindelse med denna och ligger 885 m. ö. h. Omkr. 15,500 inv. Socker- och bomullsindustri. (H. W—k.) 
<b>Tepidarium</b> (lat., af <i>tepidus,</i> ljum). 1. Se Romerska bad. — 2. <i>Bot.</i>, tempereradt (ljumt) växthus. 2. G. L—m. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Teplitz</b> l. Töplitz (af tjech. <i>teplice,</i> varma bad). 1. Stad och en af Europas förnämsta badorter, ligger i nordvästra Böhmen på 230 m. höjd i Bielas breda, natursköna dal, som skiljer Erzgebirge från de bömiska "mittelgebirge" och vid järnvägen Aussig—Eger. Jämte den med T. 1895 inkorporerade byn Schönau 26,775 inv. (1910). Anordningarna för gästernas bekvämlighet och trefnad äro mycket fullständiga. Badhusen ligga dels i T., dels i Schönau. Omgifningarna äro förvandlade till vackra och skuggiga promenader och parker; vackrast är den park, som omger furst Clarys slott (från 1751). Framstående byggnader äro rom.-katolska och protestantiska kyrkan, judiska synagogan, stadshuset och stadsteatern. De alkalisk-saliniska källorna, 10—12 i antal, varierande till temperaturen mellan 32° och 48° C., räknas till de s. k. indifferenta vattnen. Ända till senaste tid begagnade nästan uteslutande till badning, föreskrifvas de mot gikt och reumatiska lidanden, förlamningar, neuralgier, skrofler m. m., och de användas vid behandlingen af följderna af svåra sår, hvilket har förskaffat T. benämningen "krigarnas bad". Militärbadhus ha underhållits af österrikiska, preussiska och sachsiska regeringarna, 
page_number=470, index= - Teplitz  - Tepterer  - Teptjarer  - Tequendama  - Ter  - Terafim  - Terai  - Teralit  - Teramne  - Teramo  - Terapeut  - Terpeuter  - Terapeutik  - Terapi  - Teras  - Teratogenetisk  - Teratoid  - Teratologi  - Teratom  - Teratosis  - Terauchi, Masataka 
och för obemedlade sjuka finnas badhus och milda stiftelser. Efter en kur vid Karlsbad och liknande brunnar rekommenderas ofta en efterkur vid T. Antalet kurgäster per år har växlat mellan 5,000 och 10,000. Förekomsten af brunkol i närheten har gett upphof till åtskilliga fabriksanläggningar i T. — Källorna skola enligt en sägen ha upptäckts 762, men troligen voro de kända mycket tidigare. T. spelar en roll i Wallensteins historia. Det har äfven flera gånger varit mötesplats för monarker. Där undertecknade Österrikes, Rysslands och Preussens monarker 9 sept. 1813 allianstraktaten mot Napoleon. — 2. Kurort i Ungern. Se Trencsén. 1. (H. W—k.) 
<b>Tepterer,</b> folkstam. Se Teptjarer. 
<b>Teptjarer</b> l. Tepterer, en turkotatarisk folkstam, omkr. 300,000 pers., muhammedaner, boende bland basjkirerna (se d. o.), hufvudsakligen i guv. Ufa, Orenburg och Samara. De räknas numera officiellt såsom hörande tillsammans med basjkirerna. K. B. W. 
<b>Tequendama</b> [tekenda'ma], vattenfall. Se Bogotá. 
<b>Ter,</b> kustflod i nordöstra Spanien, Katalonien, rinner upp på östra Pyrenéerna, flyter först åt s., därefter mot ö. förbi provinshufvudstaden Gerona och faller ut i Medelhafvet s. om Kap Stardi. Längd omkr. 175 km. (H. W—k.) 
<b>Terafim,</b> hebr., synas hufvudsakligen ha varit ett slags husgudar, som förekommo bland israeliterna i äldre tider och särskildt vördades af kvinnorna (1 Mos. 31: 19, 24, 1 Sam. 19: 13). Därjämte förekommo de vid vissa helgedomar (Dom. 17: 5; 18: 14 ff.). Att döma af Hos. 3: 4 synas de ha varit vanliga bland folket. Hvilken form eller gestalt de hade, veta vi icke. Enligt 1 Sam. 19: 13 tyckas de ha haft någon gestalt, som, ytligt sedt, kunde erinra om en människa. Att döma af vissa ställen synas de ha gjort tjänst vid inhämtandet af orakel (Hes. 21: 21, Sak. 10: 2). E. S—e. 
<b>Terai.</b> Se Tarai. 
<b>Teralit,</b> Theralit, <i>petrogr.</i>, vissa magmatiska djupbergarter, tillhörande de s. k. alkaliplutoniternas grupp. Teralitens konstituerande beståndsdelar utgöra plagioklas, nefelin och augit, hvartill ofta komma kalifältspat, olivin, biotit och natronaugit. Strukturen är den kristalliniskt korniga. Teralitens motsvarighet bland ytbergarterna kallas <i>tefrit</i>. Teraliterna öfvergå å ena sidan till <i>nefelinsyeniterna,</i> från hvilka de skiljas genom halten af plagioklas och augit. Å andra sidan öfvergå de i gabbrobergarter genom tillbakaträdandet af nefelinbeståndsdelen. Teraliterna uppträda i Canada och i Montana (Nord-Amerikas förenta stater) samt i Serra de Monchique i Portugal och i Böhmen. Hj. Sj. 
<b>Teramne,</b> stad. Se Teramo 2. 
<b>Teramo</b> [-må]. 1. (Fordom <i>Abruzzo ulteriore I</i>) Provins i italienska landskapet Abruzzerna, vid Adriatiska hafvet, 2,765 kvkm., 319,740 inv. (1914), begränsas i v. af Abruzzernas hufvudkedja med Gran Sasso d'Italia och vattnas af flera i berglandet upprinnande kustfloder. — 2. Hufvudstad i nämnda provins, vid floden Tordino. 25,360 inv. (1911). Biskopssäte. Tillverkning af sidenväfnader, lergods och halmhattar. Från romarnas tid härröra rester af termer, en teater och en port samt en mängd inskrifter. T. är forntidens <i>Interamna Prætutiana,</i> pretutiernas hufvudstad, samt kallades under medeltiden <i>Teramne</i> och <i>Aprutium.</i> 1 o. 2. (H. W—k.) 
<b>Terapeut,</b> <i>med.</i> Se Terapi. 
<b>Terapeuter</b> (grek. <i>therapeutai,</i> tjänare, näml. Guds), <i>kyrkohist.</i>, i Filons skrift "Om det kontemplativa lifvet" namn på eremiter, män och kvinnor, som funnos öfver hela världen, men särskildt i Egypten, och som lämnat hem och allt för att lefva ett från själens sjukdomar befriadt lif i ensamhet. Detta lif bestod i att försjunka i gamla testamentet och allegoriskt utlägga det samt i att befria sig från all begärelse till det jordiska genom långa fastor. Hvarje sabbat kommo eremiterna samman för att fira gudstjänst i en gemensam helgedom; särskildt högtidlig var gudstjänsten hvarje 49—50:e dag. — Eusebius trodde, att Filon här skildrade tillståndet inom Egyptens äldsta kristna församlingar och att sålunda en munkartad askes gick tillbaka på den äldsta kristendomen och att Filon själf var kristen. Detta är en missuppfattning. Filon har antingen gett konkret gestalt åt det ideal för religiöst lif, som föresväfvade honom, eller ock skildrat en verklig sektbildning af judiska skriftlärda eller filosofer, hvilken i så fall hade förvantskap med esséerna. Skäl synes ej längre föreligga att bestrida äktheten af Filons skrift. Jfr Conybeare, "Philo about the contemplative life" (1896), Wendland, "Die therapeuten und die philonische schrift vom beschaulichen leben" (s. å.), W. Bousset, "Die religion des judentums" (2:a uppl. 1906), J. Felten, "Neutestamentliche zeitgeschichte" (1910), och A. Berle, "Christianity and therapeutics" (1913). Hj. H—t. 
<b>Terapeutik,</b> <i>med.</i> Se Terapi. 
<b>Terapi</b> (af grek. <i>therapeia,</i> behandling, vård, skötsel), Terapeutik, den del af medicinen, som sysselsätter sig med sjukdomarnas behandling. (Se Medicin, sp. 1425.) — Terapeut, som särskildt sysslar med terapien; praktiserande läkare. — Adj. terapeutisk. 
<b>Teras,</b> <i>zool.</i> Se Gallsteklar, sp. 644. — T. forskåleana. Se Rosvecklaren. 
<b>Teratogenetisk</b> (af grek. <i>teras,</i> missbildning, och <i>genesis,</i> uppkomst), den teratogenetiska terminationsperioden. Se Missbildning, sp. 657. 
<b>Teratoid</b> (af grek. <i>teras,</i> missbildning, och <i>eidos,</i> utseende), liknande missbildning. Se Teratom. 
<b>Teratologi</b> (af grek. <i>teras,</i> missfoster, och <i>logos,</i> lära), läran om missbildning (se d. o.). 
<b>Teratom</b> [-tå̄m; af grek. <i>teras,</i> missbildning], <i>patol.</i>, svulstliknande missbildning. Flertalet af dessa missbildningar tillhör gruppen dubbelmissbildningar (se Missbildning, sp. 658). Stundom framträda svulstegenskaperna hos dessa bildningar i så hög grad, att de äro att uppfatta som verkliga svulster, i hvilket fall man talar om <i>teratoida</i> svulster. Kombinationsformer finnas mellan teratomen och de teratoida svulsterna. G. H. 
<b>Teratosis,</b> <i>med.</i> Se Leucoplacia oris. 
<b>Terauchi,</b> Masataka, grefve, japansk statsman och krigare, f. 1850, blef efter en glänsande karriär som officer och arméorganisatör 1901 
page_number=471, index= - Terauchi, Masataka  - Terbinjord  - Terbium  - Ter Borch, Gerard  - Ter Brugghen 
krigsminister och fungerade som sådan under rysk-japanska kriget. Han sändes efter furst Itos död 1909 som generalguvernör till det i kriget förvärfvade Korea och egnade sig där med sällspord energi åt jättearbetet med landets pacificering och ekonomiska uppryckning. Därifrån kallades han okt. 1916 till ministerpresident och innehade denna befattning till sept. 1918, då hans kabinett, som rönte växande opposition i samband med expeditionen till Amurområdet och Sibirien samt de omfattande oroligheter risnöden i landet framkallat, nödgades afgå, sedan de farliga risoroligheterna undertryckts. T. har på grund af sin betydelsefulla verksamhet för den japanska arméns modernisering blifvit kallad "Japans Roon", och inom politiken har han företrädt den konservativa kraftpolitik, som i praktiken negligerat parlamentarismen och främst stödt sig på kejsarmakten och "de äldre statsmännens råd". V. S—g. 
<b>Terbinjord,</b> <i>kem.</i> Se Erbium. 
<b>Terbium,</b> <i>kem.</i>, en af de sällsynta jordmetallerna och en af de mest sällsynta bland dessa. Sedan terbium i mycket oren form påvisats 1842 af Mosander (se Erbium), blef dess tillvaro under de följande 60 åren starkt bestridd af många kemister, tills det 1905 lyckades Urbain att framställa en ringa mängd rena terbiumföreningar. Terbium, hvars kemiska tecken är Tb och atomvikt (enligt 1918 års atomviktstabell) 159,2, karakteriseras af en svart peroxid, Tb4 O7 eller TbO2; seskvioxiden, Tb2 O3, är i rent tillstånd färglös, men oftast gulfärgad af inblandad peroxid. K. A. V—g. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. G. Ter Borch.</tr></table> <b>Ter Borch</b> l. Terborch (namnet ibland skrifvet Terburg), Gerard, holländsk målare, f. 1617 i Zwolle, d. 1681 i Deventer, var först lärjunge af sin fader, Gerard T. d. ä., flyttade sedan till Haarlem, där han utbildade sig under inflytande af Frans och Dirk Hals och 1635 blef mästare i Lukasgillet. S. å. reste han till England, och från detta år härstammar en af hans äldsta kända taflor, <i>Konsultationen</i> (Berlin), som visar inflytande från Hals. Till samma tid höra flera smärre arbeten, målade i Haarlemskolans maner. Från England reste T. till Italien, där han studerade Tizian, och bosatte sig sedan i Amsterdam, där han lärde känna Rembrandts färgkonst, utan att likväl i betydande mån påverkas däraf. 1646 flyttade han till Münster. Från hans vistelse där daterar sig framställningen af <i>Fredskongressen</i> 1648 med 60 mästerligt utförda figurer inom liten ram (köpt af markisen af Hertford för 220,000 francs och af hans son, sir Richard Wallace, skänkt till National gallery i London). Från Münster reste T. till Spanien, där han fulländade sin utbildning genom studium af Velasquez. 1650 begaf han sig hem, blef 1655 borgare i Deventer, valdes längre fram till borgmästare och tillbragte sina sista 26 lefnadsår som den förnämare societetens genremålare, sammansmältande sina olika intryck till en egendomligt intagande totalverkan. Han målar interiörer med ett par figurer, osökt sammanställda: en dam, som mottager eller läser ett bref, en herre på besök hos ett par damer, musicerande damer o. d., eller en ensam figur, t. ex. en drickande eller rökande man. Fullkomligt fruktlöst är att söka ett anekdotiskt eller novellistiskt innehåll i T:s genretaflor, som Goethe i "Wahlverwandschaften" gjort med en bild, känd under det vilseledande namnet <i>Den faderliga förmaningen</i> (i Berlin och Amsterdam). Det måleriska innehållet i T:s verk är högst delikat, figurer med utsökt finess sammanställda, förnämt och diskret, utan sökande efter stark effektverkan i kolorit eller belysning. Med 1660-talet antog han en ljus och varm ton, som tillhör hans bästa skapelser, af hvilka dock endast få äro daterade. Det senaste årtalet, 1675, finnes på hans <i>Duett</i> (i Galerie Six, Amsterdam). Bland hans öfriga mest berömda verk må nämnas <i>Trumpetaren, som framlämnar bref åt en dam</i> (München), <i>Lutspelande dam</i> (se fig. 2), <i>Officer, som mottager ett bref,</i> och <i>Dam, som tvättar sina händer</i> (alla i Dresden), <i>"Le galant militaire"</i> (i Louvre), <i>Ung herre, som lagar limonad åt en ung dam, Konserten</i> och <i>Den gamle violinspelaren</i> (alla i Petersburg), <i>Mor och dotter</i> samt <i>Herre och dam, som dricka ett glas vin</i> (i Buckingham palace i London), <i>Konserten</i> (Berlin), <i>Depeschen</i> (Haag) och <i>Kvinna, som skalar äpplen</i> (Wien). Bland T:s porträtt märkes hans <i>själfporträtt</i> (Haag) — i helfigur, litet format. Monografier af E. Michel (1887), A. Rosenberg (1897) och F. Hellens (1911). C. R. N. (G—g N.) <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Lutspelande dam, målning af TerBorch. (Dresdengalleriet.)</tr></table> 
<b>Ter Brugghen</b> (Terbruggen), Hendrik, 
page_number=472, index= - Ter Brugghen  - Terburg  - Terceira  - Terceira, Antonio José de Souza  - Tercier, Jean Pierre  - Terdat  - Terdjuman  - Terebinthales  - Terebinthina  - Terebinthinae  - Terebrantia  - Terebratella  - Terebratula  - Terebratulina  - Teredo  - Tereftalsyra  - Teregovapasset 
holländsk målare, f. 1587 i Deventer, d. 1629 i Utrecht, var lärjunge af Abraham Bloemaert i Utrecht, uppehöll sig därefter i Italien, återvände 1615 till Utrecht och blef kort därefter mästare i målargillet där. Hans taflor äro sällsynta. De utmärkas för plastisk formgifning och därjämte för klar, frisk färg. Bland säkra arbeten af hans hand äro <i>De fyra evangelisterna</i> (1621, rådhuset i Deventer), ett par <i>Flöjtblåsare</i> (s. å., Kassel), <i>Frukostätare</i> (1627, Augsburg) och <i>Petrus' befrielse ur fängelset</i> (1629, Schwerin). Nationalmuseum i Stockholm eger två motstycken, <i>Lutspelare</i> och <i>Ung drickande kvinna,</i> båda ur samlingen på Finspång. C. R. N. (G—g N.) 
<b>Terburg,</b> målare. Se Ter Borch. 
<b>Terceira</b> [tərsə͡i'rə], den näst största bland öarna i den till Portugal hörande ögruppen Azorerna i Atlantiska hafvet, har en areal af 578 kvkm., med omkr. 49,000 inv. Liksom de öfriga Azorerna har T. vulkanisk natur och består af lava och aska. 1761 uppstod på ön vulkanen Bagacina, från hvilken ännu utströmma rök och gaser. Högsta punkten på ön, Caldeira de Santa Barbara, ligger 1,067 m. ö. h. Ön producerar rikligen frukter (oranger, ananas) och vin. Dess och förr hela ögruppens hufvudstad är Angra do Heroismo på södra sidan. 10,790 inv. (1900). I striden mellan donna Maria och dom Miguel om portugisiska kronan stod T. troget på den förras sida (se därom nästa art.). (H. W—k.) 
<b>Terceira</b> [tərsə͡i'rə], Antonio José de Souza, grefve af Villaflor, hertig af T., portugisisk krigare och statsman, f. 10 mars 1792 i Lissabon, d. där 26 april 1860, gjorde sina lärospån i kriget mot Napoleon, vistades 1817—21 som provinsguvernör i Brasilien och utmärkte sig 1826 vid bekämpandet af dom Miguel, men måste 1828 vid migueliternas seger fly till London. Han utrustade där för drottning Maria da Glorias räkning en expedition till den henne trogna ön Terceira, tog där 1829 jämte Palmella ledningen af det konstitutionella partiet samt utnämndes af dom Pedro (Marias fader) till befälhafvare öfver de på Terceira varande stridskrafterna. Där samlade han ock de trupper, med hvilka dom Pedro 1832 bemäktigade sig Oporto. Utnämnd till hertig af T., företog han 1833 en expedition till Algarve och framträngde jämte Palmella mot Lissabon, som efter migueliternas nederlag vid Almada besattes (juli s. å.). T. tillbakaslog sept. s. å. segerrikt den miguelitiske öfverbefälhafvaren Bourmonts anfall mot hufvudstaden och gjorde genom kapitulationen vid Evora (maj 1834) ände på dom Miguels välde. Äfven efter inbördeskrigets slut spelade T. som ledare af "kartisterna" (anhängarna af den af dom Pedro 1826 utfärdade författningen, "Carta de ley") en betydande roll i sitt lands partifejder. 1836, 1842, 1845 och 1859—60 var han ministerpresident och vanligtvis äfven krigsminister. (V. S—g.) 
<b>Tercier</b> [-siē], Jean Pierre, fransk diplomat, f 1704 i Paris, d. där 1767, var en tid legationssekreterare i Polen, där han gjorde konung Stanislaus Leszczińsky stora tjänster, men af dennes motståndare hölls i långvarigt fängelse. Efter sin återkomst (1736) till Frankrike avancerade T. till "premier commis des affaires étrangères", d. v. s. direktör (kabinettssekreterare) i utrikesdepartementet, och spelade som sådan (1738—48) och äfven senare en betydande roll inom franska diplomatien, icke minst i Ludvig XV:s hemliga (<i>le secret du roi</i>), hvilken han särskildt åren 1762—67 torde ha ledt. 
<b>Terdat.</b> Se Tiridates. 
<b>Terdjuman</b> (arab., "tolk", af samma stam som <i>targum;</i> se d. o.), en i Turkiet och andra muhammedanska länder vid högre ämbetsverk och beskickningar anställd ämbetsman (i Europa vanligen kallad med det it.-sp. dragoman l. drogman) af flera grader, t. ex. <i>t. baschy</i> l. <i>t.-i-evvel,</i> "förste dragoman". Äfven vid de europeiska beskickningarna och större konsulaten i Turkiet och Persien bära tolkar titeln dragoman. H. A.* 
<b>Terebinthales,</b> <i>bot.</i>, ordning inom <i>Archichlamydeæ.</i> De flesta hithörande växterna äro träd eller buskar med strödda sammansatta blad utan stipler och ofta förande terpentinartade ämnen i körtlar i bladen och barken. Blommorna ha en diskus mellan ståndarna och pistillen och äro vanligen små och gröngula, för öfrigt öfverensstämma de i sin byggnad med blommorna hos <i>Geraniales.</i> Hit räknas fam. <i>Rutaceæ, Simarubaceæ, Burseraceæ, Meliaceæ, Cneoraceæ, Zygophyllaceæ</i> och <i>Anacardiaceæ.</i> Af andra författare föras dessa familjer, med undantag af <i>Anacardiaceæ,</i> till <i>Geraniales.</i> Under namnet <i>Terebinthineæ</i> har man till en ordning sammanställt ofvannämnda familj jämte flera andra, som nu föras till andra ordningar. G. L—m. 
<b>Terebinthina,</b> <i>farm.</i> Se Terpentin. 
<b>Terebinthineæ,</b> <i>bot.</i> Se Terebinthales. 
<b>Terebrantia,</b> <i>zool.</i> Se Parasitsteklar. 
<b>Terebratella,</b> <i>paleont.</i> Se Kingena och Terebratula. 
<b>Terebratula,</b> Lampsnäcka, <i>zool.</i> o. <i>paleont.</i>, är ett till klassen armfotingar (se d. o.) hörande släkte, hvars skal består af kalk och äro försedda med lås; armarna uppbäras af ett mer eller mindre utveckladt kalkstöd. Släktets äldsta representanter uppträda redan i trias, medan ända till nutiden arter bibehållit sig. Som ett undersläkte kan <i>Terebratulina</i> anses (jfr Armfotingar, fig. 1—3). L—e. 
<b>Terebratulina,</b> <i>zool.</i> o. <i>paleont.</i> Se Armfotingar, sp. 30, och Terebratula. 
<b>Teredo,</b> <i>zool.</i> Se Borrmussla och Skeppsmask. 
<b>Tereftalsyra,</b> <i>kem.</i>, en med ftalsyra (se d. o.) isomer, tvåbasisk syra, som bildas vid oxidation af terpentinolja m. fl. flyktiga oljor medelst salpetersyra. Den utgör ett hvitt, i vatten, alkohol och eter olösligt pulver, som vid upphettning sublimerar, utan att smälta. Till sin konstitution är tereftalsyran para-bensoldikarbonsyra, C6 H4 (COOH)2. Jfr Kolväte, sp. 616. K. A. V—g. 
<b>Teregovapasset</b> (<i>Porta orientalis</i>) i de ungerska Banatbergen utgör (511 m. ö. h.) förbindelse mellan floden Temes' öfversta, nord—sydliga dalstråk och den till Orsova vid Donau ledande Cernadalen. Järnvägen Temesvar—Orsova öfverskrider detta pass och följer nämnda dalar. Närmaste stationen s. om passet heter Porta orientalis, hvilket namn i äldre tid användes för denna alltjämt för samfärdseln viktiga öppning i den Ungerns 
page_number=473, index= - Teregovapasset  - Terek  - Terek-davan  - Terek-kosacker  - Terek-tau  - Terella  - Terem  - Terentianus Maurus  - Terentini ludi  - Terentius  - Terentius, Quintus  - Terentius, Quintus  - Terentius, Publius 
och Rumäniens slättland åtskiljande höglandsmuren. H. W—k. 
<b>Terek</b> [tie'rek]. 1. (Armen. <i>Terch,</i> grus. <i>Tertsji</i>) Flod i Kaukasus, uppstår på 4,160 m. höjd af flera glaciärer i trakten af Kasbek (ung. 42° 20′ n. br.) på södra sidan af Kaukasus' hufvudkedja, som den genombryter vid Darielpasset s. om Vladikavkas. På 85 km. faller floden 1,800 m.; den ligger något ofvanför Vladikavkas 630 m., vid Mosdok 134 m. öfver och vid Kisljar 9 m. under Svarta hafvets yta. Från Vladikavkas har den nordvästligt lopp, innan den antar sin slutliga riktning mot ö., och det är sannolikt, att den under den postpliocena perioden flöt till Kuma och måhända till Manytj i st. f. till Kaspiska hafvet. I sin nedre del flyter den i en öfver de omgifvande slätterna upphöjd bädd och kvarhålles i denna medelst dammar, som den dock ofta genombryter. Vid Dubovskaja, ofvanför Kisljar, 80 km. från Kaspiska hafvet, börjar flodens stora, 110 km. breda delta, hvars armar ofta förändras. Hufvudströmmen är deltats sydligaste arm, Nya T., som faller ut i den vik af Kaspiska hafvet, som Agrachanhalfön bildar. Flodens längd är 615 km., dess flodområde 59,700 kvkm. Bifloder: fr. h. Sundja, fr. v. Ardon, Baksan och Malka. För smärre fartyg är T. segelbar omkr. 400 km., upp till Malkas inflöde. Mynningsarmarna äro så uppgrundade, att inga fartyg från Kaspiska hafvet kunna löpa in genom dem. — 2. (Ry. <i>Terskaja oblast) Provins (guvernement) i Kaukasus, begränsas af Stavropol i n., Kaspiska hafvet och Dagestan i ö., Tiflis och Kutais i s. samt Kuban i v. Areal 72,913 kvkm. Södra gränsen följer i v. Kaukasuskedjans hufvudkam; i ö. går den n. om densamma. Nordvästra delen tillhör Kumas, den öfriga delen Tereks flodområde. Nära 1/3 af arealen (södra och västra delarna) är bergland, återstoden kuperad mark eller fullständigt slättland. På vänstra sidan om floden T. ligga sandöknar och saltstäpper. Mineralkällor förekomma i närheten af Pjatigorsk (i v.). Bergstrakterna ha rik nederbörd, men stäpperna lida af torka. Jordbruk och boskapsskötsel äro hufvudnäringar. Järnväg går från Rostov (i Syd-Ryssland) till Vladikavkas, provinsens hufvudstad, och därifrån in i Dagestan, till Petrovsk vid Kaspiska hafvet. Folkmängden enligt beräkning för 1914 var 1,261,200 pers, enl. folkräkning 1897 933,935 pers., hvaraf i städer 13 proc. Af folkräkningssumman utgjordes 33,7 proc. af ryssar, 29 proc. af tjetjenser (och ingusjer), 10,8 proc. af iranska folk (osseter, perser), 10,3 proc. af turk-tatarer (tatarer, kumyker), 9,3 proc. af tjerkesser (och kabardiner) samt resten af lesginer, armenier, georgier, äfvensom judar, polacker och tyskar m. fl. Jfr B. Ischchanian, "Nationaler bestand der kaukasischen völker" (1914). 1—2. (H. W—k.) 
<b>Terek-davan,</b> pass 3,730 m. ö. h. i bergskedjan Terek-tau s. om Tian-schan i Central-Asien. Där går karavanvägen från Narynsk i rysk-asiatiska guv. Fergana till Kaschgar i Öst-Turkestan. H. W—k. 
<b>Terek-kosacker.</b> Se Kosacker, sp. 1121. 
<b>Terek-tau,</b> fjällknut i Tian-schan (se d. o.). 
<b>Terella,</b> <i>fys.</i>, ett magnetiseradt järnklot, användes först af W. Gilbert (se denne) vid hans grundläggande studier af jordmagnetismen och har sedermera begagnats äfven af Birkeland vid studiet af norrskensföreteelserna. Jfr Norrsken, sp. 6. T. E. A. 
<b>Terem</b> |tie'-], ry. Se Peter, sp. 644. 
<b>Terentianus Maurus,</b> romersk grammatiker från Afrika, lefde senast i 4:e årh. och författade en lärobok på vers, <i>De litteris, de syllabis, de metris</i> (Om bokstäfver, stafvelser och versmått; <i>editio princeps</i> 1497, sedan flera uppl.). Den tredje afdelningen, som behandlar versmåtten, hvart och ett i dess egen versart, är den förnämsta. Förf. ådagalägger särskildt i denna del mycken sakkunskap och ledighet i formen, och hans citat från äldre och yngre litteratur ha ett visst värde. R. Tdh.* 
<b>Terentini ludi.</b> Se Tarentini ludi. 
<b>Terentius,</b> en från Sabinerlandet härstammande fornromersk plebejisk släkt, som hade flera grenar, såsom Culleo, Lucanus, Varro (se Varro) o. s. v. 
1. Quintus T. Culleo, under andra puniska kriget tillfångatagen af kartagerna, utlämnades 201 f. Kr., blef folktribun och pretor samt användes flera gånger i diplomatiska värf. — 2 Quintus T. Culleo, Ciceros och Pompejus' vän, bekant i historien om den tidens medborgarkrig. — 3. T. Maximus, utgaf sig i Asien för Nero och flydde till parterna samt gaf därigenom måhända upphof till de kristna apokalyptiska sägnerna om vilddjuret (jfr Nero, sp. 791). 1—3. J. C. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>P. Terentius Afer. Efter enantik marmorbyst, somantages framställa honom.</tr></table> <b>Terentius,</b> Publius T. Afer, romersk komediförfattare, f. omkr. 190 f. Kr. i Kartago, d. 159 f. Kr., var slaf hos romerske senatorn Terentius Lucanus, som frigaf honom och lät honom få en god uppfostran samt bragte honom i beröring med den yngre Scipio Africanus och dennes vän, den berömde filosofen och litteraturvännen, konsuln Cajus Lælius d. y. (se Lælius 2) samt Furius Philus. Frigifven, upptog han, som seden var i dylika fall, sin husbondes familjenamn; hvad han hette förut, är ej kändt. T. framträdde för publiken första gången 166 f. Kr. med <i>Andria</i> ("Flickan från Andros"), som följdes af <i>Hecyra</i> (165), <i>Heautontimorumenos</i> ("Själfplågaren" ; 165), <i>Eunuchus</i> och <i>Phormio</i> (bägge 161) och <i>Adelphoe</i> ("Bröderna", 160). Dessa stycken iscensattes af en den tidens teaterdirektör och aktör Lucius Ambivius Turpio. Till alla dessa komedier finnas versifierade innehållsöfversikter och s. k. didaskalier, d. v. s. upplysningar om författaren, året och tillfället, då stycket uppfördes, det grekiska originalet, musiken, de förnämste aktörerna o. s. v. 160 företog T. en resa till Grekland, men dog på hemfärden. Suetonius' lefnadsskildring af T. (i "De poëtis") återgafs af T:s mest berömde kommentator, Ælius Donatus (se Donatus 1). 
page_number=474, index= - Terentius, Publius  - Terentius Scaurus  - Teres  - Teresah  - Teresia 
 Vid tiden för T :s uppträdande behärskade den tämligen grofkornige Plautus (se denne) den romerska skådebanan. I motsats till honom, som bearbetat sina grekiska mönster med en viss frihet samt sökt ge sina stycken ett slags romersk färg, slöt T. sig nära till originalen och bemödade sig att återge dem på ett något tunt, men enkelt, lätt löpande och lätt begripligt språk, som visar en förfining, hvilken man knappt skulle tro vara möjlig i denna jämförelsevis tidiga period. Hans förnämsta förebild var den visserligen lustige, men på samma gång alltid fine och prydlige Menander, hvilken han bearbetade på sådant sätt, att han af Julius Cæsar i dennes diktstump öfver T. kallas för den "halfverade (<i>dimidiatus</i>) Menander". Cæsar tillägger, att man hos T. saknade den komiska kraft, som utmärkte grekerna. I själfva verket ligger ock i detta omdöme en riktig uppskattning af T:s författarverksamhet. Denna gick ut på att ge väl genomarbetade och i ett korrekt, ja elegant samtalsspråks dräkt klädda stycken, som kunde behaga en mera litterärt bildad publik. Därjämte utmärker han sig genom en omsorgsfull scenisk teknik, psykologiskt utförda karaktärsteckningar och detaljmålningar, ett elegant framställningssätt och en i det hela väl vårdad versbyggnad. Plautus' folktyper och grofkorniga figurer ha måst lämna plats för människor med mera finslipadt och af ett slags konventionell sedlighet stämpladt väsen. Kärleken, denna den sengrekiska litteraturens A och O, är den hufvudsakliga drifkraften i hans stycken, och framställningen däraf är patetisk, nästan sentimental. 
Den nya diktningen hade icke att påräkna en så talrik publik som de plautinska lustspelen; den var anlagd på en litterär krets med grekisk smakriktning. Grekisk var färgläggningen, grekisk platsen för handlingen och grekiska de framställda personligheterna. För sina stycken begagnade T. f. ö. den redan af äldre författare använda "kontaminationen", d. v. s. sammanarbetandet af ett par (eller tre) grekiska skådespel till ett enda. Ehuru han däri ådagalade mycken fyndighet, gick han dock ej fri från tadel. Han upptar därför i sina prologer motståndarnas anmärkningar och söker försvara sig mot dem och mot publikens kritik. T. var i alla tider föremål för beundran af Roms finaste och mest bildade män. Cicero kunde tydligen hans stycken utantill och använde ofta af honom präglade uttryck. I sina satirer och oden gör Horatius på samma sätt. Quintilianus uttrycker sin beundran för hans stil. Och nyare tider ha ej jäfvat deras omdöme. Montaigne, Fénelon, Addison och Sainte-Beuve göra detsamma. Under medeltiden var T. visst ej okänd i de europeiska kulturländerna, och med renässansen gör han åter sitt inträde i de bildade klassernas vanliga kunskapsvärld. Petrarca, Dante, Boccaccio kände honom. Erasmus från Rotterdam anbefallde honom på grund af hans rena latin till studium i skolorna. Melanchthon utgaf åtminstone två upplagor af den romerske komediförfattaren och lät i sin privatskola uppföra T:s komedier på latin. I Sachsen utkom redan 1540 en förordning, som ålade lärarna att låta sina lärjungar på originalspråket uppföra T:s och ett fåtal stycken af Plautus. Denna sed att uppföra T. i original eller i öfversättning spred sig vida och hur förekommit äfven i Sverige. Till denna sed knyter sig ock uppförandet af skoldramer (se d. o.). Äfven den icke pedagogiska dramatiken har rönt stark påverkan af T. Direkt efterbildning af dennes lustspel har ofta förekommit. Sålunda har Holberg användt "Eunuchus" i "Jakob von Tyboe", Molière har tagit "Phormio" (namnet på en advokat) till förebild i "Les fourberies de Scapin"; och stycket bearbetades af A. von Winterfeld till "Der winkelschreiber", som af Fr. Hedberg öfverflyttats till svenska scenen under namnet "Advokaten Knifving". Molière har dessutom begagnat "Adelphoe" för "L'école des maris". Det förnämsta manuskriptet af T. är "Codex bembinus", Vatikanen, från 4:e eller 5:e årh. Af forntida kommentatorer är Donatus den förnämste. Den första tryckta editionen utgafs i Strassburg 1470. Bland nyare tidens upplagor må nämnas Bentleys (1726), K. Dziatikos (1884, 2:a uppl.) och A. Fleckeisens (1898). Många öfver-sättningar till moderna, språk finnas. Till svenska ha hans samtliga lustspel öfversatts af A. F. Wimmercrantz (1897). Enstaka skådespel äro öfversatta af H. Vendell ("Flickan från Andros", 1865), E. A. Lidforss ("Flickan från Andros", belönad med Sv. akad:s 2:a pris 1871) och S. Sparre ("Bröderne", 1871). R. Tdh. J. C. 
<b>Terentius Scaurus,</b> framstående grammatiker under Hadrianus' tidsålder, sysselsatte sig i synnerhet med det äldre språket och i allmänhet latinsk språkhistoria. Han kommenterade Horatius, sannolikt äfven Plautus och Vergilius' Aeneis. Hvad som finnes kvar af hans skrifter är utgifvet af Keil i "Grammatici latini", bd 7 (1880). Se bl. a. P. E. Meyer, "Quæstiones grammaticæ ad Scauri artem restituendam" (1885). J. C. 
<b>Teres,</b> konung. Se Odryser. 
<b>Térésah,</b> pseudonym för italienska författarinnan Teresa Ubertis (f. 1877). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Teresia</b> den heliga (Teresia af Jesu), spanska kyrkans mest berömda helgon, f. 28 mars 1515 i Avila, Gamla Kastilien, d. 4 okt. 1582 i klostret Alba de Liste, Gamla Kastilien, sökte redan 7-årig martyrdöden, ingick 1534 i karmelitnunnornas förening, för hvars grundliga reformation hon utvecklade energisk verksamhet. I detta syfte stiftade hon en ordensgren, benämnd "de oskodda karmelitnunnornas orden", för hvars räkning hon 1562 lät bygga ett särskildt kloster i Avila, den helige Josefs kloster, med den äldre strängare ordensregeln af 1245, till hvilken hon lade ytterligare skärpningar. Efter denna regel reformerades eller stiftades en rad kloster, äfven manliga, trots en tids förbud 1576—80, då hennes verk syntes förloradt. Påverkad af den fromme minoritmunken Petrus af Alcantara, blef hon alltmer genomträngd af mystikens idéer och författade en mängd skrifter af mystiskt innehåll, hvilka blifvit öfversatta till 
page_number=475, index= - Tempera  - Teresia  - Teresia Amalia Karolina Josefina Antoinetta  - Teresia  - Teresiaorden  - Terestjenko, Michail Ivanovitj  - Tereus  - Terezin  - Terfezia  - Tergalresolution  - Tergeste  - Tergi  - Terglou  - Ter Goes  - Ter Gouw  - Tergoviste 
nästan alla europeiska språk. Bland dessa torde <i>El castillo interior</i> (Själens borg) vara den mest bekanta. I denna skrift, som är alltigenom mystisk, beskrifver hon de 4 bönestadier — betraktelsens, samlingens, föreningens och hänryckningens bön —, som själen har att genomgå för att kunna fullständigt uppgå i Gud. Frågan, om hennes extas och visioner voro hysteri, har lifligt debatterats af den moderna psykologiska forskningen. Bl. a. erfor hon, huru en ängel med en gyllene pil genomborrade hennes hjärta; det tydligt genomborrade hjärtat hvilar nu i en relikgömma. Hon kanoniserades 1622 och erhöll titeln <i>doctor ecclesiæ.</i> Genom ett beslut af cortes upphöjdes hon 1814 till Spaniens skyddshelgon vid sidan af den helige Jakob. Hennes fest är genom kalenderreform 15 okt. Lågande fantasi, flödande vältalighet och ypperlig stil känneteckna denna märkvärdiga kvinnas både poetiska och prosaskrifter, som genom sitt innehåll ge henne plats bland alla tiders främsta mystiker, genom formen ställa henne bland den spanska litteraturens klassiker. Utom den ofvannämnda äro de förnämsta <i>Vida</i> (själfbiografi, äfven kultur- och kyrkohistoriskt värdefull), <i>Camino de perfecion</i> (vägen till fullkomning, 1564—66) och <i>Las fundaciones</i> (om hennes nya kloster, 1573—82). Af hennes berömda <i>Cartas</i> äro 342 bref helt bevarade. Den bildande konsten framställer henne iförd barett och andra doktorsvärdighetens insignier. Den bästa samlade upplagan af hennes skrifter utgafs i Salamanca 1778 (en ofullständig redan 1588); nyaste uppl. i "Bibliotheca de autores españoles" 1877 i 2 bd och 1881 i 6 bd; fransk öfv. senast genom Paris' karmelitinnor 1907 ff.; tysk uppl. genom bl. a. Schwab-Jocham, 5 bd, 3:e uppl. 1868—70. Biogr. af bl. a. Öttingen-Spielberg (2 bd, 1899), Joly (9:e uppl. 1908), Pons (1908). Graham (2 bd, 2:a uppl. 1908), och P. Alphonse, "Méditations de St. T." (1910). (Hj. H—t.) 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Teresia</b> Amalia Karolina Josefina Antoinetta, svensk (1864—1905 äfven norsk) prinsessa, hertiginna af Dalarna, f. 21 dec. 1836 på slottet Frisdorf nära staden Ansbach i Bajern, d. 9 nov. 1914 på Haga slott, var dotter till prins Edvard af Sachsen-Altenburg och hans första gemål, prinsessan Amalia af Hohenzollern-Sigmaringen. Prinsessan T. förmäldes i Altenburg 16 april 1864 med svensk-norske arffursten Nikolaus August, hertig af Dalarna. Äktenskapet blef barnlöst. Efter sin gemåls 4 mars 1873 timade död vistades hon dels i Stockholm, dels, under flera år, i Schweiz samt var sedan 1890 till sin död bosatt på Haga lustslott vid Stockholm. Hon var en blid, flärdfri och varmhjärtad personlighet med stor musikalisk begåfning och med ett lefvande intresse för de mindre lyckligt lottade i samhället, hvilket tog sig uttryck bl. a. i grundläggandet af Hagalunds arbetsstuga och i mångårigt beskyddarskap öfver asylen för Pauvres honteux i Stockholm. (A. L—t.) 
<b>Teresia</b> (ty. <i>Therese</i>), bajersk prinsessa. Se Luitpold. 
<b>Teresiaorden.</b> Se Ordnar (Bajern), sp. 832. 
<b>Terestjenko,</b> Michail Ivanovitj, rysk politiker, f. 1885 i Ukraina, är son till en oerhördt rik sockerfabrikant i Kiev och meddelegare i dennes firma, som dessutom eger stora saltverk vid Cherson och vidsträckta jordegendomar. Han fick en mycket vårdad uppfostran och studerade bl. a. 1906—09 nationalekonomi vid Leipzigs universitet samt idkade jämsides därmed grundliga musikstudier. T. insattes kort efter Världskrigets utbrott 1914 i ryska krigsindustrikommissionen som en af dess vicepresidenter, presiderade samtidigt i Kievs krigsindustrikommission samt öfvertog vid revolutionen i mars 1917, ehuru förut nästan alldeles främmande för politiken, finansministerportföljen. Han efterträdde i maj s. å. Miljukov som utrikesminister samt kvarstod som sådan äfven vid provisoriska regeringens rekonstruktion under Kerenskijs ledning 5 aug. s. å. T. fortsatte på det hela taget Miljukovs politik, fastän i mjukare och försiktigare former, samt försökte förgäfves förmå Rysslands allierade att inlåta sig på förberedande förhandlingar om fredsslut, därtill särskildt drifven af sin växande öfvertygelse om Rysslands oförmåga att längre hålla ut i striden. Sedan republiken utropats (sept. s. å.), blef T. ledamot af det kortlifvade välfärdsutskott Kerenskij upprättade och, med bibehållande af utrikesärendenas ledning, äfven ställföreträdande konseljpresident. Vid bolsjevikrevolutionen i nov. 1917 blef T. jämte flera andra ministrar inspärrad i Peter-Paulsfästningen. Frigifven därifrån 2 mars 1918, flydde han kort därpå från Petersburg utan pass med bantåg till Murmankusten, slöt sig under färden till ett par finländare och fick passera för deras betjänt. Med en lappkaravan färdades T. och hans sällskap till Petschenga och därifrån till Norge, där han satte sig i förbindelse med ententens representanter och äfven genom tidningsuttalanden sökte verka för sina idéer och bästa sättet för Rysslands befrielse från bolsjevikväldet och för dess demokratiska reorganisation. V. S—g. 
<b>Tereus</b> (grek. <i>Τηϱεύς</i>). Se Filomele. 
<b>Terezin,</b> stad. Se Theresienstadt. 
<b>Terfezia,</b> <i>bot.</i> Se Tryffel. 
<b>Tergalresolution</b> kallas en myndighets beslut med anledning af ingifven skriftlig framställning, när beslutet tecknas å den ingifna handlingen (lat. <i>in tergo,</i> "på baksidan"). 
<b>Tergeste,</b> stad. Se Trieste. 
<b>Tergi.</b> Se I-mosjar. 
<b>Terglou</b> (sloven. <i>Triglav,</i> "trehöfdad"), högsta bergsstocken i Juliska alperna, på gränsen mellan Krain och Görz, bildar vattendelaren mellan Save och Isonzo. Som namnet antyder, har den tre spetsar, af hvilka den mellersta och högsta, med obeliskform, når en höjd af 2,864 m. Vid sydvästra foten af T. ligga de 7 små Terglousjöarna terrassformigt ofvan hvarandra, på 1,400—1,900 m. höjd ö. h. (H. W—k.) 
<b>Ter Goes.</b> Se Goes. 
<b>Ter Gouw</b> [-cha͡u]. Se Gouda. 
<b>Têrgoviste</b> (Târgoviste, Tergoviscea, 
page_number=476, index= - Tergoviste  - Tergu-Jiu  - Teriak  - Terijoki  - Terim  - Terin  - Teriska kusten  - Teristra  - Terjärv  - Terkelsen, Sören  - Terlizzi  - Terlon, Hugues 
Tirgoviste), hufvudstad i rumänska länet Dâmbovița (Valakiet), vid Donaubifloden Ialomița, ej långt s. om Transsylvanska alpernas sydligaste utlöpare, 70 km. n. v. om Bukarest, vid bibana till järnvägen Bukarest—Pitesci. 13,040 inv. (1912). — T. var 1383—1716 tidtals residens för rumänska furstar och har många byggnadsminnen från äldre tid. Under Världskriget 1914—18 eröfrades det 3 dec. 1916 af en tysk armé. H. W—k. 
<b>Têrgu-Jiu</b> [-ʃi], Tîrgu-Jiului, hufvudstad i rumänska länet Gorjiu (Valakiet), belägen vid Donaubifloden Jiu (Schyl), 30 km. s. om Vulkanpasset i Transsylvanska alperna. Omkr. 6,700 inv. — Där besegrade en tysk här under von Falkenhayn en rumänsk 16—18 nov. 1916. H. W—k. 
<b>Teriak,</b> lat. <i>theriaca</i> (grek. <i>theriakon,</i> näml. <i>farmakon,</i> d. v. s. medel mot ett giftigt djurs bett, motgift, af <i>ther,</i> vilddjur), <i>farm.</i>, en mycket sammansatt medikamentsblandning, som urspr. kallades <i>theriaca Andromachi</i> efter kejsar Neros lifmedikus Andromachos, som uppfunnit detta "motgift", genom hvars användning Nero skulle skyddas mot alla förgiftningsförsök. Dylika "motgifter" spelade under den romerska forntiden en viktig roll (jfr Mithridat) och blefvo på Galenos' auktoritet begagnade icke blott under medeltiden, utan äfven långt in i den nyare tiden som medel mot allehanda lidanden. Ännu i Pharmacopée française af 1837 kvarstår Galenos' fullständiga formel för <i>theriaca,</i> innehållande 71 olika beståndsdelar, bland hvilka 67 voro fasta ämnen, inberäknade torkade huggormar, hvilka pulveriserades, sammanblandades samt medelst mekkabalsam, chios-terpentin, hvit honung och spanskt vin bereddes till ett mos, <i>electuarium theriacum</i>. I 1:a uppl. af "Pharmac. suecica" (1775) upptogs en mycket förenklad formel för teriak, innehållande endast angelika, valeriana, zedoaria, kardemummor, saffran, myrra och opium, hvilka ämnen i pulverform medelst flädersirap och spanskt vin gjordes till ett mos. Ännu i Ed. VI af "Ph. suecica", hvilken upphörde att gälla 1870, finnes en liknande formel för teriak, i hvilken flädersirapen dock är utbytt mot honung och beståndsdelarna ökats med lakrits och gentianarot samt det spanska vinet är bestämdt att vara malagavin. Teriak ingick då i de kryddor, som kallades "Hjärnes testamente" (se d. o.). Den verkan, som kunde erhållas af teriak, berodde på dess aromatiska beståndsdelar samt på dess halt af opium, i det att 4 gr. teriak innehöllo 5 cg. opium. — Man har kallat en blandning af gentiana, aristolochia, lagerbär, myrra, honung och enbärsextrakt <i>theriaca pauperum</i> 1. <i>th. diatessaron,</i> hvilket teriak också ansågs verksamt mot ormbett. Slutligen har <i>extractum juniperi</i> ensamt burit namnet "tysk teriak". Numera äro alla slags theriaca utmönstrade ur farmakopéerna. O. T. S. (C. G. S.) 
<b>Terijoki,</b> socken i Viborgs län, Finland, invid ryska gränsen, Äyräpää domsaga och härad, afskildes 1909 från Kivinebbs församling till eget imperiellt pastorat af 3:e kl., Nyslotts stift, Viborgs kontrakt. 46 kvkm. 4,256 inv. (1916), finsktalande. I socknen äro två stora, af petersburgska sommargäster besökta villasamhällen, Terijoki och Kellomäki, belägna, hvilkas folkmängdssiffra sommartid beräknas uppgå till omkr. 70.000. T. by och villasamhälle är karelska näsets förnämsta affärscentrum; dess främsta dragningskraft är dock hafsbadet med en härlig sandstrand. O. B—n. 
<b>Terim,</b> stad. Se Tarim. 
<b>Terin,</b> folkstam. Se Iraner. 
<b>Teriska kusten.</b> Se Terska kusten. 
<b>Teristra,</b> senlat., fyrkantig duk, mössa eller hufva, som bars af de bysantinske kejsarna och kejsarinnorna och deras förnämsta uppvaktande, särskildt under krona och hjälm, och som gick ned på skuldrorna. Kejsarens var röd, guldstickad, kejsarinnans hvit. J. C. 
<b>Terjärv.</b> Se Teerijärvi. 
<b>Terkelsen,</b> Sören, dansk visöfversättare, d. 1657 i Skåne, var först kammartjänare hos konung Kristian IV och 1633—53 tulltjänsteman i Glückstadt. 1643 öfversatte han från tyskan den franska herderomanen "Astrée" (af Honoré d'Urfé) och utgaf 1648—54 i fri öfv. de däri inlagda sångerna jämte en del tyska visor med tillhörande melodier under titeln "Astreæ sjungechor, artige og lystige, ny verdslige viser" (60 st. i 3 samlingar). T. egde icke ringa teknisk färdighet, och hans visor voro en tid mycket omtyckta. Längre fram öfversatte han elegien "Dafnis natteklage över Galatheæ ubestandighed" (1656; efter Opitz) samt några af holländaren Jakob Cats' komiska berättelser. E. Ebg. 
<b>Terlizzi,</b> stad i italienska prov. Bari (Apulien). 24,855 inv. (1911). Järnvägsförbindelse med Bari (vid Adriatiska hafvet). Staden omges af murar och torn och har en borg, som fordom var mycket stark. Handel med vin och sydfrukter. (H. W—k.) 
<b>Terlon</b> [tärlå̄], Hugues, chevalier de, fransk diplomat, f. omkr. 1620 i Toulouse, d. på 1690-talet, tillhörde en tid Mazarins uppvaktning och utförde uppdrag af honom redan 1649. 1656 afgick han som envoyé att lyckönska Karl X Gustaf med anledning af dennes bröllop och träffade konungen i febr. 1657 vid Piotrków i Polen. T. följde sedermera jämte franske ambassadören d'Avaugour konungen på hans krigståg och vann sådant insteg i hans ynnest, att konungen efter d'Avaugours död (i Lübeck, sept. 1657) begärde, att T. skulle ackrediteras som ambassadör vid svenska hofvet, hvartill Mazarin, ehuru motvilligt, samtyckte, och i febr. 1658 utfärdades kreditiv för T. i denna egenskap. Vid konungens sida deltog T. i tåget öfver Belten och undertecknade, som medlare, ehuru då ännu utan kreditiv, freden i Roskilde (febr. 1658). Han deltog därefter i förhandlingarna rörande fredsvilkorens verkställande och uppmanade de danske underhandlarna, ehuru förgäfves, till raskt uppfyllande af Karl Gustafs fordringar. Då Karl Gustaf bröt freden, hvilket T. fann mindre lämpligt ur politisk synpunkt, och i aug. 1658 landsteg på Själland, var T. konungen följaktig. Under Köpenhamns belägring skall konungen, enligt T:s uppgift, ha velat förläna honom Sölvesborgs grefskap, ett anbud, som T. afböjt i betraktande af sitt medlarkall. Om uppgiften öfver hufvud är riktig, är den åtminstone med afseende på tiden felaktig, ty Sölvesborg hade redan 10 mars 1658 förlänats åt Korfits Ulfeld. I jan. 1659 begaf T. sig till Polen för att medla fred emellan detta rike och Sverige, 
page_number=477, index= - Terlon, Hugues  - Term  - Termal  - Termanism  - Termansen, Niels Jokum  - Termantia  - Termer  - Termes  - Termessos  - Termin  - Terminal  - Terminalblomma  - Terminalia 
men återvände på sommaren till konungens sida, enligt dennes önskan. Det blef nu hans uppgift att i förening med de engelske och holländske ambassadörerna åstadkomma en uppgörelse emellan Sverige och Danmark i öfverensstämmelse med innehållet af de s. k. konserterna i Haag, och detta diplomatiska arbete ledde till freden i Köpenhamn (1660). I drottning Kristinas följe, med hvilken han sammanträffat i Hamburg, färdades T. sedermera till Stockholm, hvarifrån han vid slutet af år 1660 öfver Köpenhamn återvände till Frankrike. 1662, 1664 och 1665 fick T. åter kreditiv som ambassadör i Sverige (han var därjämte ackrediterad hos konungen i Danmark). Sedan Pomponne i början af 1666 med anledning af sakernas kritiska läge som ambassadeur extraordinaire anländt till Sverige, lämnade T. i sept. s. å. detta land. Vid afresan fick han presenter till ett värde af 49,000 rdr, men enligt N. Brahes yttrande i rådet 12 juni 1668 hade han "icke vårdat det så mycket, att han ville tacka därför". Han stannade till 1676 i Danmark som ambassadör. Jfr T:s <i>Mémoires</i> (2 dlr, 1681—82), omfattande tiden 1656—61, en för Sveriges historia under Karl Gustafs tid synnerligen viktig skrift, som mycket användts, om än ej ofta citerats, af .skildrare af denna period. Enligt Le Long ("Bibliothèque historique de la France", III) finnes i manuskript en fortsättning af dessa memoarer. J. Th. W. 
<b>Term</b> (fr. <i>terme,</i> mlat. <i>terminus,</i> bestämning, definition, af lat. <i>terminus,</i> gräns). 1. Ord, uttryck, särskild benämning. — Teknisk term (<i>terminus technicus</i>), konstord, konstuttryck, ord eller uttryck, som i en specifik, från den vanliga afvikande, betydelse nyttjas inom en vetenskaps, en konsts eller ett yrkes område. 
2. <i>Log.</i>, hvart och ett af de begrepp, som ingå i en logisk slutledning (se d. o. och Felslut). 
3. <i>Mat.</i>, i allmänhet en på algebraiskt teckenspråk uttryckt storhet, som genom additions- eller subtraktionstecken är förbunden med andra, på samma sätt uttryckta storheter. Så äro t.ex. <i>a, b</i> och <i>c</i> termer i uttrycket <i>a + b — c.</i> Särskildt begagnar man ordet term som benämning på hvar och en i en serie ingående storhet, äfven då man icke betraktar seriens termer som förbundna medelst additionstecken. Sålunda äro <i>a, a2, a3</i> o. s. v. termer i den geometriska serie, där den första ingående storheten är <i>a</i> och den konstanta kvoten mellan två termer likaledes <i>a.</i> 
4. <i>Myt.</i> Se Terminus. 3. I. F.) 
<b>Termal,</b> som har afseende på varma källor (termalkällor) eller bad (termalbad). Se Termer. 
<b>Termanism,</b> <i>fys.</i>, detsamma som diatermanism (se Diaterman). 
<b>Termansen,</b> Niels Jokum, dansk politiker, f. 15 maj 1824, d. 9 maj 1892, blef 1853 hemmansegare nära Kongeaa och 1884 "branddirektor" i Ribe amt. 1858—78 var han medlem af folketinget och 1878—86 af landstinget, tillhörde 1866—70 nationella vänstern (han var en af dess ledande män), men höll sig senare utanför partierna och utmärkte sig alltid genom sin själfständighet. Han omfattade försvarsfrågan med varmt intresse och ogillade likaväl vänsteroppositionens hårdnackade våldsamhet mot ministären Estrup som denna regerings halsstarrighet. Som utpräglad grundtvigian deltog han ifrigt i behandlingen af alla kyrkliga och humanitära frågor och häfdade utsträckt frihet i kyrka och skola. Han var ock medlem af den stora kyrkokommissionen 1868—70. Hans egendomliga vältalighet och själfförvärfvade bokliga bildning skaffade honom namnet "Danmarks lärdaste bonde". Sedan 1866 var han led. af nämnden för utgifning af folkskrifter och författade själf korta lefnadsteckningar öfver <i>St. St. Blicher</i> (flera uppl.) och <i>A. Lincoln.</i> — Se P. Bjerge, "Den jydske bonde N. J. T." (1892; ny uppl. 1915), och J. Nielsen, "N. J. T." (1916). E. Ebg. 
<b>Termantia,</b> ett forntida bergfäste, i Spanien, Gamla Kastilien, s. om Soria, anlagdt af keltibererna och förstördt af romarna 90 f. Kr. Ruinerna kartlades och aftecknades 1905 af tyska arkeologer. J. C. 
<b>Termer.</b> 1. (Lat. <i>thermæ,</i> af grek. <i>thermos,</i> varm, het), a) Mineralkällor, termalkällor, hvilkas naturliga värmegrad öfverstiger + 20° C. (källor med högre värme än + 50° C. benämnas heta termer). Bad, som serveras med vatten från termer, kallas termalbad. Om akratotermer se d. o. och Badort. Jfr Källa. — b) Namn på romarnas varmbad och lokalerna för dessa. Se Romerska bad. — 2. Framställningar af gränsguden Terminus (se d. o.). 
<b>Termes,</b> <i>zool.</i> Se Termiter. 
<b>Termessos</b> (grek. <i>Τεϱμησσός</i>). 1. Befäst stad i Pisidien med praktfullt läge på berget Solymos (Gülderedag), n. v. om Adalia. Staden var så stark, att den kunde motstå Alexander den store; den var "fri" under romarnas tid från 70 f. Kr. Betydande ruiner af fästningsverk, tempel, portiker, teater, gymnasion, klippgrafvar. Se Lanckoroński, "Städte Pamphyliens und Pisidiens", bd 2 (1892), och Heberdey i "Jahreshefte des österreichischen archäologischen instituts" (1900). — 2. Stad i Lycien, om hvars läge man ej kommit till klarhet. 1 o. 2. J. C. 
<b>Termin</b> (lat. <i>terminus,</i> gräns), bestämd, utsatt tidpunkt; förfallotid; regelbundet återkommande tid för vissa slags arbeten (lästermin vid läroverk, speltermin vid teatrar o. s. v.). — Terminera, begränsa, fastställa; (om tiggarmunkarna) vandra från gård till gård för att tigga allmosor. 
<b>Terminal</b> (af lat. <i>terminus,</i> gräns). 1. Som har afseende på gränsguden Terminus (se d. o.). Terminalfigur, detsamma som term (se Terminus). — 2. <i>Bot.</i> och <i>zool.</i>, som sitter i toppen, i främre spetsen. En terminalknopp eller terminalblomma afslutar ett skott, en axillärknopp eller axillärblomma sitter i ett bladveck. G. L—m. 
<b>Terminalblomma,</b> <i>bot.</i> Se Terminal 2. 
<b>Terminalia</b> L., <i>bot.</i>, ett släkte af tropiska träd, hörande till fam. <i>Combretaceæ,</i> med i spiral ställda, ofta i de förtjockade grenspetsarna samlade, helbräddade blad utan stipler, men vanligen med 2 glandler på bladskaftet. Blommorna, som sitta i ax, äro 2-könade eller skildkönade på samma stånd. Frukten är en köttig eller torr stenfrukt, i senare fallet flervingad, med blott ett 
page_number=478, index= - Terminalia  - Terminalia  - Terminalknopp  - Terminanter  - Terminationspengar  - Terminator  - Terminera  - Termini Imerese  - Terminism  - Terministiska striden  - Terminologi  - Terminos  - Terminsaffärer  - Terminsafgift  - Terminsbetyg  - Terminshandel 
frö (genom felslagning). Det är dessa frukter, som, torkade, utgöra droghandelns myrobalaner (af grek. <i>myron,</i> salfva, och <i>balanos,</i> ollon), hvilka äro en viktig handelsartikel och på grund af sin stora garfsyrehalt begagnas vid beredning af finare lädersorter. De mest bekanta arterna äro <i>T. catappa, belerica</i> och <i>chebula,</i> hvilka lämna myrobalaner med samma namn. De finnas alla i Ostindien. Myrobalanerna ha växlande storlek (omkr. 2—3 cm. långa) och äro till formen elliptiska, rundadt äggformiga eller något päronformiga samt till färgen olika hos olika arter: smutsigt gulaktiga eller gulbruna till svartbruna (jfr Garfmedel, sp. 746). Om ett annat slag af myrobalaner se Phyllanthoideæ. Fröna af <i>Terminalia catappa</i>, som är ett vackert, i tropikerna ofta odladt prydnadsträd, äro oljehaltiga och ätliga och kallas indiska mandlar. <i>T. tomentosa</i> är ett viktigt skogsträd med purpursvart kärnved i Ostindien och på Ceylon. O. T. S. (G. L—m.) 
<b>Terminalia.</b> Se Terminus, <i>myt.</i> 
<b>Terminalknopp,</b> <i>bot.</i> Se Knopp och Terminal 2. 
<b>Terminanter</b> (af lat. <i>terminare,</i> begränsa), tiggarmunkar, som inom ett begränsadt område samla gåfvor; ett sådant insamlande benämnes terminerande. De nyaste romerska bestämmelserna härom finnas i "Acta apostolicæ sedis", I, 1909. Hj. H—t. 
<b>Terminationspengar</b> (jfr Terminanter), de medel i klingande mynt, som upptogos under sockengången (se d. o.) och lämnades åt rektor, som delade ut dem åt vederbörande lärare. De gåfvo liksom hela sockengången upphof till olägenheter, bl. a. oenighet mellan lärarna, och ersattes småningom med djäknepenningar (se d. o.). Jfr bl. a. Lundin och Strindberg, "Gamla Stockholm", 3:e uppl. (1912). J. C. 
<b>Terminator,</b> <i>astron.</i>, begränsningslinjen mellan den af solen belysta och den obelysta delen af månytan. På grund af månytans ojämnheter framstår icke terminatorn som en jämn och skarp linje, utan synes ojämn och "trasig". Under månens olika faser genomlöper terminatorn olika delar af månytan. Månens berg synas tydligast och vackrast, då de befinna sig i närheten af terminatorn, där solljuset faller mera snedt mot månytan, så att skuggorna bli längre och reliefen skarpare framträder. B—d. 
<b>Terminera.</b> Se Termin. 
<b>Termini Imerese</b> (lat. <i>Thermæ Himerenses</i>), stad i italienska prov. Palermo, på norra kusten af Sicilien (37° 59′ n. br.), vid järnvägen Palermo—Messina. 20,130 inv. (1911). Navigationsskola. Sardin- och tonfiskfångst. T. är en af de lifligaste städerna på ön. Den ligger i en mycket bördig trakt och utskeppar från sin förträffliga hamn spannmål, sydfrukter, olja, vin och andra produkter. Dess makaroner anses vara de bästa på Sicilien. Från romarnas tid härstamma åtskilliga ruiner: af en amfiteater, en vattenledning, en basilika m. m. En samling förhistoriska, grekiska och romerska fornlämningar samt taflor af äldre sicilianska målare finnes i museet i staden. T. är jämväl en besökt badort; dess varma saltkällor (44° C.) besjöngos redan af Pindaros. — Om stadens äldre historia se Himera. Det starka slottet, som Robert af Neapel förgäfves belägrade 1338, förstördes 1860. (H. W—k.) 
<b>Terminism</b> (af lat. <i>terminus,</i> gräns, begrepp). 1. <i>Filos.</i>, namn på nominalismen (se d. o.) under senskolastiken, då denna åsikt ånyo utvecklades af Occam och hans efterföljare. — Terminist, anhängare af denna åsikt. — 2. <i>Teol.</i>, den af Böse framställda läran om nådatiden för människan. Se Terministiska striden. 1. S—e. 
<b>Terministiska striden,</b> en jämförelsevis obetydlig teologisk lärostrid inom den lutherska kyrkan på 1600-talet. Anledningen till densamma gaf en af pietismens anhängare, diakonen J. G. Böse i Sorau (d. 1700), genom skriften "Terminus peremtorius salutis humanæ", hvilken i kalvinistisk anda förfäktade den åsikten, att människans nådatid icke räckte ända till hennes död, utan endast till en af Gud förutbestämd gräns (<i>terminus</i>) eller tidpunkt i hennes lif, efter hvilken ingen omvändelse för henne var möjlig. Hufvudstriden utkämpades mellan professorerna i Leipzig, Rechenberg och Ittig, af hvilka den förre, Speners måg, försvarade Böses "terminism". Småningom afstannade hela striden af sig själf. J. P. 
<b>Terminologi</b> (af <i>term,</i> se d. o., och grek. <i>logos,</i> lära), sammanfattning (och förklaring) af de inom en vetenskap, en konst eller ett yrke öfliga konstord och talesätt (de s. k. <i>termini technici,</i> de tekniska termerna). — Adj. Terminologisk. 
<b>Terminos,</b> Laguna de, stor strandsjö i mexikanska staten Campeche, omkr. 50 km. lång och intill 25 km. bred. Från Campechebukten afskiljes lagunen af öarna Carmen och Puerto real. De sammanbindande sundens djup är endast 0,5—1,5 m. På ön Carmen ligger frihamnen Carmen, på 18° 38′ n. br. Jfr Campeche. H. W—k. 
<b>Terminsaffärer,</b> <i>hand.</i> Se Terminshandel. 
<b>Terminsafgift.</b> Se Skolafgift. 
<b>Terminsbetyg.</b> Se Betyg. 
<b>Terminshandel,</b> Terminsaffärer, <i>hand.</i>, den börsmässigt organiserade handeln på tid (termin), har utvecklats ur vanliga leveransaffärer, hvilka ju också kunna betecknas som tidsaffärer, och skiljer sig från dessa däri, att kontrahenterna, som vid det vanliga leveransaftalet i hvarje fall kunna enas om aftalets olika punkter, såsom kvantitet, kvalitet, ort, tid och sätt för leveransen, pris, betalningsvillkor o. s. v., vid den börsmässiga terminshandeln äro bundna af fasta regler, så att den speciella öfverenskommelsen parterna emellan omfattar blott priset och till en viss grad leveranstiden. Allt öfrigt, kvantiteten (kontraktsenheten), kvaliteten (typen) och i viss mån äfven leveranstiden (per medio eller ultimo den och den månaden, per januari etc.) samt afvecklingen, är fixeradt genom börsförordningar och usanser. Medan de vanliga leveransaffärerna regelbundet resultera i effektiv leverans, kunna terminsaffärerna på grund af terminsaftalens likformighet afvecklas genom kompensation, i det att den, som på börsen köpt eller sålt på tid, kan afveckla sitt engagement genom att sälja eller köpa motsvarande post per samma termin, då alltså vid tidpunkten för aftalets fullgörande, mottagande eller leverans af varan icke förekommer, utan blott en uppgörelse af prisdifferensen (differensaffärer). 
page_number=479, index= - Terminshandel  - Terminsobservationer  - Terminsskatt  - Terminssuggestion  - Terminus  - Terminus  - Termisk  - Termisopleter  - Termit  - Termiter 
Den åter, som blott köpt eller sålt eller hvars köp och försäljning icke fullt uppväga hvarandra, måste naturligtvis mottaga eller leverera, hvad han köpt eller sålt resp. skillnaden mellan köpta och sålda kvantiteter, m. a. o. effektiv leverans kan också förekomma i terminshandeln, och äfven personer, som med sina operationer afse sådan, kunna alltså deltaga i densamma. Terminshandeln å egentliga varor är inskränkt till ett mindre antal sådana, hvilka, såsom förhållandet är med spannmål, kaffe, bomull m. fl., förekomma i stora kvantiteter af likartad beskaffenhet (fungibla varor), så att en viss kvantitet (kontraktsenheten, t. ex. 100 balar amerikansk bomull) kan ersätta en annan lika stor kvantitet af samma vara, och köpet försiggår på basis af officiellt fastställda kvalitetstyper (t. ex. middling amerikansk bomull). Värdepapper (aktier och obligationer), som af alla bytesobjekt äro mest fungibla, äro naturligtvis också föremål för mer eller mindre lifliga terminsaffärer. I Sverige finnas inga varubörser och följaktligen icke heller någon börsmässigt organiserad varuterminshandel. Terminsaffärer för värdepapper infördes på Stockholms fondbörs genom ordningsreglerna af 1909, men de togo aldrig någon fart, och ehuru regler för sådana återfinnas äfven i ännu gällande ordningsregler af 1912, har någon fondbörs för tidsaffärer icke på flera år hållits i Stockholm. Utom börsen kunna väl sådana affärer ännu förekomma, men de ha i allmänhet ersatts af s. k. prolongations- eller omläggningsaffärer, kassaaffärer, kombinerade med belåning af de köpta värdepapperen på kortare tid till ett kursvärdet föga understigande belopp, hvarvid den höga belåningen betingar en motsvarande hög riskpremie. — Se vidare Börs, sp. 907—908, och Spannmålshandel, sp. 530. Å. W:son M.  
<b>Terminsobservationer,</b> <i>meteor.</i>, kallade man de jordmagnetiska observationer, som på Gauss' och W. Webers föranstaltande utfördes 4 à 6 gånger om året på en mängd observatorier i Europa samt på några utom denna världsdel för att utröna de dagliga och tillfälliga förändringarna i deklinationen och den jordmagnetiska intensitetens horisontala komponent. Vid hvarje af dessa terminer räckte observationerna från den ena middagen till den andra och togos hvar 5:e minut. Deras början skedde på alla platserna kl. 12 på dagen efter Göttingens medeltid, så att fullständig samtidighet egde rum mellan observationerna på de särskilda stationerna. Af de svenska observatorierna deltogo Uppsala och Stockholms i detta mångåriga internationella arbete. För 1836—41 äro terminsobservationerna publicerade i den af Gauss och Weber utg. årsskriften "Resultate der beobachtungen des magnetischen vereins". Ett af de intressantaste resultaten, som framgingo ur detta samarbete mellan olika länders vetenskapsmän, var den exakta samtidighet, hvarmed störingarna i jordmagnetismens riktning och styrka visa sig på olika orter, om ock olikheter framträda i dessa störingars intensitet från den ena orten till den andra. Dylika terminsobservationer ha ock i senare tider blifvit utförda under de samtidiga vetenskapliga expeditioner, som 1882—83 från flera länder i Europa och från Amerika utsändes till de arktiska och antarktiska trakterna (från Sverige till Kap Thordsen på Spetsbergen). R. R. 
<b>Terminsskatt.</b> Se Grundskatt, sp. 420, och Mantalsräntan. 
<b>Terminssuggestion,</b> <i>psyk.</i>, en suggestion (se d. o.), hvars verkan är på förhand bestämd till en viss tidpunkt efter suggestionens gifvande. Särskildt vid hypnos har man konstaterat sådan till sin verkan uppskjuten suggestion (posthypnotisk suggestion). S—e. 
<b>Terminus,</b> lat. Se Term och Termin. — <i>T. ad quem,</i> den tidpunkt, till hvilken man räknar; <i>t. a quo,</i> den tidpunkt, från hvilken man räknar. — <i>Terminus major, t. medius</i> och <i>t. minor, log.</i>, öfverterm, medelterm och underterm. Se Slutledning. — <i>T. paschalis.</i> Se Påsk 3. — <i>T. technicus.</i> Se Term 1. 
<b>Terminus</b> (Deus Terminus), <i>myt.</i>, fornromersk gud, i hvars väsen gränserna (<i>termini</i>) och särskildt gränsmärket (en sten, en påle eller en pelare) symboliserades. Den, som plöjde bort gränsstenen, var fågelfri. T:s dyrkan sattes i samband med Juppiters. I dennes tempel på Kapitolium i Rom stod en gränssten under taköppningen. De antika framställningarna af gränsguden, de s. k. termerna, ha ofta formen af "hermer" (se Herm med fig.), nedåt afsmalnande pelare, som upptill vanligen afslutades med ett människohufvud eller en byst. Orden "termer" och "hermer" ses ock stundom använda i samma betydelse. Numa gällde som stiftare af <i>Terminalia,</i> en fest, som firades till gudens ära vid årets slut (d. v. s. på den tiden 28 febr.) både i Rom och på landsbygden. Man har funnit ett flertal gränsstenar, ofta med inskrifter. I senare tiders konst, i synnerhet i barocken, fick termen l. terminalfiguren, hvarå ofta hufvudet eller bysten ersatts af en halffigur med eller utan armar, vidsträckt användning i trädgårdsarkitektur, såsom vid dekoration af fontäner, brunnar och nymfeer eller som bärande element i st. f. kolonner i byggnadsverk i allmänhet. Jfr Atlas, <i>bygnk.</i>, och Karyatider. (J. C. C. G—m.) 
<b>Termisk</b> (af grek. <i>therme,</i> värme), som har afseende på värmet eller på temperaturen. — Termisk anomali, <i>meteor.</i> Se Anomali 2. — Termisk dissociation, <i>kem.</i> Se Termokemi. — Termisk gradient, <i>meteor.</i> Se Gradient,  sp. 70. — Termisk normal, <i>meteor.</i> Se Normal 3 b. — Termisk verkningsgrad. Se Verkningsgrad. 
<b>Termisopleter</b> (af grek. <i>therme,</i> värme, <i>isos,</i> lika, och <i>plethos,</i> utsträckning i rummet eller tiden) l. Kronisotermer, <i>meteor.</i>, isotermer, som afbilda temperaturens årliga och dagliga gång i ett koordinatsystem, hvars abscissa anger årstiden och ordinata tiden på dygnet. Isotermerna motsvara nivålinjerna i en karta. N. E—m. 
<b>Termit,</b> <i>kem.</i> Se Aluminotermi och  Förbränningstemperatur. 
<b>Termiter</b> l. Hvita myror, <i>Termitidæ, zool.</i>, en insektgrupp med bitande mundelar och ofullständig förvandling, som antingen hänföres till ordn. gnagarinsekter (se d. o.) eller ock anses böra bilda en ordning för sig, <i>Isoptera,</i> innefattande 
page_number=480, index= - Termiter 
blott   termitfamiljen. Deras närmaste släktingar anses kackerlackorna vara. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Olika kaster i termitsamhällen. <i>a</i> ung honaaf <i>Termes spinosus,</i> <i>b</i> befruktad hona (drottning)af <i>Termes gilvus</i> (4/5 nat. storl.), <i>c</i> hanne eftervingfällningen (konung) af <i>Hodotermes ochraceus</i> (2ggr nat. storl.), <i>d</i> soldat af <i>Termes spinosus</i> (nära2 ggr nat. storl.), <i>e</i> soldat af <i>Termes speciosus</i> (2ggr nat. storl.), <i>f</i> arbetare af <i>Hodotermes ochraceus</i>(2 ggr nat. storl.), <i>g</i> soldat (nasutus) af <i>Eutermestenuirostris</i> (8 ggr nat. storl.).</tr></table> Termiterna äro samhällsbildande, hvari de likna myrorna, från hvilka de i öfrigt äro vidt skilda. Ett termitsamhälle utgöres af: a. <i>könsdjur,</i> b, <i>arbetare.</i> <i>Könsdjuren</i> äro i regel från början utrustade med 4 till form och storlek nästan alldeles lika, smala och långsträckta vingar (fig. 1 <i>a</i>). Efter svärmningen, som afser att sprida arten, fälla de största delen af vingarna, som lossna längs en nära vingroten belägen tvärsöm, så att blott ett litet trekantigt stycke af basen återstår. Sådana vinglösa könsdjur kallas <i>konung</i> (fig. 1 <i>c</i>) och <i>drottning</i> och äro hvarandra i början ganska lika. Först när den befruktade drottningens bakkropp börjar svälla af äggmassor, blir olikheten i utseende påfallande. Hos somliga arter uttänjes drottningens bakkropp ända till 9 ggr sin förutvarande storlek, så att de bruna ryggplåtarna ses blott som smala, långt från hvar- andra skilda tvärstreck på den f. ö. hvita bakkroppen (fig. 1 <i>b</i>). Man kan få se termitdrottningar af 10 cm. längd, hos hvilka bakkroppen ensam utgör 9 cm. af längden. Sådana oformliga varelser kunna knappt röra sig. De tillbringa också sitt återstående lif inneslutna i det kungliga gemaket. Hos en del arter, och i synnerhet i smärre samhällen, är likväl drottningen ej på långt när så afvikande i storlek. I regel finns blott ett kungligt par, men stundom kunna flera dylika finnas. Har drottningen af någon anledning omkommit, kunna arbetarna genom en särskild uppfödningsmetod låta några nymfer, d. v. s. larver med korta vingstumpar, utvecklas till drottningar. Denna uppfödningsmetod påskyndar blott utvecklingen af könsorganen, men inverkar föga på den yttre formen. På detta sätt uppstå s. k. <i>neoteniska</i> eller ersättningskonungar och drottningar med utseende af nymfer, men med mer eller mindre förstorad bakkropp. Stundom är det på arbetarlarver utan vingstumpar, som denna metod tilllämpas. Sådana neoteniska könsdjur kunna förekomma i större antal i samhället. Hos vissa arter, särskildt hos dem, som förfärdiga fasta jordbon, synas de alldeles saknas. Hos andra, t. ex. den sydeuropeiska <i>Termes lucifugus,</i> äro de neoteniska könsdjuren de vanligaste, och de typiska vingade könsdjur, som produceras, äro sannolikt afsedda blott till artens spridning. 
<i>Arbetarna</i> (fig. 1 <i>f</i>) utgöras af både hanliga och honliga individer, som i sin utveckling blifvit kvarstående på larvstadiet. De ha en tunn och vek hud, hvit färg och äro alldeles vinglösa, till följd hvaraf deras mellankropp, som ej omsluter några flygmuskler, förblir smal. Ögon saknas, och könsorganen förbli outvecklade. I uppkomstsättet för arbetarkasten afvika sålunda termiterna från de samhällsbildande steklarna (myror, getingar, bin och humlor), hvilkas arbetare äro honor, som uppnått det fullbildade (imago-)stadiet, men ha förkrympta äggstockar. 
I de flesta termitsamhällen utbildas ett slags individer, s. k. <i>soldater,</i> som genom särskild beskaffenhet af hufvud och mundelar afvika från de vanliga arbetarna. Somliga ha ett stort, men i sin form ej afvikande hufvud samt långa och ofta egendomligt krökta mundelar (fig. 1 <i>d</i> och <i>e</i>). Andra ha ett retortformadt hufvud, som framtill är utdraget i en spets (fig. 1 <i>g</i>). Dessa senare soldater kallas <i>nasuti</i> och äro af två slag: med långa eller med förkrympta mandibler. I samma samhälle träffas i regel blott ettdera hufvudslaget af soldater. Undantagsvis (hos <i>Rhinotermes nasutus</i>) förekomma samtidigt både nasuti och "normala soldater". 
<i>Larverna</i> äro af 2 slag, småhufvade och storhufvade. Af de förra framgå könsdjur, af de storhufvade åter arbetare och soldater. Dock kunna arbetarna genom en särskild uppfödningsmetod låta äfven storhufvade larver utvecklas till neoteniska könsdjur. Gissningsvis har man förmodat, att behandlingen skulle bestå i användning af ett visst slags föda, möjligen med inblandning af saliv. 
Utom ofvan uppräknade hufvudslag af samhällsmedlemmar förekomma andra i mindre detaljer afvikande, så att ett termitsamhälle ofta företer 
page_number=481, index= - Termiter 
ett virrvarr af olika former, om hvilkas betydelse för samhället man i allmänhet har blott sväfvande föreställningar. Den mångsidigaste verksamheten utöfvas af de vanliga arbetarna, hvilka förrätta byggnadsarbeten, anskaffa föda och vårda den späda afkomman. Soldaterna åligger däremot i främsta rummet samhällets försvar, hvarvid vapnen för de "normala soldaterna" äro de starkt utvecklade mandiblerna, medan nasuti till försvar anlita den giftiga afsöndringen från en i spetsen af det hornlika utskottet mynnande pannkörtel. Soldaterna kunna vid fara äfven frambringa alarmsignaler dels genom att låta hufvudet med vibrerande rörelser slå mot underlaget, dels genom ett slags stridulationsljud, som frambringas därigenom, att hufvudet skrapar mot halsskölden, eller de långa, osymmetriskt krökta mandiblerna häftigt sammanslås. Vissa soldater, som äro utrustade med särdeles långa, raka, till bitorgan odugliga mandibler, kunna genom att vidt utspärra och sedan åter häftigt sammansluta dem tryckta mot underlaget slunga sig baklänges en ansenlig sträcka, ett fall, som erinrar om de på likartadt sätt inrättade och använda mandiblerna hos vissa myrsläkten af underfam. <i>Ponerinæ</i> (se d. o.). Emellertid deltaga soldaterna äfven i fredliga värf, i det de med sina långa mandibler stundom ses kringbära afkomman. Enligt hvad det uppges, skulle de mindre soldatformerna äfven spela rollen af ett slags uppsyningsmän öfver de vanliga arbetarna och genom vibrerande slag med hufvudet uppegga dem till nya ansträngningar. Likaledes finnas antydningar om, att soldaterna deltaga i byggnadsarbeten. 
Vid regntidens början svärma vanligen de bevingade könsdjuren ut ur boet. Efter kort flykt slå de ner på marken, där de själfva afbryta sina vingar, hvarefter de parvis irra omkring för att inom kort börja gräfva sig ett litet bo. I detta arbete deltar, åtminstone hos flera arter, äfven hannen, i motsats till förhållandet hos myrorna. Ännu vid svärmningen äro de bevingade individerna ej könsmogna, men sedan det lilla primitiva boet blifvit gräfdt, tilltar deras bakkropp i storlek, till tecken att könskörtlarna äro stadda i tillväxt. Först efter någon tid eger parningen rum för att sedermera alltibland upprepas. Efter äggens kläckning deltaga såväl hanne som hona i larvernas uppfödning, tills de första arbetarna i det nygrundade samhället utvecklats, då det kungliga paret öfvergår till sysslolöshet och ej vidare lämnar det för dess räkning uppmurade gemaket. Detta är särskildt fallet hos de högbyggande arternas folkrika kolonier. Men i smärre samhällen, där drottningen ej är så fruktsam, lefver det kungliga paret fritt och kan t. o. m. ibland ses deltaga såväl i byggnadsarbeten som i afkommans vård. Ett annat sätt för samhällsbildning förekommer äfven, i det att en del arbetare utvandrar, medförande ägg och unga larver. I början står dotterkolonien fortfarande i samband med modersamhället, men förr eller senare afbrytes gemenskapen. Kolonisterna, som ej medfört några bevingade individer, skaffa sig antingen neoteniska könsdjur eller adoptera ett efter svärmningen kringirrande par, som ännu ej redt sig eget bo. Båda de antydda sätten för bildning af nya samhällen återfinnas hos myrorna. 
Termiternas bon äro dels <i>minerade</i> i jorden eller i trä, dels murade. Enklast och ursprungligast äro de förra, som ej äro skarpt begränsade mot omgifningarna. I andra bon äro däremot gångar och kamrar koncentrerade inom ett mot omgifningarna begränsande täcklager. Innerst befinner sig vanligen den kungliga cellen, omgifven af mer eller mindre mäktiga lager af celler för afkomman i dess olika utvecklingsstadier. Byggnadsmaterialet kan vara jord eller träsmulor eller en blandning af bådadera, allt sammanklibbadt medelst saliv eller bearbetadt i tarmkanalen, så att i senare fallet bona egentligen kunna sägas vara uppmurade af termiternas exkrementer. Till sin storlek växla termitbona ofantligt. I sällsynta undantagsfall är hela boet underjordiskt. Vanligen höjer sig en betydande del däraf som en uppmurad kulle öfver markens yta. Dessa termithögar kunna nå ansenliga dimensioner och en öfverraskande fasthet. Sålunda visa de koniska, ofta genom tillbyggnad oregelbundna, 2—3 m. höga bona af den afrikanska <i>Termes bellicosus</i> en sådan hårdhet i sitt täcklager, att de förmå uppbära både människor och kreatur och endast med tillhjälp af tunga verktyg kunna skadas. Andra bon kunna vara pelarformiga, svamphattformade o. s. v. De ansenligaste af alla termitbon äro de torn- eller pelarformade, ända till 6 m. höga jättebona af den australiska <i>Eutermes pyriformis,</i> hvilka öfver hufvud äro de största af landdjur åstadkomna byggnadsverk (fig. 2). En särdeles påfallande form visa slutligen de australiska s. k. kompassbona, skifformiga, ända till 3—4 m. höga och lika breda <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Tornformigt jättebo af <i>Eutermes pyriformis,</i>Australien.</tr></table> 
page_number=482, index= - Termiter 
termitbon med plattsidorna regelbundet vända åt ö. och v., medan de tunna kanterna äro inställda i n. och s. (fig. 3), sannolikt som ett skydd mot alltför stark solhetta. I trakter af norra Australien bilda kompassbona hela "städer", som ge landskapet ett egendomligt utseende. Äfven högt uppe i träden, i grenklykor eller kring stammar bygga somliga termitarter; ännu andra åter fästa sina bon på trähusens väggar eller på takbjälkar. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. S. k. kompassbo af termiter,sedt från plattsidan (t. v.) och från smalsidan(t. h.). Australien.</tr></table> 
Ehuru flertalet termiter till föda anlitar olika slags växtämnen, kan dock gruppen i sin helhet med fog betecknas som i sällsynt grad allätande, ty termiterna rata ingenting af organiskt ursprung och höra därför till de skadligaste af alla djur. Framför allt ödesdigra bli deras angrepp på trähusens byggnadsvirke, som de genomborra med sina gångar under noggrant undvikande att skada själfva ytan, så att inga yttre tecken röja deras ödeläggande verksamhet, förrän byggnaden sammanstörtar. I bord och andra möbler kunna de från golfvet äta sig in i benen och förtära träet så grundligt, att endast ett tunt skal återstår, som till sist ej kan bära sin egen tyngd. Icke blott i tropiska delar af världen, utan äfven i tempererade trakter, såsom i Syd-Europa och Nord-Amerika, ha termiter, äfven sådana, som tillfälligtvis inkommit, anställt högst betydande skador. Böcker, kläder, skodon, spannmålsförråd och andra magasinerade varor äro utsatta för deras ödeläggelser. Äfven fruktträd och växande gröda göra de till föremål för sin skadliga verksamhet. 
Såsom utprägladt sociala djur äro termiterna, liksom myrorna, ständigt beredda att dela med sig af den upptagna födan åt larverna eller åt de mera försigkomna samhällsmedlemmarna. Detta kan ske genom uppstötning af den ännu i kräfvan befintliga näringen liksom hos myror och bin. Men termiterna äta dessutom hvarandras exkrementer, som därför antagligen ej äro beröfvade allt näringsvärde. Dock torde det vara möjligt, att termiterna hufvudsakligen använda de förtärda exkrementerna som byggnadsmaterial. 
Redan länge ha vissa termiter varit kända som svampodlare. I underjordiska håligheter, från en hasselnöts ända till ett människohufvuds storlek, hopa de tvättsvamplika massor af söndergnagdt trä och andra växtdelar, som af utseendet att döma torde ha passerat termiternas tarmkanal och sålunda egentligen utgöras af deras exkrementer. På detta underlag låta de myceliet af vissa slags svampar växa. Dessa svampbänkar bestå af mer eller mindre luckert sammanklibbade små bollar, som ofta måste förnyas, hvaraf termiternas ständiga behof af nytt trämjöl delvis låter sig förklara. De fina mycelietrådarna sammansmälta här och där till små kulformade bildningar af ända till 2 1/2 mm. i diameter, jämförliga med "kålrabbin" i myrornas svampodlingar. Dessa små svampkulor förtäras af larverna, men däremot ej af arbetare och soldater. Liksom den hos myrorna odlade svampen kan ge upphof till fruktkroppar af en skifsvamp, <i>Rozites gongylophora,</i> så har man äfven anledning tro, att ur en termitsvamps mycelium som slutstadium skulle framgå en agaricin, som tilldelats namnet <i>Volvaria eurhiza.</i> En ytterligare öfverensstämmelse i lefnadssätt med myrorna finner man hos de s. k. vandringstermiterna, särskildt tillhörande släktena <i>Termes</i> och <i>Hodotermes,</i> hvilka företaga regelbundna provianteringståg, i hvilka soldaterna tyckas spela rollen af en skyddande eskort. Bland annat hemföras från dessa expeditioner runda bladbitar, utskurna ur på marken liggande blad äfvensom stycken af gräsblad, hvilket allt nedsläpas i boet. Fastän man ej med säkerhet kunnat konstatera användningen, förefaller det sannolikt, att dessa hemsläpade bladmassor liksom hos de bladskärande myrorna bearbetas till underlag för svampodlingarna. Svampodlande termiter förekomma företrädesvis i Afrika och Ostindien. 
I termiternas bon lefva, liksom i myrornas, som mer eller mindre fördragna inhysingar en mängd smådjur, de flesta skalbaggar, framför allt af kortvingarnas grupp. Dessa s. k. <i>termitofiler</i> ha mer eller mindre anpassat sig för lifvet i termitsamhället, och i det förhållande, hvari de stå till sina värdar, kan man urskilja samma kategorier som hos myrmekofilerna (se Myrgäster). I intimaste förhållande till termiterna stå de termitofiler, som utsvettas något deras värdar angenämt smakande ämne. 
Fossila termiter äro kända åtminstone så långt tillbaka som från lias. I tertiära lager äro många arter funna, men sin högsta blomstring torde gruppen nå i nutiden. Omkr. 350 arter anses vara beskrifna. Gruppen är utbredd öfver alla världsdelar, företrädesvis i deras tropiska delar. Dock har den utsändt förposter äfven in i trakter med tempereradt klimat, såsom Syd-Europas medelhafsländer, från hvilka åtminstone 2 arter äro kända: <i>Termes</i> (<i>Leucotermes</i>) <i>lucifugus</i> och <i>Calotermes flavicollis.</i> 
Familjen indelas i följande tre underfamiljer: 1. <i>Mastotermitinaæ</i> med en enda, nordaustralisk art, som anses vara den mest primitiva bland nutida termiter och särskildt genom sina bredare, delvis veckade bakvingar mer än de öfriga närma sig kackerlackornas grupp. 2. <i>Calotermitinæ,</i> utmärkt genom tillvaron af fasettögon hos soldaterna. Hit hör bl. a. släktet <i>Calotermes,</i> hvars mörkfärgade arbetare och soldater i motsats till de flesta öfriga termiter ej äro ljusskygga, utan fortsätta sin verksamhet öppet i dagsljuset. 3. <i>Termitinæ,</i> hos hvilken grupp arbetare och soldater sakna ögon. Hit höra af de i det föregående nämnda <i>Rhinotermes</i> samt det gamla släktet 
page_number=483, index= - Termiter  - Termitidae  - Termitinae  - Termitofiler  - Termobarometer  - Termodynamik  - Termoelektricitet 
<i>Termes,</i> omfattande omkr. 250 arter och numera uppdeladt i talrika mindre släkten, bland hvilka de ofvannämnda <i>Leucotermes</i> och <i>Eutermes.</i> 
Af den rika hithörande litteraturen må nämnas: H. Smeathmann, "Some account of the termites" (1781), H. Hagen, "Monographie der termiten" (1855—60). I nyaste tid ha många forskare lämnat värdefulla bidrag till kännedomen om termiterna; särskildt kan nämnas, att äfven tre svenskar, Y. Sjöstedt, I. Trägårdh och N. Holmgren, utgett högt skattade vetenskapliga arbeten på detta område; den sistnämnde har utgett äfven ett populärt arbete "Om termiter och myror" (1911). G. A—z. 
<b>Termitidæ,</b> <i>zool.</i>, termiter (se d. o.). 
<b>Termitinæ,</b> <i>zool.</i> Se Termiter, sp. 904. 
<b>Termitofiler</b> (af <i>termit</i> och grek. <i>filos,</i> vän), <i>zool.</i> Se Termiter, sp. 904. 
<b>Termobarometer</b> (af grek. <i>thermo-,</i> värme-), en af A. Bellani (f. 1776, d. 1852) konstruerad sifonbarometer (se Barometer, sp. 967), i hvilken de båda skänklarna voro förbundna genom ett trängre rör. I upprätt ställning gjorde instrumentet tjänst som barometer, i omvänd som termometer, emedan den slutna skänkeln då var h. o. h. fylld med kvicksilfver, som gick upp i det trängre röret, bredvid hvilket en termometerskala var anbragt. Det hela hade följaktligen ungefär samma inrättning som en med en cylindrisk kula försedd termometer. — Stundom kallas ock hypsotermometern (se d. o.) termobarometer. R. R. 
<b>Termodynamik</b> (af grek. <i>thermo-,</i> värme-, och <i>dynamis,</i> kraft), <i>fys.</i> Se Mekaniska värmeteorien. 
<b>Termoelektricitet</b> (af grek. <i>thermo-,</i> värme-; "värmeelektricitet"), <i>fys.</i>, sambandet mellan värme och elektricitet (hos metalliska ledare; beträffande oledande kristaller se Pyroelektricitet). Som termoelektricitet sammanfattar man sedan länge en grupp i metalliska ledare uppträdande elektriska fenomen, betecknade som Seebeckeffekt (ofta = termoelektricitet i inskr. mening), Peltiereffekt och Thomsoneffekt; till dessa ha på sista tiden två andra effekter tillkommit (se 4, 5). Här nedan anföras först de olika effekterna i tidsföljd; sedan följer en öfversikt af deras samhörighet. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Apparat för demonstration afSeebeckeffekten.</tr></table> 1. Seebeckeffekten. Seebeck (se denne) upptäckte 1821 det förhållandet (som af honom benämndes  "magnetisk polarisation")  att, om en sluten krets består af två olika (heterogena) metalliska ledare och dessas beröringsställen ha olika temperatur, uppkommer däri en elektrisk ström (termoelektrisk ström l. termoström). 
Seebeckeffekten har ofta demonstrerats med den i fig. 1 afbildade apparaten, bestående af en kopparbygel <i>mn,</i> som står i beröring med en skifva <i>op</i> af vismut (å nyare utföranden af zink). I mellanrummet är en magnetnål <i>a</i> upphängd (ofta astatiserad). Vid uppvärmning af ena kontaktstället genom handvärme (eller, då zink ingår, genom en liten låga) gör magnetnålen ett utslag, angifvande, att en elektrisk ström går i pilens riktning, d. v. s. i det kalla kontaktstället från koppar till vismut; vid afkylning af samma kontaktställe uppstår ström i motsatt led. 
I det af koppar och vismut bestående termoelementet betecknas kopparn som positiv, vismuten som negativ. Den elektromotoriska kraft, som åstadkommer strömmen, benämnes termoelektromotorisk kraft och betecknas vanligen med <i>E;</i> ofta antas, att <i>E</i> har sitt säte i kontaktställena, men inga bevis föreligga. <i>E</i> är i allmänhet ganska liten (af storleksordningen millivolt = 10—3 volt vid 100° temperaturdifferens), men är lätt att bestämma genom spänningsmätning mellan de fria ändarna af ett termoelement. Alla utförda mätningar af Seebeckeffekten grunda sig på tvenne såsom fundamentalsatser betecknade, negativa erfarenhetsrön: 1. <i>Voltas sats,</i> innebärande, att ingen termoström kan uppstå i en sluten ledarkrets, om icke temperaturdifferenser förekomma; denna sats nödvändiggöres af termodynamikens 1:a hufvudsats. 2. <i>Magnus' sats:</i> "i en homogen ledare uppträder ingen termoström, huru än temperaturen och tvärsnittet växla längs ledaren"; denna sats har nyligen visats vara en otillbörlig generalisation (se nedan under 4), men innebär sanningen, att den variation i <i>E,</i> som för ett termoelement uppkommer genom olika temperaturfördelning längs hvardera ledaren, <i>i allmänhet</i> kan försummas (då ledarna äro jämntjocka och tvära temperaturfall ej förekomma). Af dessa satser följer, (a) att den termoelektromotoriska kraften hos ett termoelement icke förändras därigenom, att någonstädes däri en främmande metall inskjutes, såvida de uppkommande beröringsställena ha samma temperatur. Detta innebär, att ett beröringsställe får <i>hoplödas</i> med en främmande metall och att till-ledningstrådarna till en galvanometer få inskjutas, utan att därigenom <i>E</i> ändras. Vidare följer (b) att, om <i>E</i>13, resp. <i>E</i>23, är den termoelektromotoriska kraften mellan en metall 1, resp. 2, och samma jämförelsemetall 3, är den termoelektromotoriska kraften hos ett af metallerna 1 och 2 bestående termoelement bestämd genom likheten                        <i>E</i>12 = <i>E</i>13 — <i>E</i>23,......(1) (allt under samma temperaturförhållanden). Detta inses lätt, om man beaktar, att bägge anordningarna i fig. 2 måste ge samma <i>E</i> enligt satserna 1 och 2. Detta är grunden till att, såsom Seebeck visade, de metalliska ledarna låta ordna sig i en <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2.</tr></table> 
page_number=484, index= - Termoelektricitet 
907 
Termoelektricitet 
908 
termoelektrisk serie, i hvilken en föregående metall alltid blir positiv i förhållande till en efterföljande; denna serie exemplifieras genom ordningsföljden i nedanstående tabell. Den termoelektriska grundegenskapen är emellertid icke den termoelektromotoriska kraften E12 mellan ett par ledare l och 2, utan dess tillväxt pr 1° eller, matematiskt uttryckt, dess temperaturderivata 
dt 
(2); 
c12 benämnes den termoelektriska kraften eller, kortare, termokraften mellan l och 2. Enligt denna definition gäller, att den termoelektromotoriska kraft, som uppkommer hos ett termoelement, då dess kalla lödställe hålles vid t°, dess varma lödställe vid t + dl°, är 
dE = e. dt   ......(20; 
hållas lödställena vid temperaturerna tl} resp. t2, gäller 
E = 
12 
edt 
(3). 
Termokrafterna e, mot bly som jämförelsemetall, utvisa det temperaturberoende, som (för låga temperaturer enligt G. Wietzel, 1914) anges å fig. 3. 
?-§f/Pb 
-20O                -1OO 
4QO         l         6QO"K.    \        1 
+100             +200° C.                t 
Fig. 3. 
Karakteristiskt är, att de flesta metaller och legeringar ge e -kurvor, som, åt + eller - håll, divergera från temperaturaxeln utan att skära hvarandra; ett fåtal har, såsom järn, ett starkt afvikande förlopp, skärande de andra. Karakteristiskt är vidare, att vid högre temperaturer e-kurvornas förlopp är nära rätlinigt. Detta betyder, att vid högre temperaturer termokrafterna för samtliga ledare (Me), hänförda till jämförelsemetallen bly (Pb), tämligen väl återges genom en lineär formel 
då t är temperaturen i Celsiusgrader, är a den konstant, som mäter e-värdet vid 0°C. ; p en annan konstant. 
I tabellen anföras a och /5-värdena för några viktigare metaller och legeringar (mellan 0° och högst 200°) ; dessa äro ordnade efter aftagande 
a 	P 
+ 25 	+ 0,04(9). 
+  13,4 	-- 0,030 
+   3,i 	+ 0,004 
+      2,8 	+ 0,008 
+ 1,1 	+ 0,011 
0,0 	0,000 
-   3,0 	- 0,021 
o 	- 0,017 
- 34" 	-- 0,060 
- 75 	- 0,oi(?) 
a-värde och representera alltså den termoelektriska serien vid 0° C. 
eMePb = <* + pt mikrovolt (= 10~6 volt). 
Metall, resp. lege-	    Kem. 
ring (Me)		tecken 
antimon ............	     Sb 
järn   ...............	       Fe 
kadmium   .........	    Cd 
koppar	............	     Cu 
manganin .........  (Cu,Ni,Mn) 
bly ..................	       Pb 
platina ............	     Pt 
kvicksilfver, fly t. .	       Hg 
konstantan ........	(Cu , Ni) 
vismut	 ............	      Bi 
En sådan tabell ger termokraften e för hvilket metallpar som helst bland de upptagna metallerna. I analogi med (1) erhålles nämligen 
«12   =   *13 - *23    ......	 (5), 
där 3 betecknar jämförelsemetallen bly (Pb), och alltså är enligt (4) 
C12   =   («13 - <*23)	 +   (/*13 - 02S)*- 
Så erhålles t. ex. för ett termoelement af l järn (Fe) och 2. koppar (Cu) ur tabellen 
eF*ni	=   ( +  13,4-2,8)  +	(-0,030- 0,008) t *eCU	 =   +10,6   -0,038 t	 ......    (6). 
Är väl termokraften e för ett gifvet termoelement (inom ett visst (-område) känd, erhålles dess termoelektromotoriska kraft E - hvilken t. ex. bestämmer storleken af utslaget på en tillkopplad galvanometer - enligt formeln (3). Äro tlt resp. t2 temperaturerna hos det kalla, resp. varma lod-stället, ger densamma 
£j 
(7). 
Denna formel har först uppställts af Avenarius. Dess giltighet inskränker sig till det temperaturområde, där e varierar lineärt. Den förenklas, om det kalla lödstället hålles vid 0° (^ = O ; vidare skrifves t2 = t] och ger då 
= at+ 
u 
I enlighet härmed kunna termoelementen indelas två slag. 
InversionsfNrt. 
Fig. 4. 
1.   Det vanligaste är,  att a och /? för termo-elementet ha samma tecken.   E får då det tempera- 
page_number=485, index= - Termoelektricitet 
909 
Termoelektricitet 
910 
turförlopp, som kurvan l (fig. 4) anger: en i allmänhet svagt uppåtböjd kurva (parabel). 
2. Ingår i termoelementet någon metall, för hvilken a och p (gentemot Pb) ha olika tecken (såsom järn; rodium, iridium), kan, liksom i några andra fall, « och /? få motsatt tecken. E har då det förlopp, som anges af kurvan 2: en parabel, hvars toppunkt a utgör en maximipunkt för E, den s. k. neutrala punkten, och hvars skärningspunkt b med temperaturaxeln utgör en nollpunkt för E, den s. k. inversionspunkten. 
För neutralpunkten gäller (då den är en maximipunkt; minimipunkt, om a är negativt), att 
Alltså motsvaras hvarje neutralpunkt af en skärningspunkt i diagrammet fig. 3, ty vid en dylik är ju e13 = e23, sålunda enl. (5) el2 = 0. Äfven vid helt låga temperaturer uppträda- ej sällan skärningspunkter, beroende på oregelbundet förlopp hos e, i-kurvorna; därigenom förklaras, att några termoelement uppvisa dubbla neutrala punkter (W. F. Barrett; C. Danneker 1913). 
Det första slaget termoelement exemplifieras af koppar, konstantan, som mycket används för temperaturmätning (se T e r m o el em en t), då a-värdet är högt, p lågt (kurvan alltså nära rät-linig) ; det andra slaget exemplifieras af järn, koppar, för hvilket den neutrala punkten befunnits ligga vid omkr. +275° C. (J. Cumming 1823; inversion iakttagen redan af Seebeck 1821). 
Läget af neutralpunkten kan beräknas enl. (8) ; för järn, koppar gäller alltså enl. (6) 
10,6- 0,038* - 0; alltså t = ^ = 279° C., 
0,038 
i god öfverensstämmelse med erfarenheten. 
Termokraftens variationer. Undersökningarna af Seebeckeffekten försvåras därigenom, att ofta äfven små mängder föroreningar ytterst starkt påverka termokraften. Så t. ex. ändras e för vismut från sitt starka negativa värde till ungefär lika starkt positivt värde genom inblandning af endast ett par proc. tenn; en tillsats af 10 proc. antimon, i sig positivt, fördubblar däremot vismutens negativa värde ("E. Becquerels vismut"). 
Mycket starkt inflytande utöfvar äfven metallens deformation, genom sträckning, böjning, vridning etc. ; genom dylik kallbearbetning uppkommande permanenta mikrostrukturförändringar - som försvagas genom urglödgning - påverka termokraften i så pass hög grad, att en kalldragen och en ur-glödgad tråd af identiskt samma material termo-elektriskt förhålla sig som skilda metaller. Äfven rent elastisk, öfvergående deformation, liksom äfven hydrostatiskt tryck, påverkar termokraften. 
Äfven i en och samma kristall kan e starkt variera: en vismutkristall ger // axeln e = - 114, ± axeln e = - 58 ; äfven en af renaste vismut (eller antimon) bestående sluten, kemiskt homogen ledare ger i enlighet härmed starka termokrafter vid upphettning af sådana punkter, där kristall-orienteringen varierar (Seebeck). För järn, vismut och andra metaller uppträder termokraft mellan omagnetiserad och magnetiserad metall. 
Allmänna lagbundenheter rörande termokraftens storlek för olika metalliska grundämnen äro knap- 
past kända; dock kan sägas, att termokraften i allmänhet är större, ju mindre smidigheten och elektriska ledningsförmågan äro. Härmed öfverens-stämmer, att hos svafvelmetaller och oxider, där smidighet och ledningsförmåga äro starkt nedsatta, högst betydande termokrafter förekomma, t. ex. för molybdensulfid e = - 770 mikrovolt, koppar-oxidul + 500 (vid omkr. + 50°). 
2. Peltiereffekten. Peltier (se denne) upptäckte 1834 fenomenet att, om en elektrisk ström får passera genom beröringsstället mellan två metaller, som urspr, ha samma temperatur, inträder där alltefter strömriktningen en afkylning eller uppvärmning. Den därvid i beröringsstället absorberade eller utvecklade värmemängden W, Peltier värmet, är proportionell med strömstyrkan i och tiden T för strömgenomgången: 
W 
Peltier 
(9), 
där Peltierkonstanten 77 beror på det ingående metallparet och temperaturen. Peltiervärmet sammanhänger icke med Joulevärmet, som är proportionellt med i"2 och alltså oberoende af strömriktningen. Fenomenet (Peltierska fenomenet) kan lätt demonstreras, t. ex. med den i 
Fig. 5.    Edlunds differentiallufttermometer. 
fig. 5 af bildade differential-lufttermometern, som införts af Edlund. I hvardera af två med luft fyllda glaskulor, som äro förbundna medelst ett fint rör, hvari finnes en kvicksilfverdroppe, äro de båda lödställena af ett termoelement insatta; från ett batteri kan ström sändas genom termo-elementet i ena eller andra riktningen. Förskjutning af kvicksilfverdroppen anger, att luften kring ena lödstället afkyles, kring det andra uppvärmes. För demonstration används äfven ett s. k. P e 11 i e r s kors, som t. ex. består af en vismut- och en antimonstaf, som på midten äro sammanlödda. Sändes en elektrisk ström genom ett par af korsets armar, blir midtstället t. ex. afkyldt; afkylningen konstateras därigenom, att till det andra paret en gal vanometer anslutes, som då visar Seebeckeffekt. Peltiereffektens allra största intresse ligger däri, att den termodynamiskt klargör Seebeckeffektens uppkomst. Det visar sig nämligen, att den uppkommande termoströmmen ständigt är riktad så, att densamma genom Peltiereffekt afkyler det varma och uppvärmer det kalla lödstället. Uppkomsten af termoströmmen underlättar alltså värmets öfver-förande från en varm till en kall kropp, hvilket öfverensstämmer med värmets allmänna tendens (jfr t. ex. arbetsalstringen i en ångmaskin). Peltiereffekten kan sägas vara ömvändningen till Seebeckeffekten. Mellan Peltierkonstant 77 och termokraft 
page_number=486, index= - Termoelektricitet 
911 
Termoelektricitet 
912 
e = dE/dT råder den viktiga, af W. Thomson teoretiskt uppställda likheten 
där T = absolut temperatur, t -h 273. Densamma har af ett flertal forskare experimentellt verifierats för olika metallpar och olika T (senast, och väl noggrannast, vid 0°, af G. Borelius, vid O-180° af P. Terpstra). Eftersom vid den neutrala temperaturen termokraften e är = O, måste detta också vara fallet med Peltierkonstanten 77. 3. Thomsoneffekten. W. Thomson (Lord Kelvin, se denne) visade experimentellt 1856, att en elektrisk ström, som genomlöper en ledare, i hvilken ett temperaturfall finnes, har förmåga att transportera värme i strömmens riktning (för koppar) eller i den motsatta riktningen (för järn). Följande resonemang ledde (1854) fram till denna Thomson effekt. Samman-sättes ett termoelement af järn och koppar, visar detta en stigande termoelektromotorisk kraft E, tills det varma lödställets temperatur uppnår omkr. + 275° C. (se 1.), då E har ett maximum. Vid denna temperatur (neutrala punkten) är e = dE/dT = 0. Häraf följer också enligt (10), att vid 275° Peltiervärmet måste försvinna, d. v. s. att den termoström, som genomsätter termoelementet, icke kan bidraga till att af kyla det varma lödstället. Alltså kan den strömalstrande orsaken icke vara den, att vid sagda lödställe värme upptas och - medelst termoströmmen - transporteras till kallare delar. I stället måste - slöt Thomson - den värmetransport, som är den enda möjliga energikällan, bero på, att den uppkommande elektriska strömmen har förmåga att transportera värme längs de olikvarma metalltrådarna. Slutsatsen bekräftades experimentellt med inledningsvis nämnda resultat. 
Demonstration kan ske enklast på följande sätt (fig. 6). En järntråd A förses med tjocka tillednin-gar af samma material (för undvikande af Peltiereffekt). Då den genomlöpes af en elektrisk ström, blir temperaturen högst på midten (då Joulevärmet afle-des genom tilledningarna) Äro nu lödställena till ett termoelement (t. ex. koppar, konstantan) placerade vid B,B' å trådens yta, men väl isolerade därifrån, kommer en med termoelementet förbunden galvanometer att få ett jämviktsläge, som varierar med strömriktningen; ju starkar3 strömstyrkan, dess större blir galvanometerns utslag vid strömomkastning. - Utan galvanometer kan Thomsoneffekten demonstreras på följande direkta sätt (mo-difieradt efter W. König). En fin _/TY_J platinatråd (bättre platina-iridium) vjy förses med tjockare tilledningar af samma material (samma tråd flerdub-belt) och böjes i U-form; glaskärl skyddar mot luftströmningar. Genom strömgenomgång göres trådens midt starkt glödande, men förskärmas så, att ögat ser blott de svagt glödande delarna närmast tilledcingarna. Vid strömomkastning iakttas en svag förskjutning af om- 
Fig. 6. 
rådet   för    begynnande    glöd    (bäst   synligt vid projektion). 
Thomson uppställde en formel, som anger, att Thomsonvärmet W är proportionellt med: strömstyrka i, tid T, temperaturfall dTjdx, längdelementet ax af ledaren, och en "Thomsonkoefficient" a, d. v. s. 
w            _      dT  .        , 
n Thomson - o . .- . t . r . ax. 
Först genom ingående undersökningar af Le Roux (1867) bekräftades effektens existens och visades, att verkan, såsom formeln fordrar, är proportionell med i.r, samt uppmättes o för ett flertal metaller; i öfrigt har formeln ännu ej ingående kontrollerats. Trots Le Roux' arbeten tillskrefs Thomsoneffekten länge (af Clausius o. a.) endast i metallen uppträdande inhomogeniteter och ansågs icke kunna förekomma i flytande metall. Det uppvisades emellertid af Haga (1886), att stark effekt uppträder i flytande kvicksilfver. Sedan dess ha åtskilliga författare sysselsatt sig med Thomson-effektens bestämmande för olika material, men mest vunnit föga god öfverensstämmelse. 
4. T e r m ost r öm se f f ek t i homogent material. Redan Seebeck fann i sitt grundläggande arbete, att termoströmmar uppkommo vid beröring mellan den varma och kalla ändan af samma metalltråd; likaledes i gjutna enmetalli-ska kretsar af vismut eller antimon. För dessa senare uppvisades emellertid (se 1.), att termoströmmarna bero på inhomogenitet (olika kristallbildning) ; Seebecks framställning, som är mycket dunkel, ansågs genomgående återföra termoströmmarna äfven i förra fallet på inhomogeniteter. A. C. Becquerel (1823) repeterade dylika enme-talliska försök och fann t. ex. att, om en knut slås på en platinatråd, denna ger termoströmmar vid uppvärmning nära knuten; han synes ha varit böjd att betrakta effekten som beroende på insymmetri i värmets ledning. Arbeten af Yelin (1823), Stur-geon (1831), Mousson (1844) uppsatte ånyo struk-turinhomogeniteter som förklaringsgrund, Magnus (1851) framhöll som förklaringsgrund skillnad i hårdnet och kallbearbetning och uppvisade, att i flytande kvicksilfver, där inhomogeniteter äro uteslutna, icke någon termoström kunde observeras; Gaugain (1853) förnekade bestämdt strömalstring i homogen, kontinuerlig ledare, men ansåg dock kontakt mellan varm och kall metall strömgifvande; Le Roux (1867) framhöll, att effekten åtminstone delvis måste bero på inre, mekaniska spänningar; slutligen ha Rosing (1898) och Egg-Sieberg (1900) sysslat med frågan utan bestämda resultat. Af alla dessa undersökningar har man ansett sig kunna sluta, att i en verkligt homogen metall termoströmmar ej uppstå; detta har betecknats som "Magnus' sats", hvilken brukar anges som en af termoelektricitetens fundamentalsatser (se 1.). Först 1916 har Benedicks genom en längre serie systematiska experimentalundersök-ningar - på hvilka nutida möjlighet att erhålla material af hög renhet och homogenitet, liksom modern metallografisk kunskap, gynnsamt inverkat - kunnat förebringa ett omfattande bevismaterial för det förhållandet, att termoströmmar uppstå i hvarje olikvarm, om än aldrig så homogen 
page_number=487, index= - Termoelektricitet 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Termoelektrisk motors konstruktion. (<i>N,S</i> nord-, sydända hos U-magnet.)</tr></table> metall, d. v. s. att "Magnus' sats" ej har giltighet så, som man antagit. Ett af försöken, genom hvilka den enmetalliska termoeffekten bevisats, betjänar sig af två tunna strimlor, <i>a, a′</i> (fig. 7, <i>A</i>), af renaste elektrolytisk koppar, som sammanhänga med två runda skifvor, <i>b, b′,</i> af samma material. Sammanhanget eger rum på höger, men icke på vänster sida. Då <i>b,</i> eller <i>b′,</i> uppvärmes genom en fram- och tillbaka böjd elektrisk värmetråd <i>c,</i> eller <i>c′,</i> genomsättes <i>a</i> och <i>a′,</i> på grund af den osymmetriska värmeströmningen af en termoström, som förlöper t. ex. ungefär som de prickade pilarna ange. Då det hela jämte en spegel är lättrörligt upphängdt i en kvartstråd och befinner sig i ett horisontalt, med <i>a</i> parallellt magnetfält, föranleder den uppkommande termoströmmen en på spegeln lätt afläsbar vridning. De uppkommande termoströmmarna äro så starka, att på samma princip en termoelektrisk motor kan. byggas. Strimlorna <i>a1, a2, .....a8</i> (fig. 7, B) hänga samman med de af samma rena koppar bestående koniska skifvorna <i>b, b′,</i> bildande ett på spetsen <i>c</i> upphängdt hjul, lättrörligt mellan polerna af hästskomagneterna <i>d, d′.</i> Vid svag upphettning af <i>b,</i> eller <i>b′,</i> t. ex. med ett solglas, inträder rotation åt ena eller andra hållet, fortsättande, så länge värmekällan verkar. Det först nämnda försöket visade sig lika väl lyckas med en mellan tunna glasskifvor innesluten, osymmetriskt värmd kvicksilfverlamell, hvilket gaf det viktiga beviset, att effekten uppträder äfven i flytande, fullkomligt homogen metall. Ett bland sätten att påvisa dessa termoströmmar — som benämnts "af 1:a slaget" till skillnad från dylika "af 2:a slaget" i en tvåmetallisk ledare — är att förse en lång cylinder med en insvarfning på midten, så att diametern här väsentligt reduceras. Om en dylik "strypcylinder" värmes på ena sidan om förträngningen, men icke på den andra, erhålles utslag på en ansluten känslig galvanometer, beroende på, att värmeströmningen blir starkt osymmetrisk. Det allra enklaste sättet att demonstrera termoströmmar af 1:a slaget är att på midten afskära en homogen, med en galvanometer förbunden metalltråd, t. ex. af platina eller af blank koppar, och lägga ändarna i beröring, så att de bilda ett kors. Uppvärmes lindrigt den ena tråden i detta "strypkors", erhålles termoström åt ena hållet och omvändt. Som bevis för, att termoströmmen ej härrör från främmande orsaker, är detta slags försök emellertid ej bindande (luft- eller oxidskikt, spänningar kunna antas medverka). De termoelektromotoriska krafter af 1:a slaget, som sålunda uppträda, äro af fullt ut samma storhetsordning som de genom Seebeck-effekt erhållna. Ett strypkors ger sålunda, med en temperaturdifferens af omkr. 900°, omkr. 11 millivolt för grafit, omkr. 20 millivolt för volfram, under det att termoelementet platina-platinarodium (se Termoelement) därvid endast ger omkr. 8 millivolt. 
5. "Generaliserad Thomsoneffekt". I 2. framhölls, att Seebeckeffekten, d. v. s. alstringen af termoströmmar af 2:a slaget, har sin omvändning i Peltiereffekten. Af analogiskäl kunde slutas, att den af Benedicks experimentellt bevisade alstringen af termoströmmar af 1:a slaget bör ha sin omvändning i en ytterligare effekt. Saken kan uttryckas på följande sätt: Gifves åt en strypcylinder olika temperatur å ömse sidor om strypstället, uppkommer (enligt 4.) en elektrisk ström; ledes en elektrisk ström genom en strypcylinder (som öfverallt har samma temperatur), kan man vänta, att omvändt olika temperatur skall uppkomma på ömse sidor om strypstället. Lord Kelvin förnekade visserligen, på grund af Magnus' sats, möjligheten af dylik effekt; då Magnus' sats visats ogiltig, står frågan annorlunda. I själfva verket lyckades Benedicks (1918) på en rad skilda sätt uppvisa existensen af den väntade effekten — hvilken innefattar Thomsoneffekten som ett vid varierande temperatur uppträdande specialfall och som därför möjligen kan benämnas "generaliserad Thomsoneffekt". 
Liksom för Thomson- och Peltiereffekten är värmeverkan <i>W</i> direkt proportionell med strömstyrkan i:                        <i>W = X.i.τ;,</i> <i>X</i> är för en gifven temperatur en konstant, som beror på materialet och på strypställets dimensioner. Det har visat sig möjligt att uppmäta ett värde på <i>X,</i> som gäller för en jämtjock lång cylinder och sålunda är en ren materialkonstant. Om styrkan <i>i</i> af den elektriska ström, som genomgår en strypcylinder, ökas, kommer strypställets temperatur att tillväxa genom Joulevärme; häraf följer, att äfven Thomsoneffekt skall uppkomma vid högre <i>i.</i> Den så uppträdande Thomsoneffekten förorsakar emellertid en värmeskillnad <i>u</i> åt motsatt håll. Med stigande <i>i</i> ger därför <i>u</i> kurvor af utseende <i>ABCDE,</i> fig. 8, observerade för ett strypkors af platina. Funnes icke den "generaliserade Thomsoneffekten" — som ensam uppträder på sträckan <i>AB</i> —, skulle icke den karakteristiska teckenväxlingen vid <i>D</i> finnas, utan <i>u</i> skulle ungefär följa den prickade kurvans förlopp. 
Det förhåller sig, som om värme transporteras af den elektriska strömmen, då den går genom en strypcylinder, i dess egen riktning (för koppar) 
page_number=488, index= - Termoelektricitet  - Termoelektriska serien  - Termoelektrisk ström  - Termoelektriskt element  - Termoelektromotorisk kraft  - Termoelement 
eller i motsatt riktning (för järn eller platina; medförningens riktning liksom vid Thomsoneffekten) och därvid anhopas framför strypstället. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 8.</tr></table> 
De i 4. behandlade termoströmmarna af 1:a slaget synas spela en synnerligen viktig roll för metallernas värmeledningsförmåga: i en metall, där ett temperaturfall finnes, uppstå termoströmmar, hvilka på grund af, att metallen är massiv, böra kunna bli mycket starka; dessa måste, i enlighet med det nu anförda, kunna transportera afsevärda värmemängder, äfven om temperaturfallet är så ringa, att någon märkbar Thomsoneffekt ej kan uppträda. Till stöd för denna uppfattning kunde Benedicks bl. a. uppvisa, att en metalls värmeledningsförmåga minskas genom isolerad uppdelning. 
6. Öfversikt af termoelektriciteten. De under 4. och 5. behandlade effekterna göra, att man numera kan uppställa följande sammanfattande <i>tablå öfver termoelektriciteten.</i> 
<table class="b"> <tr><td>        </td><td style="text-align: center;" COLSPAN=2>Ledaren är</td></tr> <tr><td>         </td><td style="text-align: center;">homogen     </td><td style="text-align: center;">heterogen</td></tr> <tr><td><i>Termoelektriska effekter:</i>värme medför elektricitet </td><td><i>Effekt,</i> observerad redan af Seebeck; förnekad genom "Magnus' sats"; uppvisad af Benedicks (1916) </td><td><i>Seebeckeffekt</i> (termoelektricitet i inskränkt mening), uppvisad av Seebeck (1821)</td></tr> <tr><td><i>Elektrotermiska</i> effekter:elektricitet medför värme</td><td>"Generaliserad Thomsoneffekt", uppvisad af Benedicks (1918) </td><td><i>Peltiereffekt,</i> uppvisad af Peltier (1834)</td></tr> </table> 
Hela termoelektriciteten kan i enlighet härmed numera sammanfattas i de två satserna: värmeström medför elektricitet, elektricitetsström medför värme. Detta sammanfaller nära med ett af F. Kohlrausch (1875) som hypotes framställdt antagande, som hittills saknat experimentellt stöd äfven om vissa fenomen vid magnetisk påverkan talat därför. 
Litt.: 1—3. K. Baedeker, "Die elektrischen erscheinungen in metallischen leitern" (1911), L. Graetz, "Handbuch der elektrizität und magnetismus", bd I:3 (1918); 4. C. Benedicks, "Comptes rendus" 163, 1916; 165, 1917; "Annalen der physik" 55, 1918; 5. C. Benedicks, "Comptes rendus" 167, 1918; "Jernkontorets annaler", 1919. C. B—s. 
<b>Termoelektriska serien,</b> <i>fys.</i> Se Termoelektricitet, sp. 907. 
<b>Termoelektrisk ström,</b> <i>fys.</i> Se Termoelektricitet, sp. 906. 
<b>Termoelektriskt element,</b> <i>fys.</i> Se Termoelement. 
<b>Termoelektromotorisk kraft,</b> <i>fys.</i> Se Termoelektricitet, sp. 906 ff. 
<b>Termoelement</b> (af  grek. <i>thermo-,</i> värme-) l. Termoelektriskt element, <i>fys.</i>, metallisk ledare, i hvilken temperaturdifferens framkallar elektrisk ström (jfr Termoelektricitet 1). Icke blott för rent vetenskapliga, utan äfven för praktiska ändamål äro termoelement af mycket stor betydelse vid temperaturbestämningar, och i många fall äro de så godt som de enda hjälpmedel, som för detta ändamål kunna användas. Om den termoelektriska kraften för en metallkombination blifvit bestämd inom en viss temperaturintervall, så kan man genom uppmätning af den termoelektriska kraften hos ett termoelement af dessa metaller bestämma temperaturer, som falla inom nyssnämnda intervall. Detta är af särskildt stor betydelse för temperaturer mellan 300° och 1600°, emedan vanliga kvicksilvertermometrar då icke längre äro användbara, i all synnerhet som andra användbara metoder för temperaturbestämningar äro mycket obekvämare och ge mindre noggranna resultat. På grund af den obetydliga värmekapaciteten försiggå temperaturförändringarna hos ett termoelement hastigt och kunna därför lätt iakttagas. Af stor fördel är, att afläsningarna af den med termoelementet kombinerade galvanometern kunna utföras på stort afstånd från det ställe, där termoelementet är placeradt. — Beroende på den i fråga kommande temperaturintervallen och andra förhållanden användas olika metallkombinationer som termoelement, t. ex. järn—konstantan, koppar—konstantan, platina—platinairidium och framför allt platina—platinarodiumlegering; det sistnämnda används f. n. nästan uteslutande för bestämning af höga temperaturer. Enligt W. C. Heraeus, Hanau, ger detsamma följande elektromotoriska krafter i millivolt, då de fria ändarna hållas vid + 20 C, och det varma lödstället vid: 300° 2,20, 600° 5,12, 900° 8,35, 1,200° 11,87, 1,500° 15,68. Kalibreringen af termoelementen, som i hvarje fall är nödvändig, emedan olika element af samma metaller ofta förhålla sig något olika, kan lätt verkställas därigenom, att det ena lödstället, vederbörligen skyddadt, t. ex. medelst ett tunt porslinsrör, placeras i ett bad med bekant temperatur, hvartill för höga temperaturer användas smälta metaller och för mycket låga temperaturer flytande svårkondenserbara gaser, under det att det andra lödstället hålles vid en annan konstant temperatur, t. ex. 0°. De mest använda bland dylika "fixpunkter" äro smältpunkterna för: tenn 232°, vismut 270°, bly 327°, zink 419°, antimon 630°, klornatrium 800°, klorbarium 950°, silfver 961°, koppar 1,083° (koppar i luft 1,063°), nickel 1,452°. — Den termoelektromotoriska kraften uppmätes lämpligen med en passande 
page_number=489, index= - Termoelement  - Termofil  - Termofon  - Termofor  - Termogalvanometer 
millivoltmeter, och vanligen användas för detta ändamål sådana konstruerade efter Deprez-d’Arsonvals princip (se Galvanometer, sp. 674). För vissa termoelement finnas numera att tillgå sådana instrument med kalibrerade skalor, på hvilka temperaturen direkt kan afläsas. (Se Elektriska mätningar, sp. 303, fig. 8, som visar ett sådant instrument af Siemens & Halskes typ.) 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Nobilis termostapel.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Rubens’ termostapel.</tr></table> <table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Rubens’ termostapel i genomskärning.</tr></table> För uppmätning af strålande värme användas termostaplar, bestående af flera i serie kopplade element, så ordnade, att endast hvart annat lödställe bestrålas, under det att de öfriga lödställena skyddas för strålningen samt hållas vid konstant temperatur. Anordningen tydliggöres genom fig. 1, där en schematisk bild af en sådan af antimon-(A) och vismutstafvar (W) sammansatt stapel visas. På detta sätt konstruerade Nobili först en dylik stapel (fig. 2). En mycket känslig termostapel af detta slag har konstruerats af Rubens (fig. 3), där lödställena vid de af fina järn- och konstantantrådar förfärdigade elementen äro ordnade i en vertikal rad, hvarigenom en särskildt för undersökning af spektra synnerligen lämplig termostapel erhålles (fig. 4). De lödställen, som skola bestrålas, äro anordnade i midten bakom en smal öppning i apparatens hölje, de andra lödställena sitta till höger och vänster om de nyss nämnda. Känsligheten hos en sådan stapel kan bli mycket stor. Om en tillräckligt känslig galvanometer används, kunna temperaturskillnader af en milliondels grad bestämmas. Jfr Radiomikrometer, Termogalvanometer och Termostapel. T. E. A. 
<b>Termofil,</b> <i>bot.</i>  Se Termogen. 
<table class="il"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Termofon</b> (af grek. <i>thermo-</i>, värme-, och <i>fone</i>, ljud), <i>fys.</i>, en apparat, medelst hvilken toner framkallas hos uppvärmda metaller. Hyttmästaren Schwartz i Heltstädt iakttog 1805, att en varm silfverplatta gaf en orgellik ton, då den i tre punkter uppbars af ett kallt stöd. Skotten Trevelyan, som 1829 gjorde en liknande upptäckt i fråga om järn och bly, undersökte saken närmare och konstruerade ett instrument, medelst hvilket dessa toner lätt kunde frambringas. Detta instrument, som nu kallas Trevelyans instrument l. Trevelyans vacklare, består vanligen af en bly- och  en mässingsstång. Blystången, med den uppåt vända kanten något afrundad, bildar underlaget (A i fig.) och mässingsstången (W), med en ränna i den nedåt vända kanten, ”vacklaren”. Vacklaren är i rännans förlängning försedd med ett handtag, som slutar i en spets. Stödd på denna spets, lägges vacklaren, sedan den blifvit uppvärmd, på underlaget, så att deras kanter bilda räta vinklar med hvarandra. Ger man därefter vacklaren en stöt, så att den kommer på endast en af rännans kanter, faller den genast åter ned på den andra och råkar därefter i en så hastigt vibrerande rörelse, att en ton uppstår. Man kan taga vacklaren och underlaget af samma eller olika metaller, men de måste ha olika temperatur. Orsaken till detta fenomen, som studerats af Leslie, Faraday och Tyndall, äro de små upphöjningar, som hastigt uppstå på blyet, då det vidröres af den varma vacklaren. A. Bi—n. (T. E. A.) 
<b>Termofor</b> [-få̄r; af grek. <i>thermo-</i>, värme-, och <i>foros</i>, bärare], <i>fys.</i> o. <i>med.</i>, apparat af metall eller kautschuk, som afger värme därigenom, att ett däri inneslutet salt, vanligen natriumacetat, får utkristallisera ur en öfvermättad lösning. Termoforer användas föga annat än till medicinskt bruk, för långvarig uppvärmning af kroppsdelar. Termoforen lägges före bruket i kokande vatten, tills natriumacetatet smält i sitt kristallvatten; när sedan vid användningen temperaturen nedgått tillräckligt, börjar saltet kristallisera ut, hvilket sker under värmeutveckling. Det på 80° upphettade saltet afger på detta sätt vid afsvalning till 40° 4 gånger så mycket värme som samma vikt enbart vatten mellan 80 och 40°. K. A. V—g. 
<b>Termogalvanometer</b> (af grek. <i>thermo-</i>, värme-), <i>fys.</i>, en af Duddell för uppmätning af växelström och elektriska svängningar konstruerad galvanometer, bestående af en i ett starkt magnetfält (<i>N—S</i> i fig.) upphängd rörlig lätt metallram (<i>L</i>), i hvars nedre del ett termoelement af antimon och vismut (Bi—Sb) är anbragt. Det ena lödstället uppvärmes genom strålning från en uppvärmningstråd (af guld eller försilfrad kvarts), genom hvilken växelströmmen får passera. Då den korta uppvärmningstråden är induktionsfri, kan apparaten med oförändrad känslighet användas för mätning af växelström med hvilken frekvens som helst, 
page_number=490, index= - Termogalvanometer  - Termogen  - Termograf  - Termohypsometer  - Termointegrator  - Termokauter  - Termokemi 
således  äfven för elektriska svängningar. Känsligheten uppgår vid 1 m. afstånd från skalan till ungefär 10—7 ampère per skaldel. Jfr Galvanometer (Deprez-d’Arsonval, sp. 674) och Radiomikrometer. T. E. A. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Termogalvanometer. (<i>N S</i> magneter.)</tr></table> 
<b>Termogen</b> (af grek. <i>thermo-</i>, värme-, och <i>gennan</i>, alstra), <i>bot.</i>, säges om en bakterie eller svamp, som genom sin lifsverksamhet åstadkommer en betydlig uppvärmning af det substrat, i hvilket den växer. Sådana organismer äro t. ex. <i>Bacillus coli</i> f. <i>foenicola</i>, som i fuktigt hö åstadkommer en stegring af temperaturen till omkr. 40°, hvarefter en ännu högre värmegrad förorsakas af <i>Bacillus calfactor</i>. Bland hithörande svampar märkas <i>Actinomyces-</i>liknande former. De termogena (och termofila) organismerna äro orsaken till kreatursgödselns brinning och själfupphettningen af hö, fuktig halm och andra växtämnen. Bakterier och svampar, som trifvas först vid en högre temperatur, t. ex. <i>Actinomyces thermophilus</i> vid minst 30°, kallas termofila. G. L—m. 
<b>Termograf</b> (af grek. <i>thermo-</i>, värme-, och <i>grafein</i>, skrifva), <i>meteor.</i>  Se Lufttemperatur, sp. 1317, samt Termometer, sp. 927 o. fig. 2. 
<b>Termohypsometer,</b> <i>fys.</i>, detsamma som hypsotermometer (se d. o.). 
<b>Termointegrator,</b> <i>meteor.</i>  Se Kronotermometer. 
<b>Termokauter</b> (af grek. <i>thermo-</i>, värme-, och <i>kauter</i>, brännjärn; jfr Kauterisation), ett af franske ingenjören Paquelin uppfunnet kirurgiskt instrument, hvars viktigaste del utgöres af en ihålig platinapjäs af syl-, knif- eller klotform. Denna bringas genom upphettning i en sprit- eller gaslåga att glöda. Väl kommen till glödning, kan apparaten hållas vid denna temperatur obegränsadt lång tid därigenom, att bensinångor, blandade med luft, inblåsas i dess inre och där förbrinna. Termokautern är ett rätt mycket användt, stundom alldeles oumbärligt instrument. Den är en glödande knif, med hvilken svulster kunna aflägsnas och kaviteter öppnas, utan att en enda blodsdroppe behöfver spillas. En synnerligen viktig användning har instrumentet för stillande af blödningar (i synnerhet för bensubstans eller mycket luckra väfnader), öfver hvilka man på annat sätt ej kan bli herre. — Vid glödritning på trä och läder används en termokauter med platinaspets. J. E. J—n.* 
<b>Termokemi</b> (af grek. <i>thermo-</i>, värme-), den del af kemien, som har till uppgift att behandla värmefenomenen vid kemiska reaktioner, äfvensom sammanhanget mellan de termiska företeelserna och den kemiska affiniteten. Man hade tidigt uppmärksammat den stora roll värmet spelar vid kemiska förlopp, och redan 1780 sökte Lavoisier bestämma värmemängden, som utvecklas vid kemiska reaktioner. Dessa försök äro dock endast af historiskt intresse, enär vetenskapen vid den tidpunkten icke kände några noggranna metoder att uppmäta värmemängder. Tillförlitligare bestämningar utfördes 1848—53 af Favre och Silbermann, men de flesta undersökningarna på detta område datera sig från 1869 och äro utförda hufvudsakligen af dansken Julius Thomsen och fransmannen Berthelot, hvilka med rätta kunna anses som termokemiens grundläggare. — Hvarje kemisk förändring (reaktion) åtföljes af värmeutveckling eller värmeabsorption. Då genom kemiska förändringar nya ämnen med nya egenskaper uppstå, tillskrifvas helt naturligt förändringarna i egenskaper det värme, eller, enär värme är en form af energi, den energimängd, som bortgått eller upptagits under den kemiska reaktionen. På samma sätt som vattenånga genom energiförlust öfvergår till vatten och vatten likaledes genom energiförlust till is, bildas vatten af syrgas och vätgas genom energiförlust och öfvergår igen till vätgas och syrgas genom att upptaga energi. Syrgas och vätgas innehålla således mer energi än det genom deras förening uppkomna vattnet, och denna energimängd består efter all sannolikhet i ett visst, f. ö. ännu alldeles obekant, slag af rörelse, som syre- och väteatomerna ega inom syrgas- och vätgasmolekylerna, men som förändras i det ögonblick syre- och väteatomerna sluta sig tillsammans till vattenmolekyler, hvarvid öfverskott af energi frigöres i form af värme. Hos hvarje energirik kropp eller system af kroppar ligger en sträfvan att till energifattigare afbörda sitt energiöfverskott, och de öfvergå därför under gynnsamma omständigheter eller under inflytande af en mer eller mindre kraftig impuls, under energiförlust till nya, energifattigare kombinationer. Häri har man att ytterst söka orsaken till de kemiska reaktionerna. 
De flesta kemiska föreningar äro därför fattigare på energi än sina beståndsdelar och benämnas, emedan de bildats under värmeutveckling, d. v. s. energiförlust, exotermiska föreningar (af grek. <i>exo</i>, utanför). Men därjämte finnas äfven föreningar, som äro rikare på energi än sina beståndsdelar, s. k. endotermiska föreningar (af grek. <i>endon</i>, invärtes). Dessa ha 
page_number=491, index= - Termokemi 
i allmänhet utpräglad benägenhet att under utveckling af värme, stundom med explosion, sönderdelas i sina beståndsdelar. Klorkväfve t. ex. exploderar våldsamt, när det utsattes för en obetydlig stöt, och sönderfaller därvid under stor energiförlust i sina elementära beståndsdelar: klor och kväfve. Ett annat exempel på en endotermisk förening är vätesuperoxid, som under energiförlust sönderdelas i vatten och syrgas, en reaktion, som genast inträffar, när man låter några korn fint fördelad platina komma i beröring med vätesuperoxiden. Det förhåller sig på samma sätt med blandningar af kroppar, som genom förlust af energi kunna omsätta sig till nya ämnen. En blandning af zink och svafvelsyra kan under förlust af energi omsätta sig till vätgas och zinksulfat, hvarför också zink löses i svafvelsyra. På samma sätt löses zink i kopparsulfat, emedan därvid under energiförlust bildas zinksulfat och koppar. Däremot löses koppar hvarken i svafvelsyra eller i zinksulfat, emedan dessa kemiska förlopp förutsätta upptagande af energi. Ett annat exempel erbjuder den blandning af kol, svafvel och salpeter, som kallas krut. Om denna blandning omsätter sig till kväfgas, kolsyregas och svafvelkalium, utvecklas en betydande energimängd, och en sådan omsättning inträffar, som bekant, under impulsen af en tändande gnista. 
Af det sagda torde vara lätt att inse, att endotermiska föreningar oftast icke kunna genom förening af beståndsdelarna uppstå vid <i>lägre</i> temperatur eller under vanliga förhållanden. För att endotermiska föreningar öfver hufvud skola kunna bildas vid kemiska reaktioner, erfordras i allmänhet, antingen att energi tillföres utifrån, i form af t. ex. värme- eller elektrisk energi, eller också att en endotermisk reaktion kombineras med en exotermisk på så sätt, att reaktionen i sin helhet förlöper som exotermisk. Så kan en del af dessa föreningar, t. ex. kolsvafla och acetylen, uppstå vid <i>högre</i> temperatur genom direkt förening af beståndsdelarna. Därvid kan man tänka sig, att under inflytande af den höga temperaturen ämnena, som skola förenas, upptaga energi och därigenom försättas i sådant tillstånd, att de under energiförlust kunna förenas. Det är nämligen antagligt, att alla elementaratomer för att bilda molekyler måste afge energi. Och om t. ex. klor inverkar på ammoniak, uppstå endotermiskt klorkväfve och exotermiskt klorammonium, men värmeutvecklingen för bildandet af den senare öfverväger värmeabsorptionen, som är nödvändig för uppkomsten af den förra, så att den totala reaktionen förlöper under värmeutveckling eller blir exotermisk. 
Om de endotermiska föreningarna äro utmärkta af ringa beständighet, kännetecknas de exotermiska af stabilitet, och de omsätta sig icke till energirikare, såvida de icke utsättas för omständigheter, som nödga dem att upptaga energi, t. ex. för inflytande af värme eller elektricitet. Om därför en exotermisk förening upphettas, upptar den energi och sönderfaller mer eller mindre lätt i energirikare produkter, hvilka dock, när temperaturen sänkes, i regel under afgifvande af energi, återförenas till den ursprungliga föreningen. Detta slag af sönderdelning benämnes termisk dissociation (jfr Dissociation, där dock endast elektrolytisk dissociation afhandlas), och ett exempel härpå erbjuder vatten. Om vatten upphettas till omkr. 1,000°, börjar det sönderdelas i vätgas- och syrgasmolekyler. Stegras temperaturen, fortgår sönderdelningen, och vid omkr. 2,700° är ungefär 1/7 af vattenmolekylerna dissocierad. Sänkes nu temperaturen, återförenas vätgas- och syrgasmolekylerna delvis till vattenmolekyler, och vid hvarje temperatur inträder ett jämviktstillstånd, vid hvilket lika många vattenmolekyler dissocieras som återbildas. Bildningen af vatten genom förening af väte och syre är alltså en reversibel reaktion (se d. o. 2), som kan uttryckas med ekvationen     2 H2 + O2 ⇄ 2 H2 O. 
Det anförda torde tillräckligt visa, huru viktigt bestämmandet af de värmemängder är, som frigöras eller upptagas vid kemiska omsättningar, s. k. <i>reaktionsvärme</i>, och vid kemiska föreningars bildande, det s. k. <i>bildningsvärmet</i>. Om de speciella metoderna för dylika bestämningars utförande må här endast anföras, att man i allmänhet går till väga på det sätt, att man låter vägda mängder af ämnen inverka på hvarandra i kalorimetrar (se d. o.), som innehålla en bestämd mängd vatten, hvars temperatur noga bestämmes före och efter försöket. Genom bestämmandet af temperaturförhöjningen på vattnet i kalorimetern finner man, huru mycket värme vattnet under den kemiska reaktionen i kalorimetern upptagit. 
Reaktionsvärmet, som alltid beräknas pr grammolekyl (se d. o.), anges i värmeenheter l. <i>kalorier</i> (se Egentligt värme). Numera räknar man vanligen i 15°-kalorier eller också i den elektriska enheten <i>joule</i> (se d. o.), hvaraf 4,189 motsvara 1 gramkalori. Förkortningen kal. betyder 1 gramkalori, medan Kal. betyder en 1,000 gånger så stor enhet l. 1 kilogramkalori, K. J. = 1 kilojoule = 1000 joule = 0,<small>239</small> Kal. För att uttrycka värmeförloppen vid kemiska reaktioner betjänar man sig af kemiska ekvationer med tillägg af + eller − och den siffra, som anger, huru många kalorier afges eller upptagas vid reaktionen. Ekvationen     2 H2 + O2 = 2 H2 O + 138,<small>0</small> Kal.  betyder: 2 molekyler (4,<small>03</small> gr.) vätgas och 1 molekyl (32 gr.) syrgas ge vid förening 2 mol. (36,<small>03</small> gr.) vatten under utveckling af 138,<small>0</small> kilogramkalorier. Bildningsvärmet för 1 grammolekyl vatten är alltså 1/2 · 138,<small>0</small> = 69 Kal. Emellertid måste vid angifning af reaktionsvärme hänsyn tagas till såväl de reagerande ämnenas som reaktionsprodukternas aggregationstillstånd, emedan naturligtvis en ändring i aggregationsformen, i följd af det latenta smält- och ångbildningsvärmet, måste orsaka en väsentlig ändring af reaktionsvärmet. Och nämnda bildningsvärme för vatten, 69 Kal., gäller <i>flytande</i> vatten. Vid bildning af vattenånga minskas reaktionsvärmet med ångbildningsvärmet för 2 grammolekyler vatten, hvilket utgör 19,2 Kal. Reaktionsvärmet blir alltså i detta fall:     2 H2 + O2 = 2 H2 O (gasf.) + 118,<small>8</small> Kal. 
Ekvationen     2 Cl2 + O2 = 2 Cl2O — 36,<small>0</small> Kal.  betyder att, om klor och syre kunde förenas till  klormonoxid, måste 2 mol. (141,<small>8</small> gr.) klor och 
page_number=492, index= - Termokemi  - Termokleistogami  - Termokraft  - Termokros  - Termolampa  - Termoli  - Termologi  - Termoluminiscens  - Termomagnetiska fenomen  - Termometer 
1 mol. (32 gr.) syre <i>upptaga</i> en energimängd motsvarande 36,<small>0</small> Kal. 
Om nu de anförda ekvationerna omvändas, ange de, att 1 mol. vatten upptar 69,<small>0</small> Kal. för att spjälkas i vätgas och syrgas samt att 1 mol. klormonoxid vid sönderdelning af ger 18,<small>0</small> Kal. 
Hess’ termokemiska lag.  Redan 1840 upptäckte J. H. Hess (so d. o. Suppl.) följande viktiga lag för reaktionsvärmet: Den totala värmeutvecklingen eller värmeabsorptionen vid en kemisk reaktion beror enbart af reaktionens begynnelse- och slutprodukter och är alltså oberoende af de mellanprodukter, som eventuellt bildas vid reaktionen. Om t. ex. 1 kg. kol förbrännes direkt till kolsyra, CO2, blir värmeutvecklingen lika stor, som om kolet förbrännes först till koloxid, CO, och denna därpå till CO2. Motsvarande termiska reaktionsformler äro: 
<table class="o"> <tr><td style="text-align: right;">C + O </td><td>= </td><td>CO </td><td>+ </td><td>29,<small>3</small> </td><td>Kal.</td></tr> <tr><td style="text-align: right;">CO + O </td><td>= </td><td>CO2 </td><td>+ </td><td>68,<small>4</small> </td><td style="text-align: center;">„</td></tr> <tr><td COLSPAN=6>–––––––––––––––––––––––––</td></tr> <tr><td style="text-align: right;">C + O2 </td><td>= </td><td>CO2 </td><td>+ </td><td>97,<small>7</small> </td><td>Kal.</td></tr> </table> 
C + O = CO  + 29,<small>3</small> Kal.CO + O = CO2 + 68,<small>4</small> „C + O2 = CO2 + 97,<small>7</small> Kal. 
Hess’ lag är i själfva verket en följdsats af den först senare upptäckta lagen om energiens oförstörbarhet (se Energi och Mekaniska värmeteorien). Med tillhjälp af densamma kan man ofta på omvägar bestämma bildningsvärmet för sådana föreningar, hvilkas direkta bildning ur elementen ej kan kalorimetriskt undersökas. Så t. ex. kan man beräkna bildningsvärmet för svafvelväte, H2S, ur förbränningsvärmet för väte och svafvel minskadt med svafvelvätets eget förbränningsvärme. På samma sätt kan man af organiska föreningars förbränningsvärme beräkna deras bildningsvärme. 
Berthelots princip för största arbetet. Den värmemängd, som utvecklas eller förbrukas vid en kemisk reaktion, representerar (i fall icke genom volymändring äfven ett yttre arbete uträttas) den <i>totala energiändring</i>, som inträder vid reaktionen. Berthelot (se d. o.) betraktade denna energiändring som <i>mått på den kemiska affiniteten</i> och uppställde därför satsen: vid kemiska processer, som förlöpa utan upptagande af energi utifrån, måste, utaf öfver hufvud möjliga reaktioner, städse den reaktion inträffa, som medför största värmeutvecklingen. Så är visserligen ofta förhållandet med reaktioner, som ske vid låg eller vanlig temperatur, i synnerhet om reaktionsvärmet är stort och reaktionen ej medför gasutveckling. Men i sin allmänhet är Berthelots princip ohållbar redan af det skäl, att den står i motsägelse till existensen af såväl endotermiska föreningar som reversibla reaktioner (se Reaktion 2). Ty om vid den reversibla reaktionen A + B ⇄ AB; reaktionsgången → är exotermisk, så måste den motsatta ← med nödvändighet vara endotermisk och alltså enligt Berthelots princip omöjlig, hvilket den i verkligheten icke är. I motsats till Berthelot ha van't Hoff och Helmholtz visat, att reaktionsvärmet måste uppdelas i <i>fri</i> och <i>bunden</i> energi; endast den fria energien, som kan öfverföras i andra energiformer, t. ex. elektricitet eller mekaniskt arbete, utgör ett mått på den kemiska affiniteten. Man kan därför uppmäta denna, dels genom att bestämma den elektromotoriska kraft, som kan erhållas genom den kemiska reaktionen (jfr Spänningskedja), dels genom att bestämma reaktionens jämviktskonstant (jfr Massverkans lag). —  Om temperaturens inflytande på den kemiska affinitetens storlek se Mekaniska värmeteorien och Reaktionsisokor.       P. T. C.  (K. A. V—g.) 
<b>Termokleistogami,</b> <i>bot.</i>  Se Kleistogami. 
<b>Termokraft,</b> <i>fys.</i>  Se Termoelektricitet. 
<b>Termokros</b> [-krå̄s; af grek. <i>thermo-</i>, värme-, och <i>chrosis</i>, färgning], ”värmefärgning”, <i>fys.</i>  Se Diaterman. 
<b>Termolampa</b> (af grek. <i>thermo-</i>, värme-).  Se Lysgas, sp. 90. 
<b>Termoli</b> [-måli], stad i italienska prov. Campobasso (mellersta Italien), vackert belägen på en udde i Adriatiska hafvet och vid järnvägarna Ancona—Foggia och T.—Benevento. Omkr. 5,000 inv. Biskopssäte. 
<b>Termologi</b> (af grek. <i>thermo-</i>, värme-, och <i>logos</i>, lära), <i>fys.</i>, läran om värmet. 
<b>Termoluminiscens</b> [-ʃe′ns], <i>fys.</i>  Se Luminiscens, sp. 1358. 
<b>Termomagnetiska fenomen</b> (Termomagnetiska effekter), <i>fys.</i>, upptäckta af von Ettinghausen och Nernst, kunna i flera hänseenden betraktas som motsvarigheter till de s. k. galvanomagnetiska fenomenen, af hvilka halleffekten (se d. o.) är den viktigaste. Om ett magnetiskt fält anordnas vinkelrätt mot en vismutplatta, antag vinkelrätt mot figurens plan, och en värmeström får flyta genom plattan, antag i den af pilen <i>A</i> angifna riktningen, så uppkommer vinkelrätt mot värmeströmmen en elektrisk ström (<i>S</i>), som kan påvisas, om plattans motstående sidor genom ledningstrådar sättas i förbindelse med en känslig galvanometer (<i>G</i>). Låter man omvändt vid oförändradt magnetiskt fält en elektrisk ström passera genom plattan i den nyssnämnda strömmens riktning, uppkommer vinkelrätt mot denna ström en värmeström (riktningen <i>A</i> i fig.). Flyter åter, fortfarande med oförändradt magnetiskt fält, en värmeström genom plattan vinkelrätt mot pilens riktning, så uppkommer äfven i pilens riktning en värmeström. Värmeströmslinjerna vridas således här på samma sätt som de elektriska strömlinjerna vid halleffekten. Effekten har påvisats äfven vid andra metaller än vismut.       T. E. A. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Termometer</b> (af grek. <i>thermo-</i>, värme-, och  <i>metron</i>, mått), ”värmemätare”, ett instrument för  uppmätning af värmegraden (temperaturen, se d.  o.). Vid konstruktionen af termometrar kan hvarje  egenskap användas, som är beroende på temperaturen  och som är reversibel, d. v s. sådan, att  egenskapen, när kroppen åter får den ursprungliga  temperaturen, är precis densamma. De viktigaste  egenskaper, som hittills fått praktisk användning 
page_number=493, index= - Termometer 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> Fig. 1. Termometer. <i>C</i> Celsius', <i>R</i> Réaumurs skala.</tr></table> vid temperaturmätningar, äro: volymförändringen, elektriska motståndet, termoelektriska krafterna och strålningen. De äldsta och fortfarande viktigaste termometrarna grunda sig på den förstnämnda egenskapen. I sin vanligaste form består en termometer af en ihålig glaskula, vid hvilken ett hårfint, i öfre ändan tillslutet glasrör är fastlödt. Kulan och en del af röret äro fyllda med kvicksilfver, sprit eller någon annan lämplig vätska. Då temperaturen stiger, utvidgar sig vätskan och stiger därför i röret. Då temperaturen sjunker, drar vätskan sig tillsammans och står därför lägre i röret. Vätskans ändpunkt afläses på en skala, som antingen är inetsad på röret eller ock uppdragen på en skifva af något lämpligt material. Skalan är indelad i s. k. <i>grader,</i> hvilka i skrift och tryck betecknas med en liten cirkel eller nolla, placerad ofvantill till höger om det tal, hvarmed värmegraden anges (t. ex. 15°). För att verkställa graderingen bestämmas först de s. k. <i>fixa</i> l. <i>fundamentalpunkterna,</i> d. v. s. de punkter på termometerröret, hvarest öfre ändan af kvicksilfverpelaren stannar, när termometern nedsättes i smältande snö (<i>fryspunkten</i> l. <i>nollpunkten</i>) och när den insattes i ånga från kokande vatten vid ett lufttryck af 760 mm. (<i>kokpunkten</i>). Afståndet mellan de fixa punkterna indelas sedan i ett visst antal lika stora delar, af hvilka hvar och en utgör 1°. Äfven de stycken af termometerröret, som ligga utanför fundamentalpunkterna, erhålla samma indelning. Termometerröret bör invändigt ha samma vidd öfverallt, så att en kvicksilfverpelare upptar samma längd, hvar helst den befinner sig. Som detta emellertid sällan eller aldrig är förhållandet, utväljas till goda termometrar så jämna glasrör som möjligt, och de till äfventyrs ännu förekommande ojämnheterna utjämnas genom s. k. kalibrering, som består däruti, att man undersöker rörets vidd på olika ställen, hvarefter en tabell, som anger de vid de olika gradtalen nödiga korrektionerna upprättas. Gradindelningen har förr i tiden varit af flera olika slag, men endast tre af dessa äro ännu i användning, nämligen <i>Celsius' skala,</i> äfven kallad "den svenska" eller "den hundragradiga" skalan, hvars fundamentalpunkter betecknas med 0° och + 100° och i hvilken hvarje grad således upptar 1/100 af volymen mellan dessa punkter, <i>Réaumurs skala,</i> hvars fundamentalpunkter äro 0° och + 80°, samt <i>Fahrenheits skala</i> med fundamentalpunkterna + 32° och + 212° (jfr Fahrenheit). Fahrenheits termometer nyttjas företrädesvis i England och Amerika. I Sverige begagnas allmänt Celsius' termometer, hvilken också numera är den för vetenskapliga ändamål öfverallt använda. Värmegrader öfver 0° anges med + tecken framför gradvärdet, grader under 0° med — tecken (står intet tecken framför gradtalet, menas alltid + grad). På Celsius' och Réaumurs skalor (fig. 1) ligga således alla positiva grader öfver fryspunkten och alla negativa under densamma. För att ange, hvilken af de tre skalorna man menar, sätter man en af bokstäfverna C, R och F efter gradtalet. Det antal grader C, som n grader R eller n grader F motsvarar, kan lätt beräknas enligt följande formler:                n° Réaumur = 5/4 n° C;        n° Fahrenheit = 5/9 (n — 32)° C. 
Äfven om alla nödvändiga försiktighetsmått blifvit vidtagna vid termometerns fabrikation och den således i början visat rätt, kan man likväl icke lita på dess riktighet efter en längre tid. Kulan undergår nämligen med tiden till följd af de elastiska efterverkningarna (jfr Elasticitet, sp. 152) en sammankrympning, som gör, att kvicksilfret pressas upp i röret, hvilket åter har till följd, att instrumentet anger för höga gradtal. Denna "nollpunktens höjning" utrönes genom termometerns nedsättning tid efter annan i smältande snö, och det fel i nollpunktens och följaktligen äfven i alla skaldelars läge, som föranledes häraf, måste tagas i beräkning vid termometerns användning. Men äfven efter kortvariga temperaturförändringar göra sig de elastiska efterverkningarna gällande så, att kulan icke genast återtar sin rätta volym. Storleken af dessa efterverkningar beror i hög grad på glasets kemiska sammansättning. Numera ha särskilda glassorter utexperimenterats, hos hvilka efterverkningarna äro mycket små och som alltid begagnas vid förfärdigande af finare termometrar. Särskildt bekanta för sina goda egenskaper i detta afseende äro det s. k. Jena-glaset och det franska "verre dur". Kvicksilfvertermometern upphör att göra tjänst, när temperaturen sjunker under — 38,8° C, kvicksilfrets fryspunkt. Öfver + 357° C, kvicksilfrets kokpunkt vid atmosfärstryck, kan en vanlig kvicksilfvertermometer icke användas. För att förhindra, att kvicksilfret råkar i kokning, brukar man emellertid vid termometrar afsedda för högre temperaturer än 300° fylla termometerrörets öfre del med en indifferent gas (kväfgas eller kolsyra) under högt tryck, hvarigenom kvicksilfvertermometrarnas användbarhet vid högre temperaturer kan betydligt höjas. Kvicksilfver används som termometervätska vid termometrar, afsedda för temperaturer mellan — 30 och + 750° C, etylalkohol mellan — 80 och + 40° C och pentan mellan — 200 och + 20° C. — För att under en viss tidsintervall bestämma den högsta temperaturen används maximitermometer (se d. o.) och för att bestämma den lägsta minimitermometer (se d. o.). En kombination af maximi- och minimitermometer är Six-termometer l. extremtermometern (se d. o. med fig.). — För undersökning af kroppstemperaturen används febertermometer (jfr Feber, sp. 1479). — Temperaturen på hafsdjupet bestämmes med tillhjälp af omvändningstermometer (se d. o.) och i jorden med tillhjälp af jordtermometer l. geotermometer (se Jordtemperatur, sp. 171). Vid noggranna undersökningar ang. lufttemperaturen användas slungtermometern och den ventilerade termometern (se Lufttemperatur, sp. 1317). — Vid fysikaliska experiment, som fordra exakta 
page_number=494, index= - Termometer 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Termograf.</tr></table> temperaturbestämningar, är kvicksilfvertermometern ej tillräckligt tillförlitlig. För sådana ändamål och som normaltermometer används lufttermometern (se d. o.), som med fördel används äfven vid uppmätning af mycket höga temperaturer (jfr Pyrometer, sp. 670). — Metalltermometern grundar sig på den olika utvidgningen hos olika metaller vid en och samma temperaturstegring. Instrumentet består af ett i båge eller spiral böjdt band, hoplödt af två på hvarandra lagda metallremsor (<i>A,</i> fig. 2). Detta band är fäst i ena ändan, men fritt i den andra. Vid stigande eller fallande temperatur ökas eller minskas böjningen, allteftersom den metall, som har största utvidgningskoefficienten, ligger på bandets ut- eller insida. Vid den af temperaturändringen sålunda framkallade ökningen eller minskningen i bandets krökning ändrar dess fria ända läge. Förmedelst en häfstång eller annan utväxlingsapparat sättes en visare (<i>B</i>) i rörelse, som på en graderad tafla utvisar den för tillfället rådande temperaturen. Sådana metalltermometrar äro särdeles lämpliga som termografer, vid hvilka temperaturen medelst en vid visaren fäst penna kontinuerligt registreras på en cylinder, som medelst ett urverk bringas att rotera. Äfven Herrmanns och Pfisters maximi- och minimitermometer (fig. 3) grunda sig på nyssnämnda princip. Instrumentets hufvudbeståndsdel utgöres af en platt spiral, bildad af två hoplödda metallremsor af olika utvidgningsförmåga. Spiralens yttre ända kan flytta sig åt ena eller andra sidan, allteftersom temperaturen stiger eller sjunker, och åtföljes i sin rörelse af en visare, som löper utefter en graderad skala. På bägge sidor om denna med spiraländan fast förbundna visare sitta två andra, lösa visare, en på hvardera sidan om den fasta, hvilken skjuter den ena af dem mot högre gradtal på skalan, så länge temperaturen är i stigande, och den andra mot lägre gradtal, när temperaturen sjunker. Dessa lösa visare ange genom sin ställning maximi- och minimitemperaturen, sedan instrumentet sist inställdes, då båda de lösa visarna bragtes i beröring med den fasta. — För bestämning af medeltemperaturen under en viss tid kan man begagna bestämningar af den ändring i gången, som ett pendelur erfar till följd däraf, att pendelstången vid olika temperaturer har olika längd och därför ändrar sin svängningstid (se härom närmare Kronotermometer). — Under de senare åren ha de elektriska metoderna för bestämning af temperaturen vunnit allt vidsträcktare användning. Särskildt ha motståndstermometrarna fått en mycket stor både vetenskaplig och praktisk betydelse. De grunda sig på den principen, att det elektriska motståndet (se Elektriskt motstånd) hos metaller i regel växer med temperaturen. Då förändringar hos motståndet med stor skärpa kunna bestämmas (jfr Elektriska mätningar, sp. 300), kunna motsvarande temperaturförändringar också noggrant bestämmas. Upp till 600° är motståndstermometern f. n. det noggrannaste hjälpmedlet vid temperaturbestämningar, men äfven öfver 600° och upp till 1,100° är den användbar, ehuru känsligheten inom denna temperaturintervall är mindre. Som material till motståndstrådar används företrädesvis kemiskt ren platina, men därjämte äfven guld och nickel. Fig. 4 visar en motståndstermometer, bestående af en fin platinatråd (<i>P</i>), som är upplindad på korsställda glimmerskifvor. Tilledningstrådarna (<i>Z</i>) äro dragna genom kapillärrör (<i>L</i>) och öfre delen af apparaten för att hindra uppvärmning omgifven af en mantel (<i>M</i>), genom hvilken vatten kan ledas. För praktiska ändamål kombineras motståndstermometern ofta med en Wheatstones brygga (se Elektriska mätningar, sp. 300), vid hvilken spänningen (<i>K</i>) är konstant och alla motstånd fixa samt vid hvilken galvanometern (<i>S</i>) endast vid en bestämd temperatur hos motståndstermometern icke visar något utslag. Vid förändring af temperaturen ger galvanometern utslag, och genom en i densamma anbragt empirisk skala kan temperaturen direkt afläsas. Man kan <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Herrmanns och Pfisters maximi- och minimitermometer.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Motståndstermometer.</tr></table> 
page_number=495, index= - Termometer  - Termometri  - Termometrograf  - Termonastisk  - Termonde  - Termoregulator  - Termosflaska  - Termoskop  - Termostapel 
också lätt konstruera galvanometern så, att temperaturen automatiskt registreras. Af stor praktisk betydelse är, att man genom att förlänga tilledningstrådarna kan afläsa temperaturen på stort motstånd från den plats, där termometern är uppställd. — Ett synnerligen viktigt och särskildt för vetenskapligt arbete numera fullständigt oumbärligt hjälpmedel vid temperaturbestämningen äro termoelementen, af hvilka flera olika slag användas (se härom närmare art. Termoelement). — Temperaturbestämningar genom undersökning af strålningen ha sin hufvudsakliga betydelse vid höga temperaturer. Om de härvid använda apparaterna, de <i>optiska pyrometrarna,</i> se Pyrometer, sp. 670. I art. Vattenpyrometer beskrifves en annan metod, som används vid bestämning af mycket höga temperaturer. Om ett äldre, företrädesvis vid undersökning af strålningen användt instrument, differentialtermometern, se d. o. T. E. A. 
<b>Termometri</b> (af grek. <i>thermo-,</i> värme-, och <i>metron,</i> mått), <i>fysiol.</i>, bestämning af kroppstemperaturen eller af temperaturen i kroppens olika organ. För vanliga medicinska ändamål betjänar man sig af s. k. <i>febertermometrar</i> (se Feber). För mätningar af temperaturen i olika organ har man utbildat termoelektriska metoder. För att följa temperaturförändringarna hos en försöksindivid under en längre tid har man tillämpat samma princip, som ligger till grund för bolometern (se d. o.). Jfr Kroppstemperatur. J. E. J—n. 
<b>Termometrograf</b> (af grek. <i>thermo-,</i> värme-, <i>metron,</i> mått, och <i>grafein,</i> skrifva), en apparat, som innesluter både en maximi- och en minimitermometer. En sådan är t. ex. <i>extremtermometern</i> (se d. o.). För kontinuerlig registrering af temperaturen användas termografer (se Termometer, sp. 927). T. E. A. 
<b>Termonastisk,</b> <i>bot.</i> Se Nyktitropisk. 
<b>Termonde</b> [-å̃'d], stad. Se Dendermonde. 
<b>Termoregulator,</b> <i>fys.</i> Se Termostat. 
<b>Termosflaska</b> (af grek. <i>thermo-,</i> värme-), <i>fys.</i>, flaska försedd med dubbla väggar för att hindra uppvärmning eller afkylning af en vätska, konstruerad enligt samma princip, som kommit till användning vid s. k. Dewars kärl (se Flytande luft, sp. 676). De mot mellanrummet vända sidorna af väggarna äro försilfrade, och genom pumpning göres mellanrummet i det närmaste lufttomt. Bortskaffandet af luften har till ändamål att hindra värmetransport genom ledning mellan den i flaskan inneslutna vätskan och omgifningen, och därigenom att väggarna äro försilfrade, blir värmetransporten genom strålning betydligt minskad. Termosflaskorna tillverkas i regel af glas och äro vanligen inneslutna i höljen af metallbleck för att mindre lätt kunna skadas genom stötar. T. E. A. 
<b>Termoskop</b> [-skå̄p; af grek. <i>thermo-,</i> värme-, och <i>skopein,</i> se], <i>fys.</i>, en apparat, vid hvilken man med tillhjälp af volymförändringen hos en kropp kan påvisa en temperaturförändring. Jfr Alarmapparat. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Gülchers termostapel.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Inre konstruktionen af Gülchers termostapel.</tr></table> <b>Termostapel</b> (af grek. <i>thermo-,</i> värme-), <i>fys.</i>, en af termoelement (se Termoelektricitet, sp. 906) sammansatt stapel (jfr Galvaniskt element, sp. 663), vid hvilken värme direkt omsättes i elektrisk energi. Sådana staplar användas dels vid temperaturbestämningar, undersökning af värmestrålning m. m. (se därom art. Termoelement med illustrationer), dels äfven stundom i st. f. galvaniska element eller andra strömkällor för att alstra elektrisk ström. Här kommer endast det senare slaget af termostaplar att behandlas. En stor mängd modeller af sådana staplar finns, och som exempel skola här tre typer beskrifvas. Vid Gülchers termostapel (fig. 1) tjänstgör å ena sidan nickel, å andra sidan en legering af antimon och zink som de termoelektriskt verksamma metallerna. Elementen äro placerade i två seriekopplade rader på ömse sidor om en i apparatens midt anordnad rad gaslågor. Stapelns inre konstruktion framgår af fig. 2. Den med luft blandade gasen får genom ett nickelrör (<i>A</i>), som bildar elementets positiva pol, strömma ut genom en gasbrännare (<i>E</i>) och värmer ett förbindningsstycke (<i>B</i>) af järn, hvars undre del är förbunden med nickelröret och hvars öfre del med en cylinder (<i>C</i>) af antimon-zinklegering. Cylindern är försedd med en triangelformig förlängning (<i>C1</i>), vid hvilken en metallskifva (<i>D</i>) af koppar är fastlödd. Denna kopparskifva är förbunden med nästföljande nickelrör, hvarigenom elementen seriekopplas. I första rummet ha dessa skifvor till uppgift att underlätta afkylningen af termoelementens yttre lödställen genom utstrålning och luftcirkulation. En Gülchers stapel, innehållande 50 element, uppges förbruka 130 l. lysgas i timmen. E. M. K. (elektromotoriska kraften) uppges vara 3 volt och inre motståndet 0,5 ohm. — I Noes stapel (fig. 3) utgöras de verksamma metallerna dels af nysilfver, dels af antimon-zinklegering. Elementen äro ordnade 
page_number=496, index= - Termostapel  - Termostat  - Termoström  - Termoterapi  - Termotropism  - Tern  - Ternate  - Terneuzen  - Terni 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Noes termostapel.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Tvärgenomskärning af Noes termostapel.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 5. Benedicks' termostapel.</tr></table> i en cirkel (se fig. 4) så, att antimon-zinkstafvarna (<i>m</i>) äro placerade radiellt. Stafvarna äro sinsemellan förbundna genom grofva nysilfvertrådar (<i>n</i>). Från antimon-zinkstafvarna utgå upphettningsstift (<i>h</i>), som stå i kontakt med en glimmerplatta (<i>g</i>) vid centrum, hvilken platta upphettas medelst en gaslåga. För att underlätta afkylningen af antimon-zinkstafvarnas yttre ändar äro vid desamma fästa spiralformigt böjda, på utsidan sotade metallbleck (<i>r</i>) af koppar. En sådan stapel, bestående af 132 element, gaf vid en gasförbrukning af 160—400 l. i timmen en E. M. K. af 2 till 8 volt och hade ett inre motstånd af 10,7 à 13,5 ohm. — Fig. 5 visar en af professor C. Benedicks konstruerad termostapel, som består af en serie efter hvarandra ställda termoelement, s. k. strypkors (jfr Termoelektricitet, sp. 914) af grafit. Upphettningen sker på samma sätt som vid Noes stapel medelst en centralt ställd bunsenlåga. — Verkningsgraden är vid termostaplar i allmänhet mycket liten, vid Gülchers stapel endast 0,66 proc. och vid Noes endast 0,2 proc. Till följd af det ogynnsamma utbytet ha termostaplarna icke fått någon praktisk betydelse som strömkällor; de ha numera blifvit så godt som fullständigt undanträngda af ackumulatorerna. T. E. A. 
<b>Termostat</b> (af grek. <i>thermo-,</i> värme-, och <i>statikos,</i> stannande, hämmande), <i>fys.</i>, en apparat, hvari ett luft- eller vätskebad (se Bad 2) kan hållas vid konstant temperatur. För olika ändamål användas termostater af olika konstruktion. För uppvärmning af badet lämpar sig elektrisk uppvärmning bäst, emedan den bekvämast och enklast kan noggrant regleras. Regleringen af temperaturen sker vanligen automatiskt med tillhjälp af någon slags <i>termoregulator.</i> En sådan regulator kan t. ex. vara så konstruerad, att en i ett rör innesluten kvicksilfverpelare till följd af utvidgningen vid en bestämd temperatur, som icke får öfverskridas, kommer i kontakt med en i glasröret insmält platinatråd, hvarvid en elektrisk ström slutes. Med tillhjälp af strömmen kan någon slags elektromekanisk anordning sättas i verksamhet, hvarigenom strömstyrkan i uppvärmningsapparaten regleras. Vid uppvärmning med gas kan kvicksilfverpelaren direkt användas för reglering af temperaturen därigenom, att den vid uppvärmning öfver en viss temperatur delvis tillspärrar gastilloppet. T. E. A. 
<b>Termoström,</b> <i>fys.</i> Se Termoelektricitet. 
<b>Termoterapi</b> (af grek. <i>thermo-,</i> värme-, och <i>therapeia,</i> behandling), <i>med.</i>, behandling med värme i en eller annan form. Se Värmebehandling. I. H. 
<b>Termotropism</b> (af grek. <i>thermo-,</i> värme-, och <i>tropos,</i> vändning), Kaloritropism (af lat. <i>calor,</i> värme), <i>bot.</i>, riktningsrörelse förorsakad af värme. 
<b>Tern</b> (fr. <i>terne,</i> af lat. <i>terni,</i> tre tillsammans), tre lotterinummer, på hvilka det vinnes, endast om alla tre utkomma (se Lotteri, sp. 1149); tre (eller vanligen sex) ark bref- eller skrifpapper lagda ini hvarandra. 
<b>Ternate,</b> ö bland Molukkerna i Indiska arkipelagen, tillhör nederländska residentskapet T., som omfattar T. och flera kringliggande öar af norra Molukkerna (bland dem den största, Halmahera l. Djilolo), Papuaöarna samt norra delen af nederländska Nya Guinea, tills. 200,130 inv. (1912). Öns areal är 137 kvkm., inbyggarnas antal omkr. 10,000, nästan alla muhammedanska malajer. Staden T. (omkr. 3,000 inv.) är residentskapets hufvudstad. Kryddnejlikans odling har af holländarna koncentrerats på T. och kringliggande småöar. Jfr Molukkerna, sp. 877. H. W—k. 
<b>Terneuzen</b> [-nȫsen], stad. Se Neuzen. 
<b>Terni,</b> kretshufvudstad i italienska prov. Perugia (Umbrien), vid Tibers biflod Nera, omkr. 8 km. nedanför dess förening med Velino och nära järnvägen mellan Rom och Ancona. 32,765 inv. 
page_number=497, index= - Terni  - Ternickeberget  - Ternina, Milka  - Terningmoen  - Terningskansen  - Ternovanerwald  - Ternstedt, Nils Johan  - Ternstroemiaceae  - Ternström, Kristofer  - Ternström, Johan 
(1911). Järn- och stålverk m. fl. industriella anläggningar. Biskopssäte, gymnasium, teknisk skola. Fornlämningar (rester af en amfiteater från Tiberius' tid, ett tempel, en teater, termer och inskrifter) samt berömda vattenfall, som Velino gör strax före sin förening med Nera. Fallen (<i>Cascate delle marmore</i>), tre efter hvarandra med en sammanlagd höjd af omkr. 200 m. (se fig.), ha få medtäflare i Europa med afseende på höjd och äro märkliga genom sina kalksinterbildningar. De skola leda sin uppkomst från M'. Curius Dentatus, som 272 f. Kr. öppnade en tunnel, genom hvilken större delen af Lacus Velinus i dalen nedanför Reate (nu Rieti) torrlades. T. var ett romerskt municipium under namnet <i>Interamna Umbrica.</i> Ett gammalt 1514 uppsatt, 1873 förnyadt minnesmärke anger T., som är kejsar Tacitus' födelseort, vara äfven historieskrifvaren Tacitus' fädernestad. (H. W—k.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Cascate delle marmore vid Terni.</tr></table> 
<b>Ternickeberget,</b> kronopark i Junsele revir af Härnösands öfverjägmästardistrikt, Västernorrlands län, har bildats enligt k. br. 20 juni 1866 och Skogsstyrelsens beslut 12 sept. 1881 efter afvittring af gammal kronomark. 2,389 har (1915). S—r. 
<b>Ternina,</b> Milka, österrikisk operasångerska, f. 1863 i Kroatien, elev af Gänsbacher i Wien, var 1883—90 anställd vid scener i Leipzig, Graz och Bremen, 1890—99 vid hofteatern i München, där hon blef bajersk kammarsångerska, och har sedan uppträdt vid festspelen i Baireuth (som <i>Kundry</i> i "Parsifal" m. m.) och i New York. Bland hennes roller framstå vidare <i>Senta</i> i "Flygande holländaren", <i>Fidelio, Margareta</i> i "Faust", <i>Afrikanskan</i> och <i>Aida.</i> Hon är Wagnersångerska i stor stil, utmärkt äfven i den dramatiska gestaltningen. E. F—t. 
<b>Terningmoen,</b> exercisplats för Östoplandenes infanteriregemente, s. om Glommen vid Elverum (se d. o.). K. V. H. 
<b>Terningskansen,</b> i Norge vid Terning älf, där på Glommens västsida hufvudvägen från Kristiania till Trondhjem framgår, anlades 1808—09 och evakuerades 1815 (jfr Elverum). L. W:son M. 
<b>Ternovanerwald</b> [-valt]. Se Karst, sp. 1157. 
<b>Ternstedt,</b> Nils Johan, präst, författare, f. 27 okt. 1844 i Önum, blef student i Uppsala 1862, prästvigdes 1867, var lärare vid missionsinstitutet å Johannelund 1867—69, fick komministertjänsten i Härlunda (nära Skara) 1872, tjänstgjorde som skeppspredikant på örlogsfartyg 1873 och utnämndes 1884 till kyrkoherde i Fägred (Skara stift). Han blef teol. doktor 1897. T. hör till den rätt sparsamt företrädda kyrkliga fromhetsriktning, som vid 1800-talets midt hade sin mest typiske representant i J. Dillner och senare i hofpredikanten C. N. Bergman och som utmärkes af ett inslag af mystik, närdt genom skrifter af Böhme, von Baader och Tersteegen. Vikt lägges vid, att natur och ande höra samman, frälsningen i Kristus gäller bådadera. Bland T:s skrifter märkas: <i>Praktisk utläggning af Romarebrefvet</i> (1875), <i>Den heliga läran till hemmets, skolans och kyrkans tjenst framstäld</i> (1889), <i>Den lidande frälsaren</i> (1890), <i>Predikningar öfver kyrkoårets gamla evangelier</i> (1894, 1896) och <i>Predikningar öfver kyrkoårets nya evangelier</i> (1899, 1902). E. M. R. 
<b>Ternstroemiaceæ</b> (Theaceæ), Tefamiljen, <i>bot.</i>, en växtfamilj af serien <i>Parietales,</i> underserie <i>Theineæ.</i> uppkallad efter Kr. Ternström (se denne). Familjen är hemma i tropiska och subtropiska länder. Den omfattar ungefär 200 arter träd eller buskar med vanligen spiralställda, ofta ständigt gröna, mer eller mindre läderartade, enkla, fjädernerviga blad utan stipler. Blommorna äro tvåkönade, ofta stora, aktinomorfa och sitta i regel ensamma i bladvecken. Kronbladen äro 5—9, ståndarna 5 — många, stundom förenade i knippen. I hvarje blomma finnes en pistill med ett eller flera nedtill sammanväxta stift och ett 3—6-rummigt fruktämne, som vid mognaden bildar en kapsel. Mest bekant af de 15 hithörande släktena äro <i>Thea</i> (se d. o. och Te) och <i>Eurya.</i> O. T. S. (G. L—m.) 
<b>Ternström,</b> Kristofer, präst, botanist, en af Linnés lärjungar, f. 1703 i Funbo (Uppland), d. 4 dec. 1746 i Bortre Indien, inskrefs som student i Uppsala 1724, idkade teol. studier, men åtnjöt därjämte Linnés undervisning, prästvigdes 1739 och blef skollärare s. å. i Östhammar och 1741 i Vaxholm. Mindre lämplig för detta kall, anmälde han sig att som skeppspräst medfölja ett af Ostindiska kompaniets fartyg till Indien och Kina och fick, delvis på Linnés rekommendation och Vet. akad:s förord, plats som sådan 1745 på skeppet "Calmar". S. å. disputerade han för filos. graden och promoverades frånvarande 1746. Färden till Asien anträddes i febr. 1746; första landningen där egde rum vid Java och därefter vid ögruppen Pulo Condor utanför Kochinkina. Efter knappt två månaders vistelse där afled T., förmodligen i klimatfeber. Hans dagbok från resan hemfördes, men hans samlingar hade ej tillvaratagits. C. Lmn. 
<b>Ternström.</b> 1. Johan T., präst, f. 17 april 1803 i Asarum, Blekinge, d. 7 juni 1882 i Fjälkestad, blef student i Lund 1824, prästvigdes 1827 och tjänstgjorde dels som huspredikant, dels som 
page_number=498, index= - Ternström, Johan  - Ternström, Ernst Otto Vilhelm  - Ternär  - Ternö  - Terofyt  - Teror  - Terosen  - Terpandros  - Terpen  - Terpener 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> pastorsadjunkt i Lunds stift till 1839, då han kom till Stockholm. 1847 utnämndes han till kyrkoherde i Tranås, Lunds stift, tillträdde detta pastorat 1850 och erhöll 1855 transport till Fjälkestad. Han var led. af prästeståndet vid riksdagarna 1859—66 och blef på grund af afh. <i>De theologia prophetica</i> teol. doktor i Jena 1863. — T. utgaf 1831—33 "Siaren, en practisk christlig månadsskrift", samt uppsatte 1840 i Stockholm "Nordisk kyrkotidning", som af brist på prenumeranter upphörde 1850, men är af stort intresse icke så mycket för det inflytande den utöfvade (det var ganska ringa), utan för den belysning den kastar öfver den religiösa och kyrkliga ställningen i Sverige vid denna tid. Mönstret för sin tidning synes T. ha hämtat från Hengstenbergs "Kirchenzeitung", liksom han i flera afseenden liknade denne. Han var mycket beläst och synnerligen polemiskt lagd, saknade icke sympatier för de pietistiska rörelserna, men, varmt sympatiserande med Schartau, Sellergren m. fl., intog han en stramt gammalkyrklig hållning och var obeveklig fiende till all herrnhutism och all metodism samt var ingen vän till lekmannaverksamheten. Häftigt angrep han H. Reuterdahl för dennes moderata framställning af metodismen. Till anfall med groft artilleri gick han fram mot den extrema nyevangelismen, sådan den representerades af J. Hedberg, men också K. O. Rosenius fick sin beskärda del. Hofsamt och sakligt inlät sig den senare i svaromål på angreppspunkterna, som rörde nådens ordning, Guds vrede och helgelsen. I våra dagar ser man, att T:s ironiska och grofhuggna polemik innehöll icke så få sanningsmoment, men för sin egen tid talade han för döfva öron. Bland T:s skrifter märkas <i>Handledning i christendomskunskapen</i> (1852), <i>Den sjunde basunen och det tredje ve</i> (1856), <i>Utkast till predikningar öfver de årliga högmessotexterna</i> (1858), två fullständiga årgångar predikningar: <i>Vägen till lifvet</i> (2:a uppl. 1880) och <i>Gudaktighetens hemlighet</i> (2:a uppl. 1881). Han öfversatte bl. a. Bengels "Gnomon" och M. F. Roos' postilla. 
2. Ernst Otto Vilhelm T., ingenjör och uppfinnare, f. 7 mars 1863 i Asarum, Blekinge, aflade maskiningenjörsexamen vid Tekniska högskolan 1886, praktiserade vid skeppsvarf i Skottland, men kom inom kort i tjänst hos Nordenfelt & co. i London samt öfvergick 1890 till Société Nordenfelt i Paris, där han som medarbetare och delegare kvarstod till 1904, då firman sålde sina patent till Société Cockerill, Seraing, Belgien, vid hvilket bolag T. då blef anställd som förste artillerikonstruktör. Sedan 1907 är han öfveringenjör för firmans kanon- och pansartornafdelning. T. har gjort flera uppfinningar inom vapentekniken och belönades vid Bruxellesutställningen 1910 med Grand prix för sitt arbete hos Société Cockerill. 1. E. M. R. 2. Fmn. 
<b>Ternär</b> (af lat. <i>ternus,</i> trefaldig), som består af tre delar, t. ex. ternär legering. Se Legering, sp. 38. 
<b>Ternö.</b> Se Tärnö. 
<b>Terofyt</b> (af grek. <i>theros,</i> sommar, och <i>fyton,</i> växt), <i>bot.</i>, detsamma som sommarannuell (se Hapaxant). G. L—m. 
<b>Teror</b> [terå'r], stad. Se Gran Canaria. 
<b>Terosen,</b> <i>bot.</i> Se Rosa. 
<b>Terpandros</b> (grek. <i>Τεϱπανδϱος,</i> lat. <i>Terpander</i>), forngrekisk musiker från staden Antissa på Lesbos. Hans verksamhet var hufvudsakligen förlagd till Sparta, dit han säges ha på delfiska oraklets anvisning blifvit kallad för att ordna den med religionsväsendet, ungdomens uppfostran och hela statslifvet nära sammanhängande doriska musiken. Äfven skall han ha vunnit priset i en musikalisk täflan vid Apollon Karneios' fest 676 f. Kr. och fyra gånger å rad vid de pythiska spelen. (Om tiden för hans lefnad finnas f. ö. olika uppgifter.) T. betraktades af de gamle som den egentlige skaparen af den grekiska musiken och grundläggaren af det system, hvilket denna musik under hela sin utveckling troget fasthöll. I likhet med andra forntida musiker var han äfven skald, d. v. s. diktade själf texten till sina sånger. I behåll finnas under hans namn några lyriska fragment af tvifvelaktig äkthet, utg. af Bergk i "Poëtæ lyrici græci", 3. I ett af dessa prisar han sig som uppfinnare af den sjusträngade lyran, hvilken efterträdde den förut brukliga fyrasträngade. A. M. A. 
<b>Terpen,</b> holl. Se Pålbyggnader, sp. 702. 
<b>Terpener,</b> <i>kem.</i>, utgöra en klass af i växternas sekret rikligt förekommande kolväten, hörande till den hydroaromatiska l. alicykliska serien och sålunda bildande en öfvergång från fettseriens till den aromatiska seriens kolväten (se d. o. och Aromatiska föreningar). De motsvara oftast formeln C10 H16 (mycket sällan C10 H18) eller en multipel däraf, såsom C15 H24 eller C20 H32. Ända till början af 1880-talet var terpenernas kemiska natur synnerligen dunkel, men genom O. Wallachs undersökningar (påbörjade 1884, belönade med Nobelpris 1910) samt arbeten af i synnerhet A. v. Baeyer, Semmler, Tiemann, Bredt, Brühl, Wagner, W. H. Perkin, Aschan och Komppa har terpenkemien blifvit ett af de bäst utredda kapitlen i den organiska kemien. Terpener och terpenderivat (jfr Kamferarter) äro i själfva verket så allmänt spridda växtprodukter, att de i kvantitativt afseende inta främsta rummet bland växtsekretens beståndsdelar. Många <i>eteriska oljor</i> (se d. o.) äro lösningar af kamferarter o. a. syrehaltiga ämnen i terpener, <i>kåda</i> och <i>balsamer</i> äro ofta terpenlösningar af hartssyror (se Harts), och <i>mjölksafterna</i> i många växter innehålla polymera terpener (kautschuk och guttaperka). De terpenrikaste växtfamiljerna äro Rutaceæ, Burseraceæ o. a. till Geraniales (Terebinthinæ) hörande familjer, vidare Myrtaceæ, labiater och barrträd; de sistnämnda hålla terpener och hartser i både barr, bark, ved och rot. Enstaka terpener, såsom pinen och limonen, äro påvisade i nästan alla eteriska oljor. Terpenerna ha i allmänhet en utprägladt omättad karaktär (se Omättade föreningar. Suppl.) och ge i följd däraf additionsprodukter med klorväte o. a. 
page_number=499, index= - Terpener  - Terpentin 
halogenväten, saltbildare, kväfvetri- och kväfvetetroxid samt nitrosylklorid, stundom äfven med vatten (se Terpinhydrat). Många af dessa derivat äro väl kristalliserande föreningar, som kunna användas för de olika terpenernas igenkännande och renande. En annan, af den omättade karaktären beroende, egenskap är, att terpenerna vid upphettning lätt polymeriseras (se Isomeri, sp. 991—992) samt att de i luften lätt uppta syre och "förhartsas", d. v. s. bli tjockflytande genom autoxidation (se d. o. SuppL). De naturliga terpenerna äro i allmänhet optiskt aktiva (höger- eller vänstervridande). 
Efter molekylernas storlek indelas terpenerna i: <i>enkla</i> l. <i>monoterpener,</i> C10 H16, <i>seskviterpener,</i> C15 H24, <i>diterpener,</i> C20 H32, <i>triterpener,</i> C30 H48, och <i>polyterpener</i> med ännu högre molekylarvikt. 
1. De <i>enkla terpenerna,</i> C10 H16, äro i allmänhet oljor (med undantag af kamfen) af friskt aromatisk lukt. Deras kokpunkt ligger mellan 156° och 185°. De förflyktigas lätt med vattenångor, hvaraf man betjänar sig för att skilja dem från hartser o. a. svårflyktiga ämnen i kådor och balsamer (se därom Terpentin). De viktigaste enkla terpenerna äro: dipenten, limonen, sylvestren, pinen och kamfen. Af dessa äro dipenten och limonen dihydroderivat af det aromatiska kolvätet cymol (se d. o.), C10 H14, och ega följande konstitutionsformel (se f. ö. Dipenten och Limonen). <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Dipenten och limonen.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Pinen.</tr></table> 
Sylvestren, som upptäcktes 1877 af A. M Atterberg i svensk terpentinolja (framställd genom torrdestillation af tallstubbar), förekommer äfven i rysk och finsk terpentin, i tallkåda och tallbarrolja samt i kåda och barrolja af bergtallen (<i>Pinus montana</i>). Den luktar angenämt, likt bergamottolja, kokar vid 175—176° och är af liknande konstitution som dipenten, men ger vid behandling med brom meta-cymol och är således dihydrur af detta kolväte. Pinen, den viktigaste bland monoterpenerna, utgör huvudbeståndsdelen i vanlig terpentinolja och förekommer i 2 optiskt isomera former (se Isomeri, sp. 993), en höger- och en vänstervridande. Den högervridande är förhärskande i nordligt växande Pinus-arter, såsom <i>Pinus silvestris</i> och <i>P. cembra</i> i Europa, <i>P. tæda, P. palustris, P. strobus</i> m. fl. i Amerika, och ingår alltså i svensk, finsk, rysk och amerikansk terpentin samt är dessutom i mindre mängd påvisad i ett stort antal flyktiga oljor, såsom cypress-, lagerbärs- och lagerbladsolja, fenkåls-, koriander-, myrten-, eucalyptus-, lavendel- och renfaneolja. Vänstervridande pinen är hufvudbeståndsdelen i terpentinolja af mera sydliga Pinus-arter, såsom <i>P. pinaster, P. nigra</i> (<i>P. laricio</i>) och <i>Larix,</i> som lämna fransk, österrikisk och italiensk terpentin, samt har dessutom anträffats i finskt granharts och i weihrauch-, valeriana-, timjan-, pepparmynt- m. fl. flyktiga oljor. Pinen utgör en lättflytande, vid 156° kokande olja, af karakteristisk terpentinlukt. Vid behandling med torr klorvätegas ger pinen en fast, kristalliserande förening af sammansättningen C10 H16 · HCl, som på grund af sin yttre likhet med kamfer stundom benämnts "konstgjord kamfer". Numera kan man emellertid ur denna klorväteförening framställa äfven verklig, syntetisk kamfer. Genom stark upphettning af pinen kan man framställa kolvätet <i>isopren,</i> som är ett viktigt råmaterial för tillverkning af konstgjord kautschuk (se Gummifabrikation, sp. 628—629). Både dipenten och sylvestren äro s. k. monocykliska terpener, d. v. s. de innehålla blott <i>en</i> hydrerad bensolring (se ofvanstående formel) och ega i följd däraf 2 etylenbindningar, så att de kunna ge föreningar med 4 atomer brom eller med 2 molekyler klorväte: C10 H16 · Br4 och C10 H16 · 2 HCl. I motsats härtill är pinen en bicyklisk terpen, med endast 1 etylenbindning (se ofvanstående formel), och förenas därför med blott 2 Br eller 1 HCl, således C10 H16 · Br, och C10 H16 · HCl. — Kamfen är den enda monoterpen, som vid vanlig temperatur är fast. Se vidare Kamfen. 
2. <i>Seskviterpener,</i> C16 H34 (af lat. <i>sesqui,</i> en och en half), äro kolväten med 1 1/2 gång så hög molekylarvikt som de enkla terpenerna, C10 H16. De äro oljartade vätskor, som koka vid 255°—275°, af ofta karakteristisk lukt, och förekomma allmänt som beståndsdelar i eteriska oljor. I fråga om förhartsning i luften samt förmågan att ge additionsföreningar med klorväte etc. likna de i hög grad de enkla terpenerna. Den viktigaste seskviterpenen är kadinen, som  förekommer  i oljan af <i>Juniperus oxycedrus,</i> kadiolja (se d. o.), och är en ytterst spridd naturprodukt, som anträffats i en mängd barrträdsoljor, t. ex. enbärsolja och finsk terpentinolja (ur tallrötter) samt i pepparolja, kamferolja, myrra, kopaivabalsam, vermut-, patschuli- och pepparmyntolja. Andra seskviterpener äro karyofyllen, i nejlikolja, zingiberen, i ingefärsolja, humulen, i humle, m. fl. 
3. <i>Diterpener,</i> C20 H32, tjockflytande och svårflyktiga (kokpunkt öfver 300°), ej sällsynta som beståndsdelar i hartser och balsamer, men hittills föga undersökta. 
4. <i>Polyterpener,</i> (C10 H16)n, af mycket hög molekylarvikt, utgöra de viktiga ämnena kautschuk, guttaperka och balata (se Gummifabrikation). 
Om syrehaltiga terpenderivat se Cineol, Kamfer, Kolesterin, Mentol, Steriner, Terpin, Terpineol och Terpinhydrat. Litt.: Euler, "Växtkemi" (1907), Wallach, "Terpene und campher" (1909), och Gildemeister och Hofmann, "Die ätherischen öle" (1910). K. A. V—g. 
<b>Terpentin</b> (<i>Terebinthina,</i> af pers. <i>termentin</i> l. <i>turmentin</i>)<i>, farm. med.</i>, en balsam, som består af en blandning af harts och flyktig olja samt har en egendomlig, aromatisk lukt. Af terpentin finnas flera slag, numera härstammande från olika träd inom klassen <i>Coniferæ</i> (fam. <i>Pinaceæ</i>). Den äldsta, först bekanta och begagnade terpentinsorten har efter produktionsorten fått namnet Chiosterpentin, 
page_number=500, index= - Terpentin 
<i>terebinthina chia</i> l. <i>cypria,</i> och erhölls af anakardiacén <i>Pistacia terebinthus</i> L., som i östra Medelhafsländerna blir ett högväxt, vackert träd. Chiosterpentinen afsöndras som en balsam i trädets bark på samma sätt som mastix i <i>P. lentiscus.</i> Balsamen utrinner frivilligt genom barkens sprickor eller erhålles i större mängd genom inskärningar i stammar och grenar. Chiosterpentinen är tjockflytande, efter längre förvaring nästan alldeles stelnad, ljust brungul, i tunna lager fullkomligt genomskinlig, med lukt af smält mastix eller kolofonium och föga märkbar smak. Emedan denna terpentin erhölls endast i mindre mängd, har den ersatts af de lättare tillgängliga terpentinslagen af <i>Pinus-</i>arter. Chiosterpentin begagnades förr särskildt i långvariga lungkatarrer, i blåskatarrer och (i England) som ett medel mot kräftsjukdom. — De officinella terpentinsorterna äro tjock l. vanlig terpentin, hvarur erhålles rå och renad terpentinolja, samt veneziansk terpentin. 
Tjock l. vanlig terpentin, <i>balsamum terebinthina communis,</i> erhålles förnämligast af <i>Pinus Pinaster</i> Sol. (<i>P. maritima</i> Poir.), kusttall, som växer i synnerhet i södra Frankrikes vid Medelhafvet och Vizcayaviken belägna kusttrakter samt i angränsande delar af Spanien och i Portugal. Den odlas bl. a. särskildt i stora skogsbestånd i dep. Gironde och Landes. I stammarnas bark och i hvitveden finns en mängd balsamgömmen, hvilkas innehåll tillgodogöres genom hvad fransmännen kalla "gemmage", som börjar i febr. eller mars, fortsattes till i nov. och tillgår på följande sätt. När en "pin maritime", såsom den odlade arten i Frankrike benämnes, nått 15—20 års ålder och tillräcklig storlek (med omkr. 20 cm. tvärlinje), afskalas barken till en bredd af 10 cm. och 30—40 cm. höjd längs ena sidan ("la quarre"). Den utrinnande balsamen ledes genom en bleckränna, som fästes vid sårets undre kant, ned i en med lock täckt lerkruka. När balsam ej mer afrinner, göres, om trädet är kraftigt, redan samma sommar, annars följande år ett nytt likadant sår <i>ofvanför</i> det första; därmed fortsättes, till dess det afskalade området når en höjd af 4 m. Därefter bearbetas den motsatta sidan af stammen, därpå mellanliggande partier. Sedan de äldre såren hunnit läkas, tagas de åter i arbete. Ett träd lämnar i medeltal 3—4 kg. balsam årligen och kan skattas i 20 till 45 år. Balsamen renas senare genom upphettning i stora kittlar och silning eller genom att hällas i kistor med fina hål i bottnen och utsättas för solen, hvarvid balsamen rinner igenom, medan föroreningar stanna i kistorna. Hufvudmassan råbalsam används emellertid omedelbart till framställning af terpentinolja och harts. Den på ofvan beskrifna sätt insamlade, franska l. Bordeaux-terpentinen utskeppas öfver Bordeaux eller Bayonne, är särdeles ren och rikare på flyktig olja än annan handelsvara. Denna, den bästa terpentinen är i Sverige mest i bruk. Sv. farmakopén tillåter dessutom äfven s. k. tysk eller, rättare, österrikisk terpentin, som erhålles från <i>Pinus nigra,</i> svarttall, hvilken växer i Österrike, Spanien, Italien och Grekland med öar. Den mesta "tyska" terpentinen kommer från trakterna s. om Wien, där trädens behandling tillgår på ett mera rått sätt. I omkr. 50-åriga träd hugges något ofvan marken en stor, skålformig fördjupning. Ofvanför denna aflägsnas småningom barken och vedens yttre lager till en höjd af 40 cm. Genom i stammen inhuggna rännor ledes balsamen ned i fördjupningen, som tid efter annan tömmes. Följande år förlänges sårytan uppåt. Vid detta förfaringssätt afdunstar mycket af den värdefulla flyktiga oljan, hvarjämte balsamen blir mycket förorenad. Utbytet blir mindre, omkr. 2 kg. årligen, och träden kunna skattas högst 15 år. Denna "tyska" terpentin har en främmande, obehaglig lukt och anses som sämre vara. — Af den i hela Europa växande vanliga tallen, <i>P. silvestris</i> L., samlas särskildt i Sverige, Finland och Ryssland terpentin, som används uteslutande till beredning af terpentinolja. — Slutligen framställes amerikansk l. engelsk terpentin, äfven kallad australen, af <i>P. tæda</i> L., viraktall, och <i>P. palustris</i> Mill. (<i>P. australis</i> Mich.), kvasttall, hvilka bilda stora skogar i sydöstra delarna af Nord-Amerika. Terpentin samlas sålunda i Florida, Virginia, Alabama och Mississippi — i det hela på samma sätt som i Österrike. Urholkningar huggas ofta på båda sidor af träden. Handteringen sker mycket hänsynslöst, och skogarna lida mycket däraf. Den först erhållna balsamen är färglös, kallas <i>virgin dip,</i> jungfrubalsam, kommer i handeln under märket <i>W. G.</i> (window glass, fönsterglas) och anses bäst. Amerikansk terpentin bearbetas i hemlandet till terpentinolja och harts (<i>kolofonium,</i> se d. o. och den vidare framställningen nedan). Tjock terpentin är halfflytande, grå-gul-hvit, grumlig och kornig. Lämnas balsamen i hvila, skiljer den sig i ett öfre brungult, genomskinande klart lager och ett undre, som är kornigt, ogenomskinligt, med orent hvit färg samt under mikroskopet visande en massa små kristaller, hvilka vid uppvärmning försvinna. Lukten är egendomlig, smaken bitter och skarp. Balsamen visar sur kemisk reaktion samt är mer eller mindre lätt löslig i koncentrerad sprit, eter, flyktiga oljor och kalilut i afpassad mängd. Vid öfverskott af kalilut utfaller balsamen. Med magnesia (1/32 af sin egen vikt) lämnar denna balsam en bildbar pillermassa. Utbredd i tunt lager, afger balsamen sin flyktiga olja, och en spröd hartsmassa af gulhvit färg återstår af samma beskaffenhet som den på "la quarre" under hösten och vintern intorkade balsamen, som går under namnet <i>galipot</i> och <i>borras,</i> nativt "harts" l. <i>resina communis.</i> Fransk tjock terpentin vrider polarisationsplanet åt vänster (den är "levogyr"). 
Officinell i Sverige är äfven veneziansk terpentin, <i>balsamum terebinthina veneta,</i> som erhålles ur kärnveden af <i>Larix decidua</i> Mill. (<i>Pinus Larix</i> L., <i>Larix europæa</i> DC, lärkträdet; se Larix), i synnerhet i Alperna och på Karpaterna på 900—3,000 m. h. ö. h. Balsamen vinnes på det sätt, att antingen, såsom i Tyrolen, blott ett, inåt något sluttande hål borras på våren in till stammens midt, hvilket tilltäppes i mynningen med en propp och ur hvilket den under sommaren i hålet samlade balsamen utslefvas, när hösten kommer, eller ock, såsom i Piemont, Savojen och Isère, flera mindre djupa, utåt sluttande hål 
page_number=501, index= - Terpentin 
borras in i kärnveden, ur hvilka den utflytande balsamen uppsamlas medelst små i hålen inpassade rännor i underställda kärl. Den förra metoden ger mindre, men renare balsam och skonar trädet mer än den senare. Den mesta balsamen samlas i Tyrolen och har namnet "veneziansk" däraf, att densamma fordom fördes i handeln uteslutande genom Venezia. Denna terpentin är något mindre trögflytande än vanlig terpentin och har ungefär tunn honungs konsistens samt kan dragas i trådar och hårdnar icke så lätt med magnesia som vanlig terpentin. Färgen är något växlande, gulaktig eller grönaktigt gul, klar och genomskinlig eller nästan klar, icke kornig. Äfven lukten afviker från vanlig terpentins och erinrar nästan om muskot. Smaken är bitter och aromatisk. Veneziansk terpentin är vanligen mindre vattenhaltig (2—4 proc.) än vanlig sådan (2—10 proc.) och fräser därför icke, såsom vanlig terpentin, vid upphettning. Alla terpentinslag äro f. ö. lätt antändliga och brinna med starkt sotande låga. 
Ett annat, icke officinellt slag af terpentin är den i Elsass från trakten kring Strassburg insamlade Strassburgterpentinen, <i>balsamum terebinthina argentoratensis</i> (af <i>Argentoratum,</i> Strassburgs latinska namn), som erhålles ur barken af silfvergranen, <i>Abies alba</i> Min. (<i>Pinus Picea</i> L.). Endast hos yngre stammar af denna art finnas i mellanbarkens yttre del balsamgömmen, som upplyfta ytterbarken i bulnadslika upphöjningar. Med den snedt afskurna och sålunda tillspetsade ändan af pipen på små bleckkärl genomstickes "balsambulnaden", och dennas innehåll af några droppar balsam rinner ned i kärlet. Mängden af på detta sätt erhållen balsam uppgår blott till några få gr. från hvarje träd. Strassburgterpentinen är tjockflytande och genomskinande som den venezianska, men har, nyss skördad, en ljust gulaktig färg, som med tiden blir ljust brunaktig. Lukten är behaglig, nästan citronlik. Smaken är icke så skarpt bitter som den af andra terpentinarter. En liknande balsam fås från Canada under namn af <i>balsamum canadense</i> (se Canadabalsam). 
Alla terpentinbalsamer innehålla harts och flyktig olja i växlande förhållanden samt med olika fysikaliska egenskaper, särskildt med afseende på polarisationsförmågan. I hartsmassan uti vanlig terpentin ingå kolvätet <i>resen</i> (5—6 proc.) samt fria <i>hartssyror</i> (62—67 proc.). I fransk terpentin märkas 2 olika <i>pimarsyror</i> och <i>pimarolsyra,</i> i österrikisk och amerikansk terpentin <i>abietinsyra;</i> därjämte förekomma små mängder <i>bärnstenssyra</i> och <i>bitterämne.</i> Därtill kommer den <i>flyktiga oljan</i> (8—33, i fransk balsam omkr. 25 proc.). — I veneziansk terpentin ingå äfvenledes <i>hartssyror</i> (59—65 proc.), nämligen <i>laricinolsyra</i> och två <i>larinolsyror,</i> vidare <i>resen</i> (14—15 proc.), <i>flyktig olja</i> (20 proc.) samt <i>bitterämnen</i> m. m. Af vanlig, tjock terpentin, såväl fransk som amerikansk, erhålles genom destillation efter tillblandning af vatten (för att minska eldfaran och underlätta destillationen) i apparatens förlag den flyktiga terpentinoljan, i dagligt tal ofta (med orätt) kallad "terpentin", stundom "terpentinspiritus". Förfaringssättet vid destillationen växlar i detalj i de olika länderna, men är i princip densamma. Produkten af den första destillationen, <i>ætheroleum terebinthinæ crudum,</i> den råa terpentinoljan, innehåller alltid något harts. Genom skakning med kalkvatten, som upptar sura produkter (myrsyra, ättiksyra och hartssyror), samt förnyad destillation med vattenånga, fås renad terpentinolja, <i>ætheroleum terebinthinæ depuratum.</i> Terpentinoljan, i fullkomligt rent tillstånd, är färglös, tunnflytande, med stark, egendomlig lukt och skarp, brännande smak. Eg. v. 0,86—0,87. Kokpunkten ligger mellan + 155° och 162°. Terpentinoljan löses i 10—12 volymdelar koncentrerad sprit. Den är en blandning af "terpener" (se d. o.) af sammansättningen C10 H16, som lätt förändras i molekylärt hänseende och växla till fysikalisk beskaffenhet efter olika ursprung. Hufvudmassan utgöres af <i>pinen,</i> som i amerikansk och österrikisk terpentinolja vrider polarisationsplanet åt höger (högerpinen), i den franska däremot åt vänster (vänsterpinen). Vidare ingå i oljan mindre mängder <i>dipenten, kamfen</i> och <i>fenken</i> jämte andra, <i>polymera, terpener</i> (se d. o.). Svensk terpentinolja innehåller äfven en afsevärd mängd af terpenen <i>sylvestren.</i> 
Efter afdestillering af terpentinoljan återstår i destillationsretorten en vattenblandad hartsmassa (se Harts, sp. 29). Af sådan eller af det ofvan nämnda "nativa" hartset (resina communis, gallipot) framställes genom upphettning (tills den flyktiga oljan och en del vatten bortgått) s. k. "ljust harts", <i>resina pini flava,</i> som förr varit upptaget i Sv. farmakopén. Detta harts är ogenomskinligt genom inblandadt vatten och ljusare, t. o. m. hvitt (<i>resina alba</i>), ju mer vatten det innehåller. Vattenfattigare harts är mera gult till brunt. Upphettas hartset, tills äfven allt vatten aflägsnats, erhålles s. k. <i>kolofonium</i> (se d. o.) eller <i>stråkeharts.</i> Sådant harts är antingen ljusare (<i>resina Colophonium alba</i> l. <i>citrina</i>) eller mörkare (<i>r. C. fusca</i>). Den förra formen erhålles af balsam från yngre träd eller sådan, tappad på våren och försommaren och som underkastats så lindrig upphettning som möjligt. Sådant harts är hvitgult eller ljust brungult och utgöres af spröda, glaslikt genomskinliga stycken med hvitgult stoft på ytan och glasglänsande, musslig brottyta; det motsvarar Sv. farmakopéns <i>resina Colophonium.</i> Det mörkare gulröda till brunsvarta hartset har teknisk användning, bl. a. till framställning genom torrdestillation af s. k. hartsolja (se Hartsoljor), <i>pyroleum Colophonii</i> (se Pyroleum). Kolofonium innehåller spår af flyktig olja, kolvätet <i>resen</i> samt <i>amorfa anhydrider</i> af de hartssyror, som ingingo i den balsam, hvaraf hartset framställts. — Bland tekniskt använda sämre hartser må nämnas s. k. "bryggeriharts", olivbruna eller gråbruna massor och stycken, hvarmed man behandlar ölfat invändigt för att befria dem från skadliga, syror bildande mikroorganismer. Sådant harts öfverensstämmer i det hela med äkta s. k. burgund-beck, <i>pix burgundica,</i> en vanligen grågrönbrun hartsmassa med tydlig lukt af grankåda, genom hvars smältning och silning det erhålles. — Såväl terpentinbalsam som terpentinolja verka lokalt retande på hud och slemhinnor (se Hudretmedel). Drifves hudretningen för långt, uppstå blåsor och svårläkta sår. För stark 
page_number=502, index= - Terpentin  - Terpentinolja  - Terpentinoljefernissa  - Terpentinspiritus  - Terpigorev, Sergjej Nikolajevitj  - Terpin  - Terpineol  - Terpinhydrat  - Tersichore  - Terra 
slemhinneretning leder till akut katarr. Inandning af förtunnade ångor af terpentinolja äfvensom intagning af lämpliga doser sådan olja medföra inskränkning af slemafsöndringen i luftrören; däremot stegras urinafsöndringen något; större doser kunna föranleda njurinflammation med njurblödning. Sådana reta äfven centrala nervsystemet, hvarigenom puls och blodtryck ökas, andningen påskyndas. Slutligen inträder omtöckning, medvetslöshet, krampanfall och djup dvala. Barn ha stundom dött af sådan förgiftning, vuxna däremot ej ens af 120 gr. Terpentinolja resorberas lätt från hud, lungor och matsmältningsorgan. Den afskiljes både genom lungor och hud samt mest genom njurarna, dels oförändrad, dels bunden vid i kroppen bildad glykuronsyra. — I den <i>medicinska terapien</i> användas både terpentinbalsam och rå terpentinolja utvärtes i många hudretande sammansättningar och preparat. Så ingår den vanliga terpentinen i <i>stark spanskflugsalfva</i> (för djur) och i <i>basiliksalfva</i> (se d. o.); den venezianska terpentinen i flera plåster, såsom <i>Janins plåster</i> (se d. o.), <i>Hjärnes plåster</i> (se d. o.) och <i>beckplåster</i> (se d. o.), hvarjämte den fogas till bröstpiller, t. ex. <i>sammansatta terpentinpiller.</i> Den råa terpentinoljan nyttjas till hudretning (se Hudretmedel), enbar eller blandad med olivolja på ylle, "terpentindukar", på bröst eller "mage" (nu mest bortlagda), i liniment till ingnidning vid reumatism, gikt, neuralgier o. d. — till lokal användning mot blödningar. Invärtes ges renad terpentinolja mest i form af emulsion (<i>Emulsio Terebinthinæ</i>) mot bröstsjukdomar; vid sådana nyttjas äfven inandning af terpentinolja tillsammans med varm vattenånga. Enbar eller blandad med eter (<i>Durandes kur</i>), har oljan getts invärtes mot gallstenskolik. Gammal, rå terpentinolja, som upptagit syre under bildning af superoxider, ges invärtes vid akut fosforförgiftning (se d. o., sp. 957). Om möjligt göres i stället magsköljning. — Kolofonium används till beredning af häft- och beckplåster samt i basiliksalfva. Dosen af renad terpentinolja invärtes är vanligen 0,25—1 gr. (8—30 droppar) flera gånger dagligen. Som biverkan framträder stundom äfven vid invärtes bruk af terpentinpreparat ett rödt, kliande hudutslag. — Inom tekniken nyttjas terpentin eller däraf framställdt harts vid beredning af kitt, lack, fernissor m. m. Se Terpinhydrat. O. T. S. (C. G. S.) 
<b>Terpentinolja.</b> Se Terpentin, sp. 941—943, och Terpinhydrat. 
<b>Terpentinoljefernissa,</b> <i>kem. tekn.</i> Se Fernissa, sp. 81. 
<b>Terpentinspiritus.</b> Se Terpentin, sp. 941. 
<b>Terpigorev,</b> Sergjej Nikolajevitj, rysk författare under pseudonymen S. Atava, f. 1841, d. 1895, väckte stor uppmärksamhet genom sina skisser från hembygden (guv. Tambov): <i>Oskudjenie. Otjerki i zamjetki tambovskago pomjestjika</i> (1880; ny uppl. 1882). Utan något större litterärt värde och betydligt föråldrad, åtnjöt denna ensidiga samhällssatir på sin tid stor popularitet och utmärkes för en godlynt humor, men utan socialt djup. T:s samlade skrifter utgåfvos i 6 bd på 1890-talet af S. N. Sjubinskij. Efter 1880 tillhörde T. "Novoje Vremja" som medarbetare under strecket. A—d J. 
<b>Terpin,</b> <i>kem.</i>, mättad, 2-värdig terpenalkohol, C10 H18 (OH)2, som bildas, om terpinhydrat (se d. o.) upphettas vid 100°, hvarvid det förlorar 1 molekyl vatten. Fast, kristalliseradt ämne, som mycket lätt sublimerar och kokar utan sönderdelning. Genom ytterligare förlust af 1 molekyl vatten, vid upphettning med utspädd svafvelsyra, öfvergår terpin i <i>terpineol</i> (se d. o.). K. A. V—g. 
<b>Terpineol</b> [-å̄l], <i>kem.</i>, ett syrehaltigt terpenderivat, af formeln C10 H17 · OH, som förekommer i flera flyktiga oljor, såsom kajeput-, kardemumma-, mejram- och apelsinskalolja. Den bildar vanligen en tjockflytande olja, men kan fås äfven i form af vid 35° smältande kristaller och utmärkes genom angenäm, om syren och liljekonvalje erinrande lukt. På grund häraf och då den numera lätt kan framställas på konstgjord väg ur terpin (se d. o.) därigenom, att man borttar 1 molekyl vatten (enligt reaktionsformeln: C10 H18 (OH)2 — H2 O = C10 H17 · OH), har terpineol fått stor användning till parfymer, i tvål m. m. Den ingår också i munvattnet stomatol (se d. o.). K. A. V—g. 
<b>Terpinhydrat,</b> <i>Hydras terpicus, farm. med.</i>, ett hvitt, kristalliniskt, i hett vatten och i sprit lösligt ämne med helt svag lukt och smak af terpentin. Det bildas, om terpentinolja står längre tid blandad med vatten eller om sådan olja behandlas med alkohol och salpetersyra. Därvid upptar terpentinoljan 3 molekyler vatten och ger terpinhydrat, C10 H20 O2 + H2 O. Medlet ges invärtes, mest vid luftrörskatarrer, och som urindrifvande medel vid vattsot under hjärt- eller njursjukdomar i dos af 10—50 cg. 3—4 ggr dagligen. C. G. S. 
<b>Terpsichore</b> (grek. <i>Τεϱψιϰόϱη</i>), lat. <i>Terpsichore</i>). Se Muser. 
<b>Terra,</b> lat., jord; jorden (i geografisk och geologisk mening); jordart. 1. T. advocatorum. Se Vogtland. —  T. di Bari. Se Bari. — T. di Lavoro [-vå̄rå]. Se Caserta. — T. d'Otranto [dåtra'ntå]. Se Lecce 1. — T. firma, fast mark; fastland. — T. incognita, okändt land; område, på hvilket man alls icke är hemmastadd. — T. Mariæ. Se Maryland, sp. 1144. — T. Natalis. Se Natal, sp. 493. — T. sancta, Heliga landet (Palestina). — T. Scaniæ. Se Skåneland. 
2. <i>Farm. med.</i>, namn på vissa droger eller preparat, som ha ett mer eller mindre om jord, lera e. d. erinrande utseende. Så talas om <i>T. Catechu</i> l. <i>T. japonica,</i> detsamma som gambir och kateku (se Garfmedel); <i>T. foliata Tartari,</i> en benämning på kaliumacetat i form af hvita, skimrande, i luften lätt sönderflytande, bladigt kristalliniska massor; <i>T. foliata Tartari crystallisabilis</i> var namn på natriumacetat; <i>T. merita,</i> gammalt namn på rhizoma Curcumæ (se Curcuma), förmodligen en förvridning af eng. "turmeric", ett namn på denna drog; <i>T. ponderosa salita</i> betecknade klorbarium (se Barium); <i>T. salis amari</i> var magnesiumoxid (se Magnesia 2); <i>T. sigillata alba</i> l. <i>T. turcica</i> var aluminiumsilikat, äfven kalladt <i>bolus alba</i> l. <i>Argilla,</i> hvit bolus, numera kaolin, hvarjämte äfven talats om <i>T. sigillata rubra,</i> en röd lera, röd bolus, äfven <i>bolus Armena</i> l. <i>Armeniana,</i> armenisk bolus, <i>Argilla rubra.</i> Se vidare Bolus 1 och 2. 
page_number=503, index= - Terra  - Terracina  - Terrae inferiores  - Terracotta  - Terralit  - Terramare  - Terranova  - Terrarium  - Terrasitputs  - Terrass 
3. <i>Geol. T. rossa.</i> Se Karst. — <i>T. tripolitana.</i> Se Tripolit. 
4. <i>Tekn. T. di Siena.</i> Se Bolus 3. 2.  C. G. S.  
<b>Terracina</b> [-tjina], kuststad uti italienska prov. Roma, nära gränsen till Kampanien, vid södra ändan af Pontinska träsken, där Volskerbergen (Monti Lepini) nå hafvet, och vid Via appia. 11,405 inv. (1911). T. består af den gamla staden (volskernas <i>Anxur,</i> romarnas <i>Tarracina</i>) på bergsluttningen och den yngre, af påfven Pius VI anlagda nedre stadsdelen Borgo. På högsta punkten af berget ligga ruiner af Teoderiks slott, under medeltiden en stark fästning. Katedralen San Pietro förmodas ligga på samma plats som Juppiter Anxurus' tempel. Den gamla hamnen, anlagd af Antoninus Pius, är nu alldeles fylld med sand; en ny hamnarm lämnar skydd åt kustfartyg.  (H. W—k.) 
<b>Terræ inferiores,</b> lat. Se Nederländerna, sp. 691. 
<b>Terrakotta</b> (it. <i>terracotta,</i> af <i>terra,</i> jord, lera, och <i>cotta,</i> bränd; fr. <i>terre cuite</i>] kan beteckna alla arter af bränd lera eller öfver hufvud hvad slags keramiska tillverkningar som helst, men man förstår dock härmed i regel det finare oglaserade lergodset med porös, ogenomskinlig massa, en underafdelning af den första hufvudgruppen af de keramiska tillverkningarna (se Keramik). Från fajansen skiljer den sig genom frånvaron af glasyr, från porslinet därjämte genom sin ogenomskinlighet och från stengodset genom den porösa massan. Terrakottans färg är alltefter den starkare eller ringare tillvaron af järnoxid röd, brun eller gul. Den har i de äldsta tider nyttjats och nyttjas ännu till olika ändamål: kärl, plastiska figurer, arkitektoniska prydnader m. m. Berömda äro antikens terrakottavaser med eller utan målning (se Vas). Målningen anbragtes i äldre tid i svart eller brunt på ljusare (gul eller röd) botten, senare med figurerna utsparade i rödt mot en mörk botten. En annan grupp af intressanta antika terrakottaarbeten utgöres af små, nätta, genremässigt uppfattade statyetter (se Tanagra). I etruskisk byggnadskonst gjordes hela gafvelfälts figurutsmyckning i terrakotta. Den användes mycket i Orienten. Under medeltiden användes terrakotta för arkitektoniska ändamål (golfplattor, kapitäl, gesimser), fick sin högsta utveckling under gotiken och gaf under renässansen upphof åt en mängd framstående skulpturarbeten: byster, statyer, grupper, ofta målade i naturliga färger, t. ex. af Robbia (se fig. 2 å pl. till art. Keramik) och Palissy. Under 1700-talet voro Clodions små, täcka terrakottaarbeten högt prisade. I våra dagar befinner sig terrakottafabrikationen, liksom den keramiska konsten öfver hufvud, i en blomstringsperiod. Danmark har i sina målade vaser och Thorvaldsensfigurer att uppvisa populära arbeten. I Sverige har man börjat på liknande sätt tillgodogöra sig den ypperliga, ljusgula Uppsalaleran. Upk.* 
<b>Terralit</b> (af lat. <i>terra,</i> jord, och grek. <i>lithos,</i> sten) l. Siderolit (af grek. <i>sideros,</i> järn), en fajansartad krukmakarlera, hvaraf fabriceras flera billiga små artiklar, såsom tobaksdosor, askkoppar, skriftyg, små korgar, blomkrukor, figurer o. s. v. Dessa s. k. siderolitvaror äro ej glaserade, utan öfverdragna med färg- eller bronsfernissa eller förgyllda. De tåla ej vatten och förlora snart sitt prydliga utseende. De flesta siderolitvaror komma från Böhmen, Thüringerwald, Dresden, Mainz och porslinsfabriken vid Nymphenburg (Bajern). 
<b>Terramare,</b> it. Se Pålbyggnader, sp. 702. 
<b>Terranova</b> [-nå̄va]. 1. T. di Sicilia, stad i italienska prov. Caltanisetta, på södra kusten af Sicilien, vid järnvägen Siracusa—Licata. 23,995 inv. (1911). Från stadens hamn exporteras spannmål, vin, sydfrukter och svafvel. Nära T. ligga ruiner af det forntida Gela (se d. o.). Den nuv. staden leder sitt ursprung från kejsar Fredrik II (d. 1250). — 2. T. Pausania, stad vid Terranovagolfen, på Sardiniens nordöstra kust, i italienska prov. Sassari, med järnvägsförbindelse till Cagliari på sydkusten. 5,835 inv. (1911).  Öfverfartsort till Civitavecchia på Apenninska halfön (dagliga turer). Utförsel af kork och träkol. 1 o 2. H. W—k. 
<b>Terrarium</b> (af lat. <i>terra,</i> mark, jord), <i>trädg.</i>, litet växthus (vanligen glasskåp) för drifning i boningsrum. Se Drifning 4. — Terrarium benämnes ock en större eller mindre, vanligen af glas förfärdigad behållare, hvari hvarjehanda lefvande djur, såsom insekter, amfibier, kräldjur o. a., kunna underhållas än för nöjes skull i boningsrum och trädgårdar, än i ett eller annat vetenskapligt syfte. Med hänsyn till de ifrågavarande djurens lefnadsfordringar äro terrarierna inrättade på något olika sätt, ofta med inplanterade växter, med vattenbäcken, anordningar för uppvärmning o. s. v. Terrarium kombineras stundom med ett akvarium (se d. o.). L—e. 
<b>Terrasitputs,</b> ett slags färgad puts (se d. o.), som efter en i Tyskland utarbetad metod på senare åren kommit till rätt stor användning äfven i Sverige. Putsbruket består af särskildt beredd hydraulisk eller cementblandad kalk och naturlig sand eller af krossadt pulver af granit, marmor eller annan stenart, utan tillsats af något annat färgämne; det levereras färdigt i ett torrt pulver, som utrördt med vatten kan direkt användas. Genom sandens eller stenpulvrets beskaffenhet får putsen den groflek och färg, som i hvarje fall önskas, och det appliceras vanligen på en underputs af groft kalkbruk. Ytan bearbetas och afjämnas med ett slags härför särskildt gjorda skrapor af stålplåt. Dylik puts har visat sig vara frost- och väderbeständig samt relativt varaktig i färg, hvarför densamma börjat alltmera uttränga den vanliga kalkbruksputsen, särskildt vid fasadarbeten. P. Ax. L. 
<b>Terrass</b> (fr. <i>terrasse,</i> af lat. <i>terra,</i> jord, mark), jordvall; en af jord och sten formad, vanligen trapplik eller med trappa försedd afsats, som förmedlar öfvergången från ett arkitekturverk (ett palats, en kyrka, en herrgårdsbyggning) till den omgifvande terrängen och gör tjänst som promenad- eller utsiktsplats; en af murverk uppförd altan; platt tak, altantak (t. ex. på boningshusen i Orienten; se Takterrass). Terrasser kallas äfven de trappformiga jordafsatser, som uppförts på en bergsluttning för odling (af t. ex. vin). — Terrassera, anlägga terrasser; utjämna medelst jord- och stenfyllningar. — Terrassformig, som sänker sig eller stiger med afsatser 
page_number=504, index= - Terrass  - Terrasse, Claude  - Terrassmur  - Terrasstak  - Terrazzo  - Terrazzogolf  - Terre à terre  - Terre haute  - Terre-nueve  - Terrenhos  - Terre-noire  - Terre-noiremetoden  - Terresin  - Terre-socker  - Terrester 
(t. ex. en terrassformigt anlagd trädgård). — <i>Geol.</i> Bland af naturen bildade terrasser skiljes mellan ackumulationsterrasser, sådana terrassformiga anhopningar af grus och sand, som uppkastats af vågorna vid forna hafs- och sjöstränder eller uppstått som deltabildningar i forna sjöar och haf, samt erosionsterrasser, genom hafsvågors, bränningars eller strömmande vattens verksamhet i förutvarande grus-, sand- eller andra aflagringar utskulpterade terrassformiga afsatser (terrasshak och terrassplan). E. E. 
<b>Terrasse</b> [-a's], Claude, fransk tonsättare, f. 1870, har haft framgång med operetter, bl. a. <i>Les travaux d'Hercule</i> (1901), <i>Le sire de Vergy</i> (1903) och <i>Monsieur de La Palisse</i> (1904; "Ambassadören", uppf. i Stockholm 1907), samt femaktsoperan <i>Le mariage de Télémaque</i> ("Telemaks friarefärd", uppf. å k. Operan i Stockholm 1910). 
<b>Terrassmur,</b> <i>bygnk.</i> Se Mur, sp. 1368. 
<b>Terrasstak,</b> <i>bygnk.</i> Se Takterrass. 
<b>Terrazzo</b> [-ra'tså], <i>petrogr.</i> Se Sten, sp. 1200. 
<b>Terrazzogolf</b> [-ra'tså-], ett slags helgjutna golf, som utföras så, att en bruksartad massa, vanlig terrazzo, granito eller mosaikterrazzo, utbredes och bearbetas samt får hårdna. <i>Vanlig terrazzo</i> består af bästa hydrauliska kalkbruk försatt med tegelmjöl e. d. till lika delar och utlägges i ett lag af 2—3 cm. tjocklek på ett fast och hårdt underlag af betong eller annan massa. Innan det öfre laget hårdnat, öfverströs det med groft marmorgrus, som stampas eller valsas in i massan. Sedan denna stadgat sig och något torkat, afslipas ytan först medelst tunga och grofva sandstensstycken och därefter med finare sandsten och pimsten, hvarvid golfvet ofta fuktas och aftvättas med vatten. Efter någon tids uttorkning oljas golfvet ett par gånger och bonas med vax. För att få golfven, som läggas i stora ytor, så sprickfria som möjligt vid torkningen har man uppdelat ytan i smärre rutor af 2—3 m. sida genom inlagda fina metalllister eller ränder af små kubiska marmorbitar, hvilka åtgärder dock icke alltid visat sig till fyllest. Vid golfläggning med <i>granito</i> strös icke marmorgruset ut öfver massan, utan inblandas i denna före dess utläggning. <i>Mosaikterrazzo</i> utföres så, att utsorterade marmorbitar inläggas i massan för hand och efter ett gifvet mönster. Terrazzogolf, som visat sig vara slitstarka, täta och okänsliga för vatten samt lätta att rengöra, användas i förstugor, öppna korridorer, toaletter o. d. Dylika golf äro inlagda i Dramatiska teaterns i Stockholm korridorer och kapprum till bottenvåningen samt parketten och första raden och ha efter mer än 10 års bruk visat sig varaktiga. P. Ax. L. 
<b>Terre à terre</b> [täratǟr; fr., jord], <i>ridk.</i>, benämning på en rörelse, tillhörande högre skolridning (se d. o.), hvarvid hästen rör sig i tvåtaktsgalopp, d. v. s. under hög grad af samling på en gång lyfter och äfven åter nedsätter på marken såväl båda frambenen som ock därefter båda bakbenen. B. C—m. 
<b>Terre haute</b> [te'ri hå͡ut], stad i nordamerikanska staten Indiana, nära dess västgräns, vid östra stranden af den segelbara Wabashfloden, vid Wabash—Erie-kanalen och vid flera järnvägslinjer (den viktigaste sammanbindande S:t Louis och Indianapolis). 63,530 inv. (1914). Lärarseminarium, polytekniskt institut. I trakten finnas rika stenkolsgrufvor, som jämte de lätta kommunikationerna skapat en storartad industri. (H. W—k.) 
<b>Terre-neuve</b> [tärnö'v], franskt namn på Newfoundland (se d. o.). 
<b>Terrenhos</b> [tərra'njos], port. (sing. <i>terrenho,</i> af lat. <i>terra,</i> jord), <i>meteor.</i>, kallas af portugiserna de i Ostindien förekommande heta vindarna. På kusten af Koromandel härska de i juni, juli och aug. under 3—4 dagar i följd, och någon gång blåsa de oafbrutet längre tid, t. o. m. i 12 dagar. Dessa vindar äro ytterst varma och bli synnerligen besvärande genom det myckna heta stoft och damm, som de drifva upp och kringföra. B. E. 
<b>Terre-noire</b> [tärnωār], stad i franska dep. Loire. 4 km. n. ö. om S:t Étienne. 2,881 inv. (1901; som kommun 5,264 inv.). Järnbruk, kolgrufvor. 
<b>Terre-noiremetoden</b> [tärnωār-], <i>metall.</i>, sättet att framställa tät götmetall genom att bibringa den en tillräckligt hög halt af kisel och mangan, hvarigenom gasernas afskiljande vid stelnandet med åtföljande blåsbildning förhindras. Sedan detta förfaringssätt vunnit allmänt insteg inom järnhandteringen och kan betraktas som en särskildt för stålgjutgodstillverkningen generell metod, har benämningen, som härleder sig från Terre-noire (se d. o.), där metoden på 1870-talet först användes, numera kommit ur bruk. F. S—e. 
<b>Terresin</b> (af lat. <i>terra,</i> jord), ett af Busse i Leipzig uppfunnet asfaltsurrogat, som består af tjära, lera, kalk och svafvel. 
<b>Terre-socker</b> [tǟr-; af fr. <i>terre,</i> jord, lera]. Se Socker, sp. 218. 
<b>Terrester,</b> Terrestrisk (lat. <i>terrestris,</i> af <i>terra,</i> jorden), som härstammar från, tillhör eller har afseende på jorden, jordisk. — Terresterkikare, kikare, hvarmed man betraktar föremål på jordytan. Se Astronomiska instrument, sp. 289. — Terrester navigation. Se Navigation, sp. 633. — Terrester ortlinje. Se Navigation, sp. 634. — Terrester refraktion, <i>astron.</i>, ljusstrålarnas brytning, under det de genomlöpa endast en del af atmosfären. Till följd af tryckets och temperaturens förändring från lager till lager af atmosfären och luftens häraf beroende, från punkt till punkt växlande brytningsförmåga är ljusets rörelse genom atmosfären i allmänhet icke rätlinig, utan det fortplantar sig utefter en krökt linje. Beloppet af denna krökning och af skillnaden mellan den sålunda genom atmosfären observerade riktningen till ett föremål (d. v. s. tangenten till ljusstrålens kurva, dragen genom ögat) och den sanna riktningen (som man skulle ha iakttagit, om luften icke existerat) är lätt att beräkna, då ljusstrålen, såsom när det gäller himlakropparna, genomlupit <i>hela</i> atmosfären från dess yttre gräns till ögat. Den astronomiska refraktionen i zenitdistansen <i>z</i> för en stjärna kan sättas under formen <i>α. tg z,</i> hvarest <i>α</i> är en kvantitet, som för icke alltför stora värden af <i>z</i> blott föga varierar med <i>z.</i> Mera invecklad blir saken, då det gäller att utreda ljusstrålens böjning, under det att den genomlöper endast <i>en del</i> af atmosfären, och att bestämma felet i den riktning, i hvilken 
page_number=505, index= - Terrester  - Terreur, La  - Terribel  - Terrier  - Terrier, Louis Félix  - Terrin  - Terriss, William  - Territelariae  - Territet  - Territorial (Territoriell)  - Territorialarmé  - Territorialhöghet  - Territorialmandat  - Territorialpolitik  - Territorialprincip  - Teerritoralsystem  - Territorialtrupper  - Territorialvatten  - Territoriell  - Territorium  - Territory of Papua  - Terror  - Terror, Mount 
man på grund af denna s. k. terrestra refraktion ser ett föremål, <i>A,</i> på jordytan, t. ex. en bergstopp, en geodetisk signal, från en annan punkt, <i>B,</i> af jordytan. Beloppet af denna refraktion, som är af synnerlig betydelse för geodetiska mätningar, är hufvudsakligen beroende af den vinkel, <i>AOB,</i> som de båda från jordens medelpunkt <i>O</i> till orterna <i>A</i> och <i>B</i> dragna räta linjerna <i>OA</i> och <i>OB</i> bilda med hvarandra. Naturligtvis beror den äfven af trycket och temperaturen i luftlagren vid jordytan, i synnerhet af den senare, som på grund af markens olika utstrålning kan vara underkastad högst oregelbundna växlingar från punkt till punkt och vållar en osäkerhet i beräkningen af den terrestra refraktionen af samma slag, som vidlåder den astronomiska refraktionen för stora zenitdistanser. Liksom den astronomiska är äfven den terrestra refraktionen hufvudsakligen en refraktion i <i>höjd,</i> hvilket dock ej hindrar, att den kan innebära s. k. <i>lateral refraktion</i> (se Refraktion). Den terrestra refraktionen iakttages stundom som "hägring", i synnerhet vid abnorma temperaturförhållanden vid jordytan, då ljuset äfven kan erfara s. k. totalreflexion mot något luftlager. — Terrestrisk fysik, detsamma som geofysik (se d. o.). — Terrestriskt järn. Se Tellurisk. K. B. (B—d.) 
<b>Terreur</b> [-rȫr], La, l. <i>Régime de la terreur,</i> "skräckväldet", benämnes den våldsperiod under franska revolutionen, då den radikala vänstern (Berget) i Nationalkonventet och särskildt i Välfärdsutskottet 1793—94 utöfvade en blodig godtycklighetsmakt. Som ett motstycke till detta röda skräckvälde har man kallat de förföljelser, som de till Frankrike återkomne rojalisterna 1815 läto utgå öfver revolutionens män, för Terreur blanche (Hvita skräckväldet). Jfr Frankrike, sp. 1154 och 1158. 
<b>Terribel</b> (fr. <i>terrible</i>), förskräcklig, faslig. Se vidare under Enfant. 
<b>Terrier,</b> det franska [utt. tärriē] och engelska [utt. te'riə] namnet på råtthund, bildadt af fr. <i>chien de terre</i> ("jordhund"), emedan vissa råtthundsraser nyttjas, liksom taxarna, till jakt på villebråd, som bor i jordhålor. Se vidare Hunden, sp. 1313 och tillhörande figurer. 
<b>Terrier</b> [tärriē], Louis Félix, fransk kirurg, f. 1837, d. 1908, blef med. doktor i Paris 1870 och professor i kirurgi vid medicinska fakulteten där 1892. T. författade bl. a. <i>Manuel de pathologie chirurgicale</i> (1877), <i>Élements de pathologie chirurgicale générale</i> (1885). R. T—dt. 
<b>Terrin</b> (fr. <i>terrine,</i> af <i>terre,</i> jord, krukmakarlera), soppskål (se fig. 1 till art. Fajans). 
<b>Terriss</b> [te'ris], William, engelsk skådespelare, f. 1847 i London, d. 1897 genom mord, hette eg. William Charles James Lewin, debuterade 1867 och vardt snart omtyckt i hjälteroller (<i>Romeo, Mercutio</i> m. fl.); han var större delen af sin verksamhet anställd vid Lyceumteatern. Se biogr. af A. J. Smythe (1898). 
<b>Territelariæ,</b> <i>zool.</i> Se Fågelspindlar och Minörspindlar. 
<b>Territet</b> [-tǟ], kurort i schweiziska kantonen Vaud, vid Genèvesjön, nära Montreux (se d. o.). 
<b>Territorial</b> (Territoriell), som har afseende på eller omfattar ett område (<i>territorium</i>). 
<b>Territorialarmé,</b> <i>krigsv.</i> Se Territorialtrupper. 
<b>Territorialhöghet,</b> <i>statsr.</i> Se Höghetsrättigheter, sp. 224. 
<b>Territorialmandat</b> (fr. <i>mandats territoriaux</i>), franskt pappersmynt, som utgjordes af anvisningar på statsjord och utfärdades af Direktoriet till ett sammanlagdt belopp af 2,400 mill. livres, såsom en ersättning för de värdelösa assignaterna. Territorialmandaten utsläpptes 11 april 1796, och när regeringen 16 febr. 1797 upphäfde tvångskursen på dem, hade de redan fallit till 1/4000 af sitt nominella värde. De ersattes af de s. k. <i>rescriptions metalliques.</i> 
<b>Territorialpolitik,</b> sådan statskonst, som till sitt främsta mål satt att utvidga det egna området och hindra andra staters förstorande. 
<b>Territorialprincip,</b> <i>statsr.</i>, den rättsgrundsats, enligt hvilken statsmakten eger "territorial höghet", d. v. s. omfattar allt, som befinner sig inom statsområdet. Jfr Höghetsrättigheter, sp. 224. 
<b>Territorialsystem.</b> 1. Den kyrkorättsliga teori, som uppfattar kyrkoregementet som en beståndsdel af statsmakten. Se Kyrkoregemente. — 2. <i>Krigsv</i>. Ett försvarssystem, som ansluter härorganisationen till landets territoriella indelning. 
<b>Territorialtrupper,</b> Territorialarmé, <i>krigsv.</i>, i Frankrike det äldsta uppbådet trupper, motsvarande andra staters landtvärn och landstorm (se dessa ord). C. O. N. 
<b>Territorialvatten,</b> <i>folkr.</i>, detsamma som sjöterritorium (se d. o.). Jfr äfven Farvatten. 
<b>Territoriell.</b> Se Territorial. — T. församling. Se Församling 2. 
<b>Territorium</b> (lat., af <i>terra,</i> jord, mark), landområde, som lyder under ett rike eller en provins, stad, domsaga etc.; officiell benämning (eng. <i>territory</i>) på sådant inom Nord-Amerikas förenta staters gränser beläget område, som ännu ej i fråga om folkmängd och kultur nått erforderlig utveckling för att upptagas som en stat i unionen. Någon bestämd folkmängdssiffra, som berättigat ett territorium att upphöjas till stat, har ej varit föreskrifven, utan upptagandet som stat har h. o. h. berott på kongressen. F. n. finnas inom unionen endast 2 områden, som benämnas "territorier" (se Nord-Amerikas förenta stater, sp. 1202). 
<b>Territory of Papua</b> [te'ritri əv pä'pjōə], den Storbritannien tillhörande delen af Nya Guinea (se d. o., sp. 142). 
<b>Terror,</b> lat., skräck; skräckvälde, skräcktid (jfr Terreur). Ordet kom mycket i bruk i svenska pressen 1917 och följande år som beteckning för den grymma framfart, som utöfvades af de revolutionära partierna i Ryssland och Finland. Den röda terrorn i Finland, bolsjevikupproret 1918. Den hvita terrorn i Finland kalla socialisterna bestraffningen af upprorsmännen. — Om terror cimbricus se Cimbrer, sp. 321. 
<b>Terror</b> [te'rə], Mount, en utslocknad, 3,318 m. hög, 1841 af J. Ross upptäckt vulkan på ön Erebus invid det antarktiska Victorialand. Se 
page_number=506, index= - Terror, Mount  - Terrorism  - Terror-viken  - Terry, Edward O'Connor  - Terry, Ellen Alicia  - Terräng  - Terrängafskärning  - Terrängafteckning  - Terrängbeskrifning  - Terrängbeteckning  - Terrängföremål  - Terränglinje  - Terränglära  - Terränglöpning 
Erebus 1 och Polarexpeditioner, sp. 1171. 
<b>Terrorism</b> (jfr Terror), skräckvälde; skräcksystem, injagande af fruktan genom oblidkeligt grymma åtgärder; om terrorismen l. skräckväldet i Frankrike under den stora revolutionen se Terreur. — Terrorisera, injaga allmän skräck; medelst skräckåtgärder kufva eller hålla i undergifvenhet. — Terrorist, anhängare af en skräckregering, skräckman. 
<b>Terror-viken</b> [te'rə-]. Se Erebus-and-Terror-Gulf. 
<b>Terry</b> [te'ri], Edward O'Connor, engelsk skådespelare, f. 1844, d. 1912, spelade komiska roller på Strand-teatern i London 1868—75, var 1876—87 publikens favorit i burlesker på Gaiety-teatern och uppsatte sedan egen teater i London, men var själf ofta ute på gästspel i Amerika, Australien och södra Afrika. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Ellen Terry som Beatrice i"Mycket väsen för ingenting".</tr></table> <b>Terry</b> [te'ri], Ellen Alicia, engelsk skådespelerska, f. 27 febr. 1848 i Coventry, dotter till ett skådespelarpar, uppträdde redan som barn på scenen och sedan som helt ung i Shaksperedramer på teatrar i London, var som mycket ung (1864) gift med målaren G. F. Watts, men äktenskapet upplöstes snart. 1867 spelade hon första gången tillsammans med Henry Irving. 1868—74 var hon gift med skådespelaren E. A. Wardell, känd under teaternamnet Charles Kelly, och tillhörde då ej scenen. Efter att ha firat triumfer vid flera teatrar ingick hon kompaniskap med Irving vid Lyceum theatre, där hon särskildt vardt ryktbar för sina framställningar af Shaksperes kvinnor: <i>Ophelia</i> 1878, <i>Portia</i> 1879, <i>Desdemona</i> 1881, <i>Juliet</i> och <i>Beatrice</i> 1882, <i>Viola</i> 1884, lady <i>Macbeth</i> 1888, <i>Katherine</i> i "Henrik VIII" och <i>Cordelia</i> 1892, <i>Imogen</i> 1896 och <i>Volumnia</i> 1901. Bland hennes andra roller märkas <i>Margareta</i> i "Faust" 1885, <i>madame Sans-Gêne</i> 1897 och flera af Shaws pjäser. Då Irving 1902 drog sig tillbaka från scenen, bildade hon eget sällskap. 1906 firades hennes femtioårsjubileum som skådespelerska med stor hänförelse; en subskription inbragte 8,000 pund. 1907 gifte hon sig med amerikanske skådespelaren James Carew. Se Charles Hiatt, "E. T." (1898), och Pemberton, "E. T. and her sisters" (1902). — Flera af Ellen T:s syskon ha också gjort sig ett namn som scenkonstnärer, liksom hennes egna barn, Ailsa Craig och Gordon Craig. 
<b>Terräng</b> (fr. <i>terrain, terrein,</i> af <i>terre,</i> jord), mark, jordstycke; markens beskaffenhet att vara kuperad eller jämn, träskig o. s. v.; fig.: utbredning, framsteg. — <i>Krigsv.</i>, ett stycke af jordytan med alla på detsamma befintliga föremål (träd, byggnader o. s. v.). Terrängen utöfvar stort inflytande på truppernas användning, allteftersom den underlättar eller inskränker deras rörelser och vapnens bruk. Med anledning häraf måste en truppbefälhafvare noga lära känna den terräng, i hvilken han kan komma att röra sig, hvadan de uppgifter, som tillgängliga kartor lämna, böra fullständigas genom rekognoscering (se d. o.) af ett helt område eller af vissa föremål (<i>terrängföremål</i>), som för tillfället äro af betydelse. Finnes icke karta eller äro tillgängliga kartor alltför bristfälliga, måste, då ett fullständigt kartarbete icke hinner utföras, <i>terrängafteckning</i> företagas, hvarvid man hjälper sig med enkla instrument, såsom mätbräde, diopterlinjal, kompass, meterstake o. s. v. eller i värsta fall tecknar utan instrument, då en kartskiss uppstår. Kan man med tillhjälp af en befintlig karta upprätta en stomkarta, blir denna till stor hjälp vid arbetet. Själfva förrättningen består i hvarje fall af planmätning, med hvilken man afser att till sitt läge på kartan bestämma så många punkter, att alla utsträckningar i vågled kunna intecknas, samt terrängens intecknande till sin form (höjder och dalar) och till sin beskaffenhet (fast mark, kärr, skog, o. s. v.), med inritande af hus och andra konstgjorda föremål. Framgår terrängens beskaffenhet icke tillräckligt af det sålunda erhållna kartutkastet, måste detta fullständigas med en <i>terrängbeskrifning,</i> som kanske ensam är tillräcklig att fullständiga en befintlig karta. Framställningen af terrängens olika utseende och af sätten för terrängafteckningens utförande benämnes vanligen <i>terränglära</i>. C. O. N. 
<b>Terrängafskärning,</b> <i>krigsv.</i>, kallas en sådan naturlig afskärning eller långsträckt fördjupning i marken, som förhindrar eller åtminstone försvårar framkomligheten, hvilken sålunda måste främjas genom särskilda anordningar: bankar, broar e. d. Sådana terrängafskärningar — vattendrag, långsträckta smala sumpmarker, raviner o. d. — äro alltså mer eller mindre användbara som naturliga stormhinder (se d. o., sp. 229), och bakom dem kunna därför vanligen med fördel försvarsställningar intagas, för så vidt marken i öfrigt är härför lämplig och ej behärskas från terrängen på andra sidan om afskärningen. L. W:son M. 
<b>Terrängafteckning.</b> Se Terräng. 
<b>Terrängbeskrifning.</b> Se Terräng. 
<b>Terrängbeteckning.</b> Se Kartbeteckningar. 
<b>Terrängföremål,</b> föremål, som på ett i ögonen fallande sätt framträda i terrängen (se d. o.). Deras inredande till försvar är en åtgärd, som vid en ställnings besättande för någon längre tid ej bör underlåtas, enär denna vanligen går fortare att vidtaga än anordnandet af konstgjorda befästningar. För att terrängföremålen skola inredas till försvar, fordras dock, att de ha ett för strid gynnsamt läge och i öfrigt äro härför passande. Sådana terrängföremål kunna vara diken och grafvar, landsvägs- och järnvägsbankar, stenmurar, höjder, skogar och stenbyggnader samt bebyggda orter. Värdet af försvarsanordningarna beror hufvudsakligast på den för desammas utförande till buds stående tiden. L. W:son M. 
<b>Terränglinje,</b> <i>krigsv.</i> Se Riktning, sp. 409. 
<b>Terränglära,</b> <i>krigsv.</i> Se Terräng. 
<b>Terränglöpning,</b> kapplöpning (se d. o.) i 
page_number=507, index= - Terränglöpning  - Terrängrekognoscering  - Terrängridning  - Terrängvinkel  - Tersatica  - Ters  - Tersatto  - Terschelling  - Terserol  - Terseron  - Terserus, Elaus  - Terserus, Joannes Elai 
obekant terräng; en art af fotlöpning (se Löpning, sp. 284). 
<b>Terrängrekognoscering,</b> <i>krigsv.</i> Se Rekognoscering, sp. 1306. 
<b>Terrängridning.</b> Se Fältridning. 
<b>Terrängvinkel,</b> <i>krigsv.</i>, vinkeln mellan terränglinjen och horisontalplanet vid ett eldvapens inriktande. Se vidare Riktning. G. af Wdt. 
<b>Tersatica,</b> stad. Se Fiume, sp. 472. 
<b>Ters</b> (it. <i>terza,</i> af lat. <i>tertia,</i> tredje), tre på hvarandra följande kort af samma färg (i pikéspel); benämning på ett läge och en rörelse i fäktning (se Fäktkonst, sp. 215); sextiondedelen af en sekund (ett förr inom astronomien användt beräkningssätt; jfr ock Ters-ur). — <i>Mus.</i> a) Tredje tonsteget i den diatoniska skalan. Tersen kan vara stor (<i>c—e</i>), liten (<i>c—ess</i>), öfverstigande (<i>c—eiss</i>) eller förminskad (<i>ciss—ess</i>). Se vidare Intervall och Treklang. — b) öppen labialstämma i orgeln (tertia, tersstämma), hörande till de s. k. fyllnadsstämmorna och angifvande stora tersen till den anslagna tangenten samt afsedd att förstärka fjärde öfvertonen. A. L.* 
<b>Tersatto</b> [-tå], kroat. <i>Trsat,</i> församling i kroatiska komitatet Modrus-Fiume, nära Fiume. 10,039 inv. (1901). Gammal borg och franciskankloster (vallfartsort), till hvilket man uppstiger på 504 trappsteg. J. C. 
<b>Terschelling</b> [ters-che'lling], ö i Nordsjön, tillhörig nederländska prov. Nord-Holland, mellan Vlieland och Ameland, omkr. 20 km. från Frieslands kust. 108 kvkm. Den består till öfvervägande del af sand och är på norra sidan genom dammar skyddad mot hafvet. Befolkningen, uppgående till omkr. 3,900 pers., idkar jordbruk och ladugårdsskötsel, sjöfart och fiske.      (H. W—k.) 
<b>Terserol</b> (it. <i>terzuolo,</i> hökhanne; jfr Falkon), benämning på en pistol (se Handeldvapen, sp. 1317) af små dimensioner. 
<b>Terseron,</b> Terzeron (sp. <i>terceron,</i> af <i>tercero,</i> den tredje). Se Människoraser, sp. 273. 
<b>Terserus.</b> 1. Elaus T., präst, f. 1554 i Umeå, d. i aug. 1617 i Leksand, tillhörde en prästsläkt, som härstammade från Hälsingland. Hans fader, Ingelbertus Olai (hofpredikant hos Gustaf Vasa, 1550 t. f. pastor i Umeå, 1558 eller 1559 kyrkoherde i Leksand, d. 1602), underskref 1577 beslutet om liturgien och 1593 Uppsala mötes beslut. T. studerade i Rostock, där han ock antog sitt tillnamn (enligt sägen gifvet af en lärare, emedan han tre gånger kommit för sent — lat. <i>ter serus</i> — till föreläsningen). Hemkommen från Tyskland som filos. magister, blef han sekreterare i Johan III:s kansli och utsågs 1593 af sin frände biskop Bellinus till rektor i Västerås. Under faderns sjukdom t. f. kyrkoherde i Leksand (från 1598), fick han 1602 fullmakt på denna befattning; redan tidigare hade han blifvit prost öfver Öster-Dalarna. Vid "näftåget" (se Näf, J.), sedan underrättelsen om Näfs hotande ankomst föranledt den våldsammaste panik under gudstjänsten i Leksands kyrka (3 sept. 1598), deltog T. i dalaböndernas marsch till Tuna och lyckades undan deras våldsamhet rädda ett par af Näfs följeslagare. Äfven under dalaoroligheterna  på grund af skatter, utskrifningar och ovilja mot adeln 1613—14 verkade han med sitt betydande inflytande för att lugna allmogen. T. bedref ett icke obetydligt författarskap. En krönika öfver  Johan III:s regering finnes delvis tryckt i Nettelbladts "Schwedische bibliothek". I handskrift finnes en relation om näftåget och en om händelserna i Dalarna 1613—14; vid den förra äro fogade ett par bref med en intressant karakteristik af dalkarlarnas lynne och seder. Af Karl IX fick T. i uppdrag att öfversätta Joh. Magnus' historia till svenska; Gustaf II Adolf insatte honom i sin bibelkommission. — Jfr R. Holm, "J. E. T." (1906), S. Tunberg, "Sigismund och Sverige 1597—8", II (1918), H. Geijer i "Meddelanden från Dalarnes fornminnesförening", V (1918). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Joannes Elai T., den föregåendes son, en af storhetstidens mest betydande teologer och biskopar, f. i mars 1605 i Leksand, d. 12 april 1678 i Söderköping, hade efter skolgång i Västerås och Örebro blifvit kollega vid den förstnämnda skolan, då han 1627 som notarie fick åtfölja sin biskop Joh. Rudbeckius på dennes estländska visitation. Student i Uppsala 1628, blef han 1631 prästvigd och kaplan i Leksand, men kallades redan 1632 till lektor i grekiska vid Västerås gymnasium. 1633 reste han till Tyskland, där Axel Oxenstierna, Johan Banér och Adler Salvius på flera sätt stödde honom under hans akademiska vandringslif. Efter en kort tur till Paris, England och Holland (1635) vistades han ett år i Helmstädt, där han mottog starka personliga intryck af G. Calixtus och dennes ireniska sträfvanden för kristenhetens enande på grundval af de fem första århundradenas åskådning ("synkretism"). I Hamburg studerade han rabbinsk litteratur. Efter hemkomsten (1637) återtog han sin plats i Västerås och blef tillika gymnasiets rektor. 1639 blef han lektor i teologi efter att s. å. i Uppsala ha promoverats till filos. magister (primus). 1640 blef T. tredje teol. professor vid Åbo nyinrättade universitet, en uppgift, åt hvilken han egnade sig med flit och framgång. Han undervisade i dogmatik, någon tid äfven i hebreiska. Hans vid denna tid utgifna akademiska disputationer (om predestinationen, Guds Sons människoblifvande, treenigheten och arfsynden) ansluta sig till Augsburgiska bekännelsen och röja en ortodox luthersk ståndpunkt i förening med en för tiden föga vanlig förtrogenhet med kyrkans historia äfvensom här och där kritisk blick och själfständigt omdöme. 1645—46 var han universitetets rektor. Som universitetets ombud vid riksdagen 1647 bekämpade han  vid Matthiæs sida Jonas Magnis förslag att genom en  förklaring från prästeståndet erkänna hela Konkordiebokens  symboliska anseende inom kyrkan, ehuru han gick med  på ett kompromissförslag att begära dess auktoriserande 
page_number=508, index= - Terserus, Joannes Elai 
af K. M:t, såvida de öfriga stånden gjorde detsamma. Han var säkerligen öfvertygad om, att Kristina, med hvilken han nyss förut eller kort efteråt kom i någon beröring genom att undervisa henne i hebreiska, icke skulle ge någon sådan auktorisation. 1647 utnämnd till andre teol. professor i Uppsala, öfverflyttade T. dit 1648 efter att i Åbo ha promoverats till teol. doktor. I Uppsala föreläste han först nya testamentet och gaf äfven i form af kollegium öfver konsilierna den första vid därvarande fakultet förekommande undervisningen i kyrkohistoria. Snart nog öfvergick han till gamla testamentet, hvars grundtext drottningen gaf honom uppdraget att utge i kritisk upplaga med latinsk öfv. och kommentar; för att verkställa detta arbete erhöll han ett särskildt anslag. Det storslagna projektet blef icke fullföljdt. Hvad som utkom, <i>Genesis et Exodus cum nova versione latina</i> (1655), <i>Annotationes in Genesin</i> (s. å.) och <i>Exodus et in eam annotationes</i> (1660), vittnar emellertid tydligt om T:s stora lärdom och äfven efter tidens mått kritisk-vetenskapliga förmåga och torde i det hela kunna uthärda jämförelsen med samtida liknande verk i utlandet. Frukter af hans lärarverksamhet äro äfven <i>Sacra chronologia</i> (1657) och dess <i>Appendix,</i> som innehåller kronologiska tabeller, beträffande Sverige småningom svällande ut till en sammanhängande historisk framställning, förd fram till och med Roskildefreden. Då han 1651—52 var universitetets rektor, uteblefvo icke konflikter med kollegerna, hvari jämte T:s stora pliktkänsla och nit äfven hans själfkänsla och hetsiga lynne hade sin andel. På den politiska banan kom han att vid riksdagen 1650 spela en betydande roll som en af ledarna för de ofrälse stånden vid dessas yrkande på reduktion, hvarjämte han tog del i uppsättandet af deras ryktbara protestation; han uppträdde ock till någon del som målsman för menige prästerskapet mot biskoparna. I sammanhang med processen mot Messenierna 1651 inkallades han till Stockholm för att rättfärdiga sig från andel i deras stämplingar, hvilket ock lyckades honom. Högt uppskattad af Karl X Gustaf, blef han af denne efter prästeståndets val på utskottsmötet i Göteborg 1658 utnämnd till biskop i Åbo, ehuru stiftet önskat en annan. Efter att någon tid ha deltagit i kyrkolagkommissionens arbete — hvarvid han yttrade sig för ett blandadt consistorium generale, dock med prästerlig majoritet genom ärkebiskopens ordförandeskap — tillträdde han stiftet 1659. Han var där ifrigt verksam för skick och ordning, höll prästmöten såväl i Åbo som i Österbotten, dref på folkets kristendomsundervisning (bestämmelser på prästmötet i Åbo 1660) och uppehöll kapitlets myndighet gentemot adeln vid prästtillsättningar. Vid riksdagen 1660 uppträdde han energiskt mot Kristinas yrkande på frihet i utöfningen af sin nya katolska tro. — Hans af Calixtus påverkade teol. åskådningar invecklade honom emellertid snart i en häftig strid, hvarvid hans i det föregående intagna politiska hållning och hans stridslystna humör inverkade till hans nackdel. I T:s mot slutet af 1662 utkomna stora <i>Förklaring öfver cathechismum,</i> vid hvars utgifning han trotsat påbudet om kanslicensur före tryckningen, fann Åboprofessorn E. Svenonius åtskilliga irrläror. Vid ventileringen af en disputation, hvari denne kritiserat T:s uppfattning af Kristi nedstigande till dödsriket (T. lutade åt den reformerta tolkningen af denna läropunkt såsom innebärande ett metaforiskt uttryck för djupet af Kristi lidande), opponerade T. extra (28 mars 1663); sammanstötningen blef ytterst het och urartade, icke minst genom T:s förvållande, till en skandalös ordväxling mellan biskopen-prokanslern och preses. Saken gick till universitetskanslern, riksdrotsen Per Brahe, som gaf T. orätt; den högadliga förmyndarregeringen tillsatte en teol. kommission under ordförandeskap af biskop S. Enander, och denna fann bland 26 af Svenonius påtalade punkter 15 förgripliga. T. blef därpå af regeringen suspenderad från sitt ämbete (juli 1663) i afvaktan på definitivt afgörande i målet genom prästeståndet; katekesen indrogs. En och annan af de dömda artiklarna visar en toleransståndpunkt erinrande om synkretismens; på andra ställen märks inflytande från reformert teologi eller egna särmeningar. I kommissionen dominerade den ortodoxistiska skuggrädslan; T:s hållning vid undersökningen med vacklan mellan försvar och halfva eller hela återkallelser bidrog emellertid ock till att försämra hans sak. Prästeståndet vid 1664 års riksdag godkände kommissionens dom, och T. fick begära afsked (aug. 1664). — Han fick behålla sitt prebende Pargas och befordrades redan 1665 till kyrkoherde i Riddarholmen (med det därtill 1666 lagda Bromma), 1668 till kyrkoherde i Klara och 1671 till biskop i Linköping efter sin antagonist Enander. Regeringen nöjde sig sålunda med att förödmjuka honom och lät sedan åter hans kapacitet komma till sin rätt. Äfven i Linköping skötte han stiftet med myndighet och kraft. En predikan öfver Karl XI:s regeringstillträde 1672 är samtidigt en allvarlig botpredikan. Att han i strid mot högtidliga löften om motsatsen fasthöll vid sina dogmatiska särmeningar, visade hans <i>Spörsmålsbok öfver cathechismum</i> (1675) och det tal, hvarmed han som promotor — han var vid kröningsriksdagen prästeståndets talman i den gamle ärkebiskop Stigzelius' ställe — öppnade teol. doktorspromotionen i Uppsala s. å.; han kritiserade därvid konkordieformeln särskildt med hänsyn till läran om Kristi nedstigande. Talet öfverklagades hos konungen, men T. räddade sig genom en skrufvad återkallelse i en aftonsångspredikan på Uppsala slott; han stod i gunst hos Karl XI och hade just på riksdagen drifvit på förmyndarräfst och reduktion. Hans politiska sträfvanden från 25 år tidigare nalkades nu sitt förverkligande. En alltför omstridd person för att lämpa sig till ärkebiskop vid ledigheten efter Stigzelius 1676, hvartill han ifrågasattes, fick han verka i Linköping till sin död (på en resa inom stiftet). Hans graf i Linköpings domkyrka prydes af en präktig marmorvård. — T. stod på flera punkter otvifvelaktigt i kunskaper och vidsynthet framom de fleste af sin tids svenska teologer; å andra sidan omfattade han såväl som de den ptolemeiska världsbilden (jfr "Sacra chronologia"), och mot en för trolldom anklagad student i Åbo, Eolenius, var han ytterligt sträng: denne räddades endast genom Per Brahes inskridande från en dödsdom (1662). — Jämte ofvan nämnda 
page_number=509, index= - Terserus, Joannes Elai  - Tersett  - Tersflöjt  - Tershane  - Tersileion  - Terskaja oblast  - Terska kusten  - Terskei Ala-tau  - Terskvartackord  - Tersmeden  - Tersmeden, Herman  - Tersmeden, Karl  - Tersmeden, Fredrik  - Tersmeden, Vilhelm Fredrik 
skrifter utgaf T. åtskilliga disputationer och  likpredikningar. Riksdagsanteckningar af honom finnas  tryckta i Loenboms "Historiska märkvärdigheter",  själfbiografiska anteckningar (<i>Ortus et vitæ  cursus J. E. Terseri</i>) i Tengströms "Handlingar  i Finlands kyrkohistorie". T:s barn adlades 1683  med namnet Tersér (ätten utgick 1712). —  Jfr J. Tengström, "Minne öfver J. E. T." (1795),  H. Råbergh, "Åbo universitets lärdomshistoria,  4. Teologien" (1893), och R. Holm, "J. E. T.", I  (1906; går till år 1659). 1—2.  K. B. W—n. 
<b>Tersett,</b> Terzett (it. <i>terzetto</i>) 1. <i>Metr.</i>  Se Terzin. — 2. <i>Mus.</i>, tonstycke för tre  konserterande stämmor, vanligen sångstämmor  med ackompanjemang, under det att ett trestämmigt  stycke för antingen blott sång eller blott instrument  vanligare kallas trio. A. L.* 
<b>Tersflöjt,</b> <i>mus.</i> Se Flöjt, sp. 688. 
<b>Tershane,</b>, förstad. Se Konstantinopel, sp. 837. 
<b>Tersileion,</b> parlamentsbyggnad. Se Megalopolis, sp. 1469. 
<b>Terskaja oblast,</b> ry. Se Terek 2. 
<b>Terska kusten</b> l. Teriska kusten (ry.  <i>Terskij bereg</i>) utgör halfön Kolas södra, östra  och nordöstra kuststräcka utmed Hvita hafvet,  sundet mellan Kolahalfön och den s. k. Vinterkusten  (n. om Archangelsk) samt Norra Ishafvet.  Som gränspunkt (i s. v.) mot Kandalaksvikens kust  betraktas förberget Turja (något ö. om floden  Umbas utlopp), och mot Murmanska kusten (se d. o.)  afgränsas Terska kusten af ett annat förberg,  Svjatoj nos, samt af Jokonskfloden. Enligt V. Ramsay  ("Fennia", bd 16) är Ishafsdelen ett 130—160  m. högt platålandskap, som brant stupar i hafvet.  Mot s. sänker sig denna urbergsplatå småningom,  och Hvita hafskusten är grund, flack, täckt af  morängrus och sand. På sydkusten utmynnar bland  andra floder Varzuga, på östkusten Kolahalföns  längsta flod, Ponoj (370 km.), farbar under en  stor del af sitt lopp, men med hindrande forsar  ett par mil från kusten. Om vegetations- och  bebyggelseförhållanden samt fisket vid kusten se  "Fennia", bd 3 (uppsats af O. Kihlman) samt  "Ymer", arg. 1911 (G. Hallström, "Kolalapparnas  hotade existens").           H. W—k. 
<b>Terskei Ala-tau,</b> berg i Turkestan. Se Alatau  och Tian-schan. 
<b>Terskvartackord</b> (terskvartsextackord),  <i>mus.</i> Se Septim-ackord. 
<b>Tersmeden,</b> svensk adlig ätt, härstammande  från Herman T. (f. 1616, d. 1667), som,  enligt uppgift tillhörande en fransk adlig familj,  1644 inkom till Sverige och blef arrendator af  Larsbo bruk. Fem af hans yngre barnbarn antogo  1711 sin styffader landshöfding Cedercreutz'  namn och fingo, då han 1719 baroniserades,  friherrlig värdighet. Herman T:s äldsta barnbarn,  Jakob T. (f. 1683, d. 1752), blef 1722 egare  till Larsbo, erhöll bergsråds titel 1747 och adlades  1751 med bibehållande af namnet. En af hans  sonsöner Fredrik T. (se T. 3) upphöjdes  1809 i <i>friherrligt</i> stånd (hans ättegren utslocknade  på svärdssidan 1916). 
1. Herman T. Se Cedercreutz. 
2. Karl T., son till Jakob T., sjömilitär,  f. 23 april 1715 på Larsbo bruk, Dalarna,  d. 25 dec. 1797 i Karlskrona, blef 1730 volontär vid galäreskadern i Stockholm, utnämndes 1733 till arklimästare på Stockholms stat, var 1734—38 i holländsk och 1739—40 i engelsk sjötjänst samt deltog i 1741—43 års finska krig, hvarunder han konstituerades till kaptenlöjtnant (1741). 1743 kommenderades han med 400 man in i Mälaren för att "afhålla den uproriska dalallmogens vidare ankomst samt uptaga och insända åtskillige af uphofsmännen". Beordrad att i förening med en annan sjöofficer efterspana den dödsdömde Ch. E. Lewenhaupt, då denne i juli 1743 rymt från Stockholm, sökte T. genom vänner till flyktingen varna denne. Men försöket misslyckades. T. kunde ej hindra, att Lewenhaupt blef gripen; han blef sedan, ehuru utan grund, beskylld att för snöd vinning ha förrådt honom. Af sin barndomsvän Hedvig Taube introducerad hos Fredrik I, kom han snart att tillhöra dennes förtroliga umgänge. 1749—63 var T. kommenderad vid fästningsbygget på Sveaborg och åtnjöt till en början Ehrensvärds stora förtroende. Sedermera inträffade en brytning, och T. förflyttades till Karlskrona. Efter att ha befordrats 1751 till kapten, 1755 till kommendörkapten och 1771 till varfsschoutbynacht i Karlskrona och kommendör vid örlogsflottan utnämndes han 1772 till konteramiral vid galärflottan i Stockholm. Såsom för tillfället högste befälhafvare öfver den i hufvudstaden förlagda afdelningen af K. M:ts flotta lämnade han Gustaf III verksamt biträde vid utförandet af revolutionen 19 aug. 1772. Till belöning utnämndes han s. å. till varfsamiral och 1774 till viceamiral. Han efterlämnade vidlyftiga <i>Memoarer,</i> som i förkortad form utgetts af N. Sjöberg och N. Erdmann (hittills 5 dlr, 1912—18). 
3. Fredrik T., friherre, den föregåendes brorson, militär, ämbetsman, f. 9 febr. 1752 på Västsura, Sura socken, Västmanland, d. 20 sept. 1819 i Stockholm, tjänade sedan 1775 vid Upplands regemente och vardt 1783 förste major vid Hälsinge regemente, som han förde under 1788—90 års krig med särskild utmärkelse vid Kaipiais och Anjala (1789). 1792 utnämndes han till öfverstelöjtnant vid regementet samt 1795 till öfverste i armén och generaladjutant. 1798 tog han afsked från regementet, emedan en mängd administrativa uppdrag tog hans tid i anspråk. Sedan 1796 var han nämligen led. af Statsberedningen samt 1796—98 af konungens krigs- och statskonseljer, och 1798 förordnades han att såsom vice president förestå presidentämbetet i Krigskollegium. 1802 utnämndes han till led. af Rikets ärendens allmänna beredning, i hvilken han insattes äfven efter 1809 års revolution. 1812 erhöll han generalmajors grad, hvilket ej hindrade, att han s. å. utnämndes till president i Kammarrätten. Dessutom var T. bl. a. fullmäktig i Järnkontoret (1808) och i Riksgäldskontoret (1811). Vid riksdagarna 1809 och 1810 hade han plats i statsutskottet. T. upphöjdes 1809 i friherrligt stånd. 
4. Vilhelm Fredrik T., friherre, den föregåendes son, politiker, finansman, f. 31 juli 1802 i Stockholm, d. 4 maj 1879 på Österby, blef 1817 student i Uppsala och 1820 kornett vid Lifregementets dragonkår, hvarifrån han 1830 tog afsked som ryttmästare och skvadronchef. Redan 
page_number=510, index= - Tersmeden, Vilhelm Fredrik  - Tersmeden, Jakob Nils  - Tersmeden, Per Reinhold  - Terssext-ackord  - Tersstämmor  - Tersteegen, Gerhard 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> dessförinnan hade han börjat egna sig åt vården  af sina bruks- och landtegendomar, Ströms- och  Franshammars bruk i Hälsingland, Ramnäs och  Seglingsbergs bruk i Västmanland m. fl., samt 1829  valts till fullmäktig i Järnkontoret (1835 blef han fullmäktiges ordf.). Vid sidan  häraf var han en ofta anlitad förtroendeman i offentliga värf. Så blef han 1846 led. af  kommittén för representationens ombildning, 1856 ordf. bland fullmäktige i Riksgäldskontoret,  1858 ordf. i finanskommittén och 1861 (till 1875) ordf. i den genom samma kommitté  föranledda Allmänna hypoteksbankens styrelse.  Sedan 1863 var han led. af och 1869—73  ordf. i Västmanlands läns landsting och sedan  1869 ordf. i samma läns hushållningssällskap. T.  bevistade riksdagarna som led. af Riddarhuset  1828—66 och af Första kammaren för Västmanlands  län 1867—74. Han var därunder led. af  statsutskottet 1834—35 och 1844—45 och ordf. i  nämnda utskott 1847—48, 1856—58, led. af  konstitutionsutskottet 1840—41, 1862—63, 1872  och 1873, led. af hemligt utskott 1840, 1848 och  1853 och ordf. i bankoutskottet 1850—51, 1853—54,  1859—60 samt 1867—68. På Riddarhuset  tillhörde han den frisinnade gruppen och  medverkade till att genomföra flera reformer, bl. a.  representationsreformen. 1859 kallades T. till  hedersled. af Landtbruksakad.  
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 5. Jakob Nils T., den föregåendes kusin,  politiker, f. 30 sept. 1795 på Hässle i Uppland,  d. där 15 juni 1867, blef 1812 student i Uppsala,  1818 filos. magister, 1821 andre sekreterare i kabinettet för utrikes brefväxlingen,  1824 legationssekreterare i Petersburg samt var 1832—37 förste sekreterare i Kabinettet.  T. gjorde sig bekant för sin högkyrkliga och aristokratiska hållning på Riddarhuset, där  hans egentliga uppträdande daterar sig från 1844—45 års riksdag. Särskildt för att bekämpa  de väckta förslagen till representationens  ombildning tog han till orda, och vid de två  sista ståndsriksdagarna (1862—63, 1865—66)  utgjorde han t. o. m. en sammanhållande  kraft bland Riddarhusets konservativa  medlemmar. Införande af samfällda val betecknade  han såsom en rättmätig bestraffning af ett lättsinnigt  folk. Vid alla riksdagarna fr. o. m. 1844—45  t. o. m. 1859—60 var T. led. af konstitutionsutskottet  och 1853 af hemliga utskottet.  Jfr H.  Hamilton, ”J. N. T. Minnesteckning” (1879). 
— T:s son, kammarjunkaren Karl Herman T.  (f. 1844, d. 1917), utgaf <i>Storfurstendömet  Finlands ridderskaps och adels kalender för år 1883</i>  (1883) och <i>Kalender öfver i Sverige lefvande  ointroducerad adel med utländskt adelskap</i> (1886).  — Om dennes syster Ann’ Margret T., se  Holmgren 4, sp. 1009. 
<table class="il"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 6. Per Reinhold T., den föregåendes  kusin, publicist, riksdagsman, f. 17 sept. 1805  på Hellby, Tillberga socken, Västmanland, d. 21  mars 1880 i Sundbyberg, aflade 1824 kansli- och hofrättsexamina i Uppsala och ingick  s. å. i konungens kansli, men lämnade snart statens tjänst för att sköta sin fädernegård  Hellby. Sedan han 1853 sålt sina andelar i nämnda egendom och flyttat till Stockholm,  ingick han som medarbetare i ”Aftonbladet”. Han hade dock redan långt förut tagit del i det  offentliga lifvet, nämligen som riksdagsman  på Riddarhuset alltsedan 1834 (ehuru han  först 1853 uppträdde offentligt) och som  skriftställare, bl. a. med broschyrerna <i>Om  byråkratien i Sverige</i> (1850) och <i>Tankar i  riksdagsämnen</i> (1853). Han fortfor till  representationsförändringen (1866) att deltaga i  riksdagsförhandlingarna som en af Riddarhusets mest  framstående talare, företrädesvis i frågor, som rörde  religionsfrihet, skattereglering, undervisningsväsen  och representationsförändringen, alltid i  frisinnad anda. Utom en mängd artiklar i  ”Aftonbladet” rörande dessa ämnen, särskildt under det  minnesvärda året 1865, utgaf han anonymt flera  skrifter: <i>1854 års riksmöte</i> (tills. med J. G.  Wahlström, 1854; 2:a uppl. 1855), <i>Blick på de  kyrkliga frågornas behandling</i> (1855) och <i>Anteckningar  under en resa genom Tyskland</i> etc. (s. å.).  Se  H. Wieselgren, ”Ur vår samtid” (1880).       2 o. 3. (N. H—tz.)  6. —rn.* 
<b>Terssext-ackord,</b> <i>mus.</i>  Se Sext-ackord. 
<b>Tersstämmor</b> (i orgeln), <i>mus.</i>  Se Ters,  <i>mus.</i> b). 
<b>Tersteegen</b> [-stēg-], Gerhard, tysk reformert  mystiker och psalmdiktare, f. 1697 i Mörs, d.  1769 i Mühlheim, var först köpman, sedermera  bandväfvare, men förde efter 1724 för en tid ett  rent eremitlif. Han stod under inflytande af de  mystiska riktningar, som uppburits af Labadie och  Lodenstein och som hade förgreningar här och där  i Rhentrakten. T. var en rik, religiös natur af  själfständig läggning. I hans fromhet ingår visserligen  ett kvietistiskt drag, men han ville ej veta  af något själens uppgående i en panteistiskt fattad  gudomlighet. Hans gudsbegrepp är fullt personligt.  Hans fromhet lät honom ej heller förbli i  passivitet. Snart nog såg han sig inställd i en  vidsträckt själavårdande verksamhet för de ”stilla i  landet”. Ända från Holland, Danmark, Sverige  och Amerika sökte man hans råd och ledning. En  centralpunkt blef den s. k. Pilgerhütte vid 
page_number=511, index= - Tersteegen, Gerhard  - Ters-ur  - Tertia  - Tertialtionde  - Tertia manu  - Tertian  - Tertiarier  - Tertie  - Tertium comparationis  - Tertium non datur  - Tertius gaudet  - Tertius interveniens  - Tertiär  - Tertiärbanor  - Tertiärformationen  - Tertiärperioden 
Otterfeld, där en liten skara bröder lefde som ett slags  evangeliska munkar i stilla uppbyggelselif och  trägen kärlekstjänst. T:s föredrag vid uppbyggliga  sammankomster — han höll sådana rundt om i  Rhentrakten — blefvo upptecknade och  utgifna under titeln <i>Geistliche brosamen</i> (4 bd,  1769—73; ”Brödsmulor från Herrens bord”,  1879). Märkliga äro hans 111 andliga sånger och  psalmer, af hvilka flera under 1800-talet upptagits  i de tyska psalmböckerna. De utmärkas af ädel  form och skär innerlighet, andaktsfullt  medvetande om Guds närvaro och om Jesu kärlek. Till  stor del äro de stämda i lofton. Andra äro  helgelsepsalmer, innehållande allvarliga maningar till  personligt helgelsearbete. T. hade mera blick för den  allt verkande än för den allt förlåtande nåden.   Jfr W. Nelle, ”G. Tersteegen, geistliche lieder”  (1897). T:s <i>Geistliches blumengärtlein</i> utkom 1729  (”Andelig örtagård”, 1831). Ett urval af hans  andliga diktning utkom på svenska 1900 under  titeln ”Andliga sånger”. 1733—53 utgaf T. i 3  bd <i>Auserlesene lebensbeschreibungen heiliger seelen</i>  (”Heliga själars lif”, I, II, 1871—76). T:s bref  utgåfvos i 2 bd 1773—75, i urval 1889 (”Bref i  andliga ämnen”, 1899). Hans samlade arbeten  utkommo i 8 bd 1844—45.        E. M. R. 
<b>Ters-ur,</b> en klocka, på hvilken kunna afläsas  äfven sextiondedelar af sekunder (”terser”). Ters-ur  användas vid mätning af skjuttiden.       H. W. W.* 
<b>Tertia</b> (lat., den tredje i ordningen). 1. En  af de s. k. horæ canonicæ (se d. o.). —  2. (Med underförstådt <i>classis</i>, klass). Tredje  klassen i ett läroverk. — 3. <i>Boktr.</i>, ett slags stil  (se d. o., sp. 1382—83). — 4. <i>Hand.</i> a) Om  kvalitet: af tredje slaget, sorten, t. ex. ”tertia  stenkol” (se <i>Flis</i>), i fråga om virke (se  Sortering); b) Tredje exemplaret af en växel. —  Tertialiter, nlat., med tre betalningsterminer  om året.  
<b>Tertialtionde.</b> Se Tionde. 
<b>Tertia manu,</b> lat. (”med tredje handen”),  <i>mus.</i>, särskildt i Italien benämning på  oktavkoppel i orgeln (därför att vid dettas användning  det förefaller, som om en osynlig tredje hand  spelade med). 
<b>Tertian.</b> 1. Lärjunge i ett läroverks 3:e  klass (<i>tertia</i>). — 2. <i>Mus.</i>, mixturstämma i  orgeln, angifvande femte och sjätte öfvertonen,  d. v. s. ters och kvint i dubbeloktaven ofvanför  grundtonen.       A. L.* 
<b>Tertiarier</b> (af lat. <i>tertius</i>, tredje), ”medlemmar  i den tredje (af Frans från Assisi stiftade)  orden” (jfr Franciskanorden, sp. 1070),  ett slags med flera munkordnar förenad afdelning  af botgörande män och kvinnor, som ej ingingo i  klostret och ej egde att aflägga de tre  klosterlöftena, utan fingo lefva i äktenskap och sköta  sina världsliga värf, men voro förbundna att bära  en dräkt, liknande den, som brukades i klostren,  ofta fasta, bedja på bestämda timmar samt  undvika dans, skådespel, gräl och svordomar o. s. v.  I sak fanns anordningen redan hos benediktinerna  på 1000-talet; den första egentliga ”tredje  orden” stiftades af premonstratensordens grundläggare  Norbert; men namnet och den stora spridningen  kommo först med Frans från Assisi och  tiggarordnarna. I motsats till dessa ”sekulära”  tertiarier aflade vid slutet af 1200-talet många  tertiarier klosterlöftena, hvarigenom samfund af  ”regulerade” tertiarier uppstodo. Man bör alltså  skilja mellan ”sekulära” och ”regulära” tertiarier.  Båda vunno stor utbredning och voro mycket  verksamma i den frivilliga sjukvårdens tjänst. Ur dem  har en stor mängd nyare kongregationer framgått.  Viktigast af alla är alltjämt Frans’ tredje orden,  särskildt dess sekulära tertiarier, som ifrigt  gynnades af Leo XIII och beräknas till nära 3 mill.  Af regulära franciskanska kongregationer kunna  nämnas Picpuskongregationen, den helige Frans’  fattige bröder, elisabetinnor, franciskaninnor af  åtminstone ett 30-tal olika sammanslutningar, de  vidtutbredda Maria franciskaninnor-missionärinnor  o. s. v. Äfven till dominikaner och karmeliter finnas  många regulära tertiariekongregationer; sekulära  till serviter, augustineremiter etc. Se Thaler,  ”Praktisches handbuch zur leitung des III ordens”  (5:e uppl. 1904), Ign. Jejler, ”Normalbuch für  die mitglieder des III ordens” (26:e uppl. 1905),  och W. Heimbucher, ”Orden und kongregationen”  (2:a uppl. 1906—07).        (Hj. H—t.) 
<b>Tertie</b> (af lat. <i>tertia</i>, näml. <i>pars</i>, tredjedel),  <i>krigsv.</i>, kallades under 1400- och 1500-talen den  slutna formering af infanteri (urspr. en tredjedel  af slagordningen), som användes hufvudsakligen  af spanjorerna och som kunde innefatta ända  till 3,000 man. Tertien uppställdes vanligen i  en sluten kvadrat med en liten kvadrat musketerare  vid hvarje hörn. Formeringen användes sista  gången af de kejserlige 1632 vid Lützen (se d. o.,  fig. 1).       C. O. N. 
<b>Tertium comparationis,</b> lat., ”det tredje i  jämförelsen”, den punkt, i hvilken två jämförda föremål  öfverensstämma, det för dem gemensamma.       S—e. 
<b>Tertium non datur,</b> lat., <i>log.</i>, ”intet tredje  ges”, ett tredje fall är otänkbart, formel för  betecknande af ett kontradiktoriskt motsatsförhållande  (se Kontradiktorisk).       S—e. 
<b>Tertius gaudet,</b> lat., fullständigt <i>Duobus  litigantibus tertius gaudet</i>, ”när två kifvas, gläder sig  den tredje", ungefär detsamma som ”när tjufvarna  gräla, får bonden igen sin ko”. 
<b>Tertius interveniens,</b> lat.  Se Intervenera. 
<b>Tertiär</b> (lat. <i>tertiarius</i>), i tredje utvecklingsstadiet  (om en sjukdom; jfr Syfilis, sp. 1385);  hörande till den tredje geologiska utvecklingsperioden.   Se Tertiärperioden och  Tertiärsystemet.  
<b>Tertiärbanor.</b>  Se Järnväg, sp. 423. 
<b>Tertiärformationen,</b> <i>geol.</i>  Se Tertiärsystemet. 
<b>Tertiärperioden,</b> <i>geol.</i>, den period i jordens  utvecklingshistoria, som utgör den äldre delen af  den kainozoiska eran. Den del af jordklotets  historia, från hvilken vi ha säkra lämningar af  en organisk värld, indelas i tre eror, den  paleozoiska, den mesozoiska och den  kainozoiska. Den kainozoiska eran omfattar två  perioder, tertiär- och kvartär-perioderna.  Dessa perioder ha fått sina namn från en i förra  hälften af 1800-talet bruklig indelning af  jordens historia och de fossilförande aflagringarna i  primära, motsvarande de paleozoiska, sekundära,  motsvarande de mesozoiska, samt tertiära  och kvartära tillsammans motsvarande de 
page_number=512, index= - Tertiärperioden  - Tertiärsystemet 
kainozoiska. För tertiärperioden och de därunder aflagrade bildningarna ha också andra namn varit i användning, nämligen brunkolsperioden och brunkolsformationen, hufvudsakligen i Tyskland, och nummulitperioden och nummulitformationen (hufvudsakligen i Frankrike) efter de under denna period aflagrade brunkolsbildningarna och nummulitkalkstenarna. Se Brunkol, Nummulites och Tertiärsystemet. K. A. G. 
<b>Tertiärsystemet</b> (Tertiärformationen), <i>geol.</i>, sammanfattningen af aflagringarna under tertiärperioden (se d. o.), den äldre delen af den kainozoiska gruppen. Det öfvergår utan någon skarpt utpräglad gräns i de s. k. kvartära bildningarna (posttertiärformationen), hvaremot det i Europa i de allra flesta fall skarpt skiljes från det underliggande kritsystemet. På några ställen, såsom vid Mons i Belgien, vid Paris (<i>Calcaire pisolitique</i>) och i Nord-Amerika (<i>Laramie group</i>), finnas dock lager, om hvilkas hänförande till kritsystemet eller till det tertiära olika meningar gjort sig gällande. — Faunan är utomordentligt rik. Bland foraminifererna spela nummuliterna (se Nummulites) inom den undre afdelningen den ojämförligt viktigaste rollen, hvarjämte dock äfven andra geologiskt viktiga släkten, såsom <i>Amphistegina, Milliola</i> m. fl., förekomma. Spongier äro sällsynta och utan betydelse. Koraller finnas stundom i stor mängd, bildande korallref, fullkomligt analoga med nutidens. Krinoiderna (sjöliljorna), som inom de föregående geologiska systemen voro af så stor betydelse, äro mycket sällsynta. Bland sjöborrarna (ekiniderna) äro klypeastriderna och spatangiderna de viktigaste. Bryozoer finnas här och där i stort antal, men äro af ringa geologisk betydelse. Brachiopoderna (armfotingarna) äro sällsynta och representeras endast af få typer. Musslorna äro allmänna och tillhöra till största delen nu lefvande släkten, hvaremot de för kritsystemet karakteristiska släktena <i>Inoceramus</i> och <i>Exogyra</i> liksom rudisterna ha försvunnit. Snäckornas betydelse ökas ansenligt i jämförelse med föregående system (så t. ex. <i>Cerithium</i> med ett par hundra arter). Bland cefalopoderna (hufvudfotingarna) är endast <i>Nautilus</i> af vikt; belemniterna och ammoniterna ha h. o. h. försvunnit. Af leddjuren förefinnas hufvudsakligen insekterna i stor myckenhet i jämförelse med föregående perioder; så innehåller t. ex. bärnstenen en mycket rik insektfauna. Fiskarna representeras företrädesvis dels af hajar, dels af benfiskar, som på några ställen (t. ex. Glarus, Monte Bolca vid Verona, Licata på Sicilien) äro ganska talrika. Bland de annars sällsynta lämningarna af groddjur märkes den med den nu lefvande jättesalamandern besläktade <i>Andrias</i> (se d. o.) från Oeningen. Sköldpaddor finnas här och där. De i de äldsta delarna funna fåglarna (såsom <i>Gastornis, Odontopteryx</i>) skilja sig från sekundärperiodens bl. a. därigenom, att de sakna tänder. Däggdjuren, som i de äldre geologiska systemen voro mycket sällsynta och utgjordes sannolikt endast af kloakdjur och pungdjur, uppträda i tertiärsystemet i stor mängd och äro högre organiserade. De finnas, liksom insekterna, hufvudsakligen i limniska bildningar. Europas äldre däggdjursfauna karakteriseras förnämligast af hofdjur (<i>Anoplotherium, Xiphodon, Palceotherium</i> m. fl.) och rofdjur (<i>Arctocyon</i>), den yngre af elefantartade (<i>Mastodon, Dinotherium</i>), hästartade (<i>Hipparion</i> m. fl.) och hjortartade djur äfvensom rofdjur (<i>Smilodon</i> och <i>Machairodus</i>). Säkra spår af människan ha däremot icke påvisats inom tertiära bildningar. I faunistiskt afseende utmärkes tertiärsystemet hufvudsakligast därigenom, att nummuliterna och däggdjuren uppträda talrikt samt att molluskfaunan närmar sig till nutidens, hufvudsakligen genom det fullständiga utdöendet af vissa mesozoiska typer såsom ammoniter, belemniter, rudister m. fl. — Bland algerna finnas kalkalger, såsom <i>Lithothamnion</i>, af geologisk betydelse. Ormbunkarna och cykadéerna äro starkt tillbakaträngda liksom ock barrträden, ehuru bland de senare förekomma flera geologiskt viktiga släkten, såsom <i>Sequoia</i> och <i>Taxodium.</i> Palmer äro de viktigaste bland monokotyledonerna. Hufvudmassan af floran utgöres af dikotyledoner, af hvilka ofta ej endast stamdelar och blad, utan äfven blommor och frukter äro kända och kunna med full säkerhet bestämmas. Tertiärperiodens flora utmärkes således genom tillbakaträdande af ormbunkar och cykadéer samt de angiosperma dikotyledonernas öfvervikt. I Europa ha de äldre flororna en tropisk prägel, de därpå följande en subtropisk för att småningom närma sig till den nu i Europa härskande floran. — Tertiärperioden var en tid af intensiv verksamhet hos de bergsbildande krafterna. De viktigaste nuv. bergskedjorna, såsom Alperna, Himalaya, Anderna m. fl., blefvo uppveckade under denna period och erhöllo i stort sin nuv. form mot slutet af tertiärperioden. I samband med denna bergskedjebildning förekom också vulkanisk verksamhet, och eruptiva bergarter förekomma i stor mängd bland tertiärperiodens aflagringar, hufvudsakligen ytbergarter, såsom basalt, fonolit och trakyt, men i djupet af förstörda vulkaner iakttages stundom såväl granit som gabbro. Tack vare dessa stora omhvälfningar ha under tertiärperioden stora förändringar egt rum i förhållandet mellan land och haf, och i stort sedt antogo kontinenterna under denna period sin nuv. form, hvilket naturligtvis skedde under många oscillationer. Grundvattens- och sötvattensaflagringar äro också i tertiärsystemet vida allmännare än i de föregående geologiska systemen. Bergarterna i tertiärsystemet äro i allmänhet lösa och mjuka (sand, lera, märgel o. s. v.), men i många fall ha de rönt inverkan af de bergsbildande krafterna och genom tryck antagit stor fasthet och hårdhet. Under den äldsta delen af tertiärperioden var mellersta Europas klimat ännu tropiskt och öfvergick sedan småningom genom subtropiskt till det nuvarande. Från en tid just vid slutet af tertiärperioden finnas äfven faunistiska och floristiska bevis för, att en temperatursänkning egt rum öfver en stor del af Europa ända ned till Medelhafvet, ett förebud till den stora temperatursänkning, som drabbade norra halfklotet under istiden. 
<i>Geologisk indelning.</i> Parisbäckenets tertiärbildningar voro de första, som blefvo föremål för en grundlig vetenskaplig undersökning, af Brongniart, hvarvid Cuvier beskref de hufvudsakligen i gipsen vid Montmartre funna däggdjurslämningarna. En för hela tertiärsystemet giltig klassifikation i 3 "etager": eocen, miocen och pliocen, 
page_number=513, index= - Tertiärsystemet 
grundad på Deshayes' uppgifter om proportionen mellan lefvande och utdöda molluskarter, framställdes först af Lyell. På grund af vissa geologiska förhållanden ansåg Beyrich sig böra sammanfatta de yngre eocena och de äldre miocena bildningarna under benämningen oligocen. Numera delar man vanligen tertiärsystemet i 2 större grupper: eogen l. paleogen och neogen, den förra omfattande paleocen, eocen och oligocen, den senare miocen och pliocen. Gränsen mot de yngre bildningarna, som kallats de kvartära, de postpliocena, diluvium, de lösa jordlagren m. m., är ofta svår att draga. I senaste tider har också en tendens gjort sig gällande att betrakta de kvartära bildningarna ej som bildande ett särskildt system, utan endast som de yngsta tertiära under benämningen de pleistocena. Enligt detta uppfattningssätt skulle då tertiärsystemet bli det enda kainozoiska. — Ehuru ofvannämnda indelning gjorts närmast med afseende på förhållandena i Europa, kan den dock tillämpas öfverallt, hvarest tertiära bildningar förekomma, och har därför samma allmängiltighet som andra geologiska systems indelningar. Tertiärsystemet är dock ingalunda likformigt utbildadt öfverallt, utan man kan urskilja olika geografiska områden l. provinser, med olika utvecklingsform. Inom Europa kan man sålunda särskilja en mediterran och en medeleuropeisk provins. 1. Den <i>mediterrana</i> provinsens aflagringar sträcka sig från Garonnes och Rhônes nedre lopp öfver länderna på ömse sidor om Medelhafvet åt ö. till Indien och Kina samt karakteriseras hufvudsakligen däraf, att i eocen nummuliterna uppträda i stor myckenhet, hvad både arter och individer beträffar, bildande mäktiga kalkstenar (nummulitkalk). Korallref och mollusker af tropiska former träffas flerstädes. Samma koraller återfinnas i Västindiens tertiärbildningar, som öfver hufvud taget förete stor likhet med Italiens äldre tertiära. Pliocena bildningar med en rik fauna, kända sedan gammalt under benämningen "subapenninformationen", finnas längs Apenninernas sluttningar i nästan hela Italien. Limniska bildningar äro inom den mediterrana provinsen mera underordnade; dock finnas sådana vid Cadibona i Ligurien (brunkol), vid Aix och Mont Lébéron i Provence, Pikermi vid Aten och Siwalik hills vid Himalaya, de 3 sistnämnda lokalerna utmärkta genom sin rika däggdjursfauna, som numera vanligen anses som äldre pliocen. I östra Europa finnas från Slavonien vidare mot s. ö. i mängd sötvattensbildningar, rika på snäckor, som kallats <i>paludina</i>-lagren, på grund af släktet Paludinas öfvervikt. Eruptiva bergarter spela inom mediterranprovinsen ingen viktig roll, ehuru dylika förekomma, såsom i Euganeiska kullarna vid Padua, liksom ock flera af Italiens vulkaner ha börjat sin verksamhet under tertiärperioden. — 2. Äfven inom den <i>medeleuropeiska</i> provinsen finnas nummuliter i ej obetydlig mängd, men där uppträda de dock ej bergartsbildande. Faunan har en något mindre tropisk karaktär än den mediterrana, och korallref saknas. Marina och limniska bildningar omväxla ofta, och härigenom anges upprepade oscillationer mellan land och haf. Eruptiva bergarter uppträda på många ställen, såsom i Auvergne, vid Rhen, i Böhmen, Ungern m. fl. st., och stundom är den ursprungliga vulkanstrukturen väl bibehållen. Den medeleuropeiska provinsens lager ha afsatt sig i flera dels från hvarandra skilda, dels med hvarandra, åtminstone tidtals, kommunicerande bäcken. Förmedlande under någon tid kommunikationen mellan det mediterrana och det medeleuropeiska tertiärhafvet äro de tertiärbildningar, som från Rhônes nedre dal sträckt sig längs Alpernas norra sida (Helvetiska bäckenet). De äldre utgöras af nummulitkalk och flysch, hvilken senare bildning består af konglomerat, sandsten och leror. Inga andra fossil äro däri funna än s. k. alger, hvilka dock sannolikt äro spår af djur. De öfre utgöras af s. k. molass (se d. o.) af dels limniskt, dels marint ursprung. Till den öfre sötvattensmolassen höra lagren vid Oeningen nära Bodensjön, utmärkta genom sin rika flora och insektfauna (beskrifna af Heer) samt förekomsten af <i>Andrias.</i> I Parisbäckenet äro hufvudsakligen eogena lager utbildade i mångfaldig växling af marina och limniska bildningar. Till de senare räknas bl. a. den för sin rika däggdjursfauna (<i>Anoplotherium, Xiphodon, Palæotherium</i> m. fl.) bekanta gipsen vid Montmartre, till de förra hufvudmassan af plastisk lera (<i>argile plastique</i>) och Londonlera (<i>London clay</i>), den som förträffligt byggnadsmaterial bekanta grofkalken (<i>calcaire grossier</i>). Fontainebleausandstenen (<i>sable et grès de Fontainebleau</i>) m. fl. Miocena bildningar förekomma hufvudsakligen i Touraine (s. k. <i>faluns</i>), pliocena (s. k. <i>crag</i>), dels i östra England, dels vid Antwerpen; de visa annalkandet af ett kallare klimat. Af molluskerna i de yngsta cragbildningarna, hvilka till största delen ännu lefva, finnas nämligen flera, som nu ej förekomma vid Englands kuster, utan nordligare, hvaremot faunan i de äldre cragbildningarna tyder på ett varmare klimat än Englands nuvarande. Den nuv. Rhendalen mellan Basel och Mainz samt Schwarzwald och Vogeserna utgjorde under oligocen- och miocentiden en hafsarm (det s. k. Mainz-bäckenet), som sedan småningom utfylldes först med brackvattensbildningar (cerithiumkalk) och slutligen med rent limniska (littorinellakalk) och landbildningar (dinotheriumsand). Liknande förhållanden kunna iakttagas i det s. k. Wienbäckenets neogena bildningar, hvars äldsta lager äro rent marina (mediterranetagen, leythakalk, en grundvattensbildning, med motsvarande djupvattensbildning, s. k. <i>tegel</i>), med en rik fauna, men småningom öfvergå genom egendomligt förändrade marina bildningar (sarmatiska etagen) till brackvattens (congeria- l. pontiska etagen) och slutligen rent limniska och landbildningar (belvedere-schotter med <i>Dinotherium</i>). Wienbäckenets tertiärbildningar fortsättas åt ö. dels i Karpaterna, utmärkta för sin rikedom på salt (Wieliczka, Kałusz) och mångahanda eruptiv, dels åt ryska slätten, där under neogen haf och inhaf delvis med bräckt vatten sträckte sig fram öfver delar af Svarta hafvets och Kaspiska hafvets nuv. bäcken. De fransk-belgiska tertiärbildningarna sammanhänga åt n. ö. med de tertiärlager, som nu bilda underlaget för Holland och nordtyska slätten. De senare äro såväl limniska som marina samt tillhöra hufvudsakligen oligocen och miocen; paleocen och eocen, af liknande utbildning som de danska (se 
page_number=514, index= - Tertiärsystemet 
nedan), ha först på senare tider blifvit upptäckta. Bland de limniska märkas särskildt brunkolsbildningar i flera olika nivåer och på flera ställen, såsom vid Rhen, i Mark-Brandenburg, Sachsen, Böhmen, Samland o. s. v. En af de mest utbredda marina bildningarna är den medel-oligocena "septarienthon" med <i>Leda Deshayesiana</i> och dess ekvivalenta sandbildning, stettin-sand; äfven förtjäna de öfver-oligocena s. k. <i>sternberger kuchen</i> omnämnas. I Samland förekommer bärnsten på primärt lagerställe i en grönsandsbildning, som vanligen anses som äldre oligocen och öfverlagras af Samlands brunkolsbildningar. Genom Holstein och Slesvig sträcka sig tertiära lager af olika ålder såväl marina som brunkolsbildningar, upp genom Jylland, och förekomma tertiärbildningar äfven på de danska öarna. Danmarks tertiär är fattigt på fossil, och därför har dess indelning vållat tämligen stora svårigheter. På Själland och Fyn har man märgelbergarter, delvis glaukonitförande, tillhörande den äldsta afdelningen af tertiärsystemet, paleocen; hufvudförekomster äro trakten af Köpenhamn (Vestre gasværk) och Lellinge nära Kjöge för glaukonitisk märgel och Kjerteminde på Fyn för grå märgel. Till eocen hör det s. k. moleret (se Moler), eg. ingen lerart, utan en synnerligen lätt och lucker diatomacéjord, som innehåller inlagringar, dels kalkhaltiga, cementsten, som fordom användes till bränning, dels vulkanisk aska. Denna bildning är bäst utbildad i trakterna kring Limfjorden, särskildt på ön Mors, där i strandklintarna profiler af lagren äro lätt tillgängliga, och ofta framträda de svarta lagren af vulkanisk aska synnerligen skarpt mot den ljusa diatomacéjorden. Den vulkaniska askan har som askregn fallit ned i det haf, där diatomacéjorden aflagrades, och i profilerna har man kunnat räkna minst 179 väl karakteriserade lager af aska, de flesta af ringa mäktighet upp till 3 cm., det mäktigaste 18 cm. Man har här en enastående redogörelse för en vulkans eller ett vulkanområdes verksamhet. Sannolikt härstammar denna aska från de i Skåne under denna period verksamma vulkanerna, från hvilka de i mellersta Skåne flerstädes förekommande basalterna ha utbrutit. I nordvästra Tyskland finnes på flera ställen vulkanisk aska i eocenbildningar liknande de danska. En annan till Danmarks eocen hörande jordart är den plastiska leran, en mycket fet, oftast röd eller gul lerart, hvilken liksom "moleret" är ungefär samtidigt med Londonleran. Till oligocen hör en lerart, rik på marina fossil af mollusker och samtidig med Nord-Tysklands "septarienthon", och till miocen glimmersand och glimmerlera, hvilken senare äfvenledes innehåller en rik marin molluskfauna. I sammanhang med dessa miocenbildningar förekomma i Jylland brunkolslager, som visserligen icke äro af vidare god kvalitet, men likväl under krigsåren tagits i användning. — I <i>Sverige</i> är af tertiärsystemet endast en obetydlighet känd som fast anstående. I det till cementfabriken vid Klagshamn hörande kalkbrottet ligger på ett ställe kvar ett obetydligt, endast omkr. 0,5 m. mäktigt lager af en mörk glaukonitisk lerart, ofantligt lik den paleocena leran vid Köpenhamns Vestre gasværk och innehållande fossil, som visa dess samtidighet med denna. Lagringsförhållandena äro också likartade, på bägge ställen hvilar paleocen diskordant på den till yngre kritan, danien, hörande Saltholmskalken. Afbrottet mellan dessa två bildningar kan svårligen representera något längre tidsrum, då enstaka djurformer öfverlefvat detsamma och kvarlefva från yngsta danien till paleocen. I södra Skåne, särskildt vid Ystad, har man funnit talrika fossilförande tertiära block, hvilkas fossil hänvisa på en paleocen ålder och samband med det paleocen, som finnes vid Köpenhamn och Klagshamn; dessa block torde härstamma från Östersjöbäckenet närmast s. om Skåne och dessutom möjligen från nu helt förstörda tertiärbildningar, som en gång anstått i Skåne, täckande den yngre kritan. I Skåne äfvenledes som block förekommande brunkol och bärnsten torde härstamma från mera sydöstliga delar af Östersjön. De i mellersta Skåne uppträdande basalterna med åtföljande tuff tillhöra säkerligen äfven tertiärperioden och troligen eocen, att döma af den vulkaniska askan i "moleret" i Danmark och i andra eocenbildningar i nordvästra Tyskland. Tertiärbildningarna i norra Europa och de arktiska trakterna, som hänföras till oligocen och miocen, äro nästan cirkumpolära (Melvilleön, Grönland, Spetsbergen, Sachalin, Alaska o. s. v.) och utgöras så godt som uteslutande af limniska bildningar, med en rik, af Heer bearbetad flora, som har ett särskildt intresse därför, att härigenom visas, att ännu under miocentiden klimatet ända bortåt 80° n. br. varit tempereradt. Eruptiva bergarter spela en mera betydande roll än i de öfriga provinserna, och mäktiga basaltlager, åtminstone delvis af subaëriskt ursprung, sträcka sig från nordöstra Irland öfver nordvästra Skottland, Färöarna och Island upp till Grönland. Mellan dessa basaltlager finnas stenkol (Suderö bland Färöarna, Grönland) och brunkol ("surtarbrandur" på Island). Äfven i Spetsbergens tertiära lager finnas stenkolsflötser. — Jämte ofvannämnda, hufvudsakligen europeiska tertiärbildningar förtjäna två andra förekomster af tertiärbildningar att anföras. Under det att marina tertiärbildningar finnas längs Nord-Amerikas kuster vid Mexikanska viken och i Mississippis dal ungefär vid Ohios inflöde, äfvensom vid Atlantiska kusten, förekomma i det inre af landet endast limniska tertiärbildningar. Dylika ha stor utbredning och tillhöra nästan alla afdelningar af tertiärsystemet. Flerstädes (såsom i Wyoming, Mauvaises terres i Nebraska, Texas o. s. v.) förekomma i massa däggdjurslämningar (bl. a. många af hästfamiljen), och genom dessa rika däggdjursfynd ha viktiga bidrag till kännedom om denna djurklass' utveckling vunnits. I Syd-Amerika finnas i den s. k. pampasleran äfven lämningar efter en högst intressant däggdjursfauna, hvars viktigaste representanter tillhöra trögdjuren (<i>Megatherium, Mylodon, Glyptodon</i>). Pampasleran anses vanligen som postpliocen, dock äro också tertiära lager med talrika förut okända däggdjursrester påvisade i Syd-Amerika. Under Vegaexpeditionen anträffade Nordenskiöld vid Mogi i sydligaste Japan en fossil flora, som undersökts af Nathorst och sannolikt tillhör pliocen. Denna flora visar, att den förut omtalade temperatursänkningen mot allra sista tiden af tertiärperioden äfven sträckt sig så 
page_number=515, index= - Tertiärsystemet  - Tertry  - Tertsji  - Tertullianus, Quintus Septimus Florens 
långt åt s. som till Mogi och att vid den tid, då floran vid Mogi växte där, klimatet där var kallare än det, som nu råder därstädes. (Om den hit hänvisade nummulitgruppen l. nummulitformationen se Tertiärperioden.) B. L—n. (K. A. G.) 
<b>Tertry.</b> Se Testri. 
<b>Tertsji,</b> grus. Se Terek 1. 
<b>Tertullianus,</b> Quintus Septimius Florens, bredvid Irenæus och Clemens Alexandrinus den kristna teologiens grundläggare, en yngre samtida till dessa, f. sannolikt kort före 160 i Kartago, d. efter 220, var son till en romersk centurion (se d. o.). Den latinska rasens läggning för krigisk duglighet och praktisk klokhet uppblandades hos T. med det afrikanska blodets sinnlighet och lidelsefulla glöd. Att han var hedning, innan han blef kristen, och verkade i Kartago, säger han själf. Möjligen är han identisk med en där verksam hednisk jurist med samma namn. I hvarje fall visa hans skrifter, att han stod på höjden af sin tids bildning i rättsvetenskap liksom i filosofi. Han synes ha vandrat omkring som filosof enligt stoicismens och cynikernas puritanska art. Möjligen genom åsynen af de afrikanske martyrernas mod vanns han för kristendomen och blef kristen advokat och teolog (ej presbyter). Från 197 framträder han som kristen skriftställare. Då kommo de båda motsatta ytterligheterna i hans karaktär till synes och gåfvo honom ett paradoxalt drag både i tänkande, formuleringar och handlande. Hos T. fanns den latinska handlingskraften, men det grekiska jämnmåttet saknades. För hvarje ny ståndpunkt inträdde han lika lidelsefullt. Hans författarverksamhet kom närmast att framträda i försvars- och anfallsskrifter mot både paganism och heresi i deras olika former. Hans begåfning skapade därvid något nytt redan i formen. Nordafrikanernas okunnighet i grekiska nödgade honom att skrifva på latin; och han blef den originellaste latinaren mellan Tacitus och Augustinus. Han utgaf enligt diatribes art kortfattade skrifter, späckade med kvicka vändningar och slagord, afsedda att verka agitatoriskt; han kan så betecknas som publicistikens grundläggare inom kyrkan. Och bakom formen funnos skarpt juridiskt tänkande och väldig personlig andekraft. I sin första kända skrift, <i>Apologeticus,</i> riktad till Afrikas ståthållare vid den begynnande förföljelsen under Septimius Severus, blef han epokgörande för den kristna apologetiken genom att ingående utreda de kristnas rättsliga läge och påvisa processförfarandets juridiska ohållbarhet. T. lyfte ock det kristna tänkandet och författandet från den föregående periodens blott apologetiska till verklig teologi. I skriften <i>Adversus Praxean</i> gjorde han ett hufvudinlägg i den monarkianska debatten (se Antitrinitarier). Som hans förnämsta apologi mot kätterier räknas <i>Adversus Marcionem</i> i 5 böcker, oumbärlig för kännedomen om gnosticismen. Mest betydelsefull ur teologisk synpunkt blef kanske De <i>præscriptione hæreticorum</i> (præscriptio = den klagandes afvisande från processen). Den har betecknats som katolicismens grundskrift och ger den klassiska framställningen af den katolska traditionsprincipen. Traditionen är den fasta auktoriteten. "Att icke veta något mot trosregeln är att veta allt". Ett annat utmärkande drag för T:s teologi äro de juridiska synpunkterna. Kyrkan med sina ämbeten och sakrament blef för T. väsentligen ett rättsinstitut. Trosregeln (symbolum) blef lag och de heliga skrifterna (kanon) en rättsurkund; endast innanför dessa gränser fanns den sanna kyrkan. Hela förhållandet mellan människan och Gud formades efter denna tankegång. Gud var den kränkte domaren, människan brottslingen, som måste ge satisfaktion. T. fördjupade frälsningsuppfattningen genom att förlägga människans grundbrist från ändligheten till synden; men han förflackade den samtidigt genom en starkt moralistisk prägel på det hela. De goda gärningarna, som afsett att visa uppriktighet i botkänslan, tedde sig för T:s juridiska åskådning som satisfaktioner, hvilkas storlek borde mätas efter syndernas olika grader. Här lades grunden till det katolska botinstitutet. Likaledes grundlade T. den senare arfsyndsläran under inflytande af den stoiska åskådningen om det syndiga såsom hörande till människans natur (Aulén). T:s stoicism och juridik medverkade ock till formuleringen af den centrala katolska grunddogmen, treenighetsläran. Termen "trinitas" (treenighet) möter första gången i T:s ofvannämnda skrift "Adversus Praxean". T. hjälpte här den antika världen att fasthålla både kristendomens absoluta monoteism och Sonens och Andens verkliga gudomlighet; men han lämnade därmed ock olösbara svårigheter åt eftervärlden. — Ett tredje utmärkande drag för T:s teologi var den breda plats, som han under stoiskt inflytande gaf förnuftet, oförmedladt bredvid kyrkoauktoriteten. I skriften <i>De anima</i> söker han visa den förnuftiga naturliga religionens öfverensstämmelse med de kristna dogmerna. Hans åskådning om själen som "naturaliter christiana" har blifvit viktig för den kristliga psykologien. I "De anima" möta vi ock den s. k. traducianismen och arfsyndsläran. — T:s betydelse för teologien omfattar ej blott innehållet, utan äfven dess yttre ställning. Därigenom att han använde latinska språket, med agitatorisk kraft förde kristendomen in i den latinska folkvärlden och gaf latinet ställning som världens kyrkospråk, kunde hans teologi bereda en specifikt västerländsk latinsk kristenhet i motsats mot den grekiska. Genom det virtuosmässiga mästerskap, hvarmed han skapade en kristen terminologi, öppnade han den bana, på hvilken den senare latinska kyrkan skulle vandra. T. är den västerländska katolicismens fader. — T:s läggning för ytterligheter förde honom till brytning med den kyrka, som han mer än någon annan bidragit att utforma. Han var en af de nervösa personligheter, som icke kunna finna sig till rätta i någon organisation, om de ej där få enväldigt bestämma. T. var asketen och världshataren just vid den tidpunkt, då kyrkan började vända sitt ansikte mot världen. Så förde han en glödande kamp mot de kristnas deltagande i det kommunala och politiska lifvet och kräfde afhållsamhet i nöjen, klädedräkt etc. Vanligen framkallades hans skrifter af rent aktuella fall. Berömda äro bl. a. <i>De pœnitentia, De patientia, De spectaculis</i> och den bitande satiren <i>De pallio.</i> Han dref det kristna idealet ända till äktenskapets försakande 
page_number=516, index= - Tertullianus, Quintus Septimus Florens  - Teruel  - Terutake  - Tervajärvi  - Tervakoski  - Tervani, Irma  - Tervaskoski  - Tervik  - Tervinger  - Tervola  - Tervueren  - Terza rima  - Terzeron  - Terzett  - Terzin 
som allmän plikt. Själf var han olyckligt gift med en mycket yngre kvinna och skref till henne <i>De uxore</i> som ett sorts testamente att ej gifta om sig efter hans död. Slutligen sökte han sig ut ur den oasketiska kyrkan (omkr. 207—213) och fann sitt ideal i montanismen (se Montanister). Kyrkoläraren blef kättare. Hvad han som montanist upplefvat, veta vi ej. I ett stort, nu förloradt verk om extasen synes han ha utvecklat montanismens program och framhäft parakleten Montanus som auktoriteten bredvid Skriften. Konvertitens ifver gjorde sig märkbar i ökad bitterhet och skärpa i tonen. Mot biskopen i Rom Calixtus' mildare botpraxis riktade han så den våldsamma <i>De pudicitia,</i> mot kyrkan <i>De monogamia</i> m. fl. stridsskrifter. En egendomligt skön skrift från den montanistiska perioden är <i>De corona militis,</i> som försvarar en kristen soldats vägran att bära soldatkransen under påpekande, att den kristne bar martyrkronan. Enligt en ej osannolik uppgift hos Augustinus skilde sig T. till sist äfven från den montanistiska församlingen i Afrika och bildade en egen sekt. — Modern edition af T:s verk i "Corpus scriptorum ecclesiasticorum latinorum" (1890, 1906 ff.); värdefull tysk öfv. med litteraturanvisning i "Bibliothek der kirchenväter", 2:a uppl., bd 7 (1912). Rauschen har utgett "Apologeticus" (1906); E. Löfstedt en textkritisk undersökning, "T:s Apologeticum" (i "Lunds univ:s årsskr.", 1915), Labriolle "Da præscriptione" (1907). Se A. Hauck, "T:s leben und schriften" (1877), Ch. Guignebert, "T." (1901), P. Monceaux, "Histoire littéraire de l'Afrique chrétienne", I (s. å.), Hoppe, "Syntax und stil T:s" (1903), H. Leclerc, "L'Afrique chrétienne", I (1904), A. D'Alès, "La théologie de T." (1905, katolskt hufvudarbete), Turmel, "T." (s. å.), och K. Adam, "Der kirchenbegriff T:s" (1910). Litteratur- och dogmhistorierna,1 senast G. Aulén, "Dogmhistoria" (1917), M. Åkerman, "Über die echtheit der letzteren hälfte von T:s Adversus judæos" (Lund, 1918). Hj. H—t. 
<b>Teruel</b> [terωe'l]. 1. Provins i Spanien, en del af forna konungariket Aragonien, omges af prov. Zaragoza, Tarragona, Castellon de la Plana, Valencia, Cuenca och Guadalajara. 14,818 kvkm. 255,490 inv. (1910). Landet genomskäres af flera bergskedjor, bl. a. Albarracin, Palomera och Gúdar, som ge upphof åt flera stora floder: Guadalaviar, Millares samt Ebros tillflöden Jiloca och Guadalope. Kring floderna är bördigt slättland, men jorden används till stor del blott som betesmark, och provinsens nordöstra del är ett stäppområde. Skog finnes blott i den västra delen. Fårskötsel är en viktig näringsgren. Mineraltillgångar (bly, järn, svafvel m. m.) finnas, men äro hittills föga använda. — 2. Hufvudstad i nämnda provins, vid Guadalaviar. 11.935 inv. (1910). T. är en gammal, förfallen, af murar omgifven stad, med smala, dystra gator. Märkligaste byggnaderna äro kyrkorna (med åtskilliga konstverk) samt den af franske arkitekten P. Bedel 1555—60 byggda stora akvedukten. Biskopssäte. 1 o. 2. (H. W—k.) 
<b>Terutake,</b> japansk lexikograf. Se Japanska språket och litteraturen, sp. 1291. 
<b>Tervajärvi,</b> finsk namnform. Se Teerijärvi. 
<b>Tervakoski,</b> ett vid forsen T. beläget pappersbruk i Janakkala socken, Tavastehus län, Finland, grundlagdt 1818, tillverkar cigarrett-, skrif- och tryckpapper och är en af leverantörerna af Finlands officiella papper. 453 arb.; tillv.-värde 3 mill. mark (1915). Egare är T. a.-b. O. B—n. 
<b>Tervani,</b> Irma, konstnärsnamn för finska sångerskan Irma Achté (syster till Aino Achté, se d. o.), f. 1887 i Helsingfors, utbildad af sin moder och 1905—07 vid konservatoriet i Paris, anställdes 1908 vid hofoperan i Dresden, där hon utfört roller som <i>Carmen, Orfeus, Delila</i> i "Simson och Delila" m. fl., och konserterade i Stockholm 1909. Hon har en klangstark och välskolad mezzosopran af altkaraktär, lifligt temperament och för scenen mycket lämpligt yttre. 
<b>Tervaskoski,</b> en mer än 6 km. lång fors i Torne älf, omkr. 20 km. ofvanför Vittangi by, faller i 2 afsatser, af hvilka den öfre på en längd af 3 km. faller 15,8 m., under det att den nedre hälften utgöres af mera slak fors, hvarvid älfven på 3 km. faller 7 m. Omgifvande terräng utgöres af skogklädd morän, sakta stigande. Endast i öfre delen af forsen går berg i dagen utmed högra stranden. Nederbördsområdet ofvan forsen utgör 6,240 kvkm. E. O. E—m. 
<b>Tervik,</b> herrgård vid Pernoviken i Perno socken, Nylands län, Finland, består af 7 allodialsäterier och 3 frälsehemman om sammanlagdt 6 mtl och omkr. 2,500 har. T., som nämnes redan 1421, kom 1760 genom gifte i landshöfdingen Otto Vilhelm De Geers ego och öfvergick 1855 genom gifte till ätten Ehrnrooth samt eges nu af generallöjtnanten G. R. Ehrnrooths arfvingar. Karaktärsbyggnaden, från början af 1700-talet, är af trä i två våningar och har en värdefull samling möbler och äldre konstverk. O. B—n. 
<b>Tervinger,</b> folkstam. Se Goter. 
<b>Tervola,</b> socken invid Kemi älf i Uleåborgs län, Finland, Kemi domsaga och härad, afskildes 1878 från Kemi till ett eget konsistoriellt pastorat af 2:a kl., Kuopio stift, Kemi kontrakt. 1,784 kvkm. 4,128 inv. (1916). Där stod febr. 1918 en strid mellan rödgardister och regeringens trupper, hvarvid de förre förlorade 17 man i stupade och 34 i sårade. Befälhafvaren Jakobsson stupade några dagar senare vid Torneå. (O. B—n.) 
<b>Tervueren</b> [-vy'ren], kommun i belgiska prov. Brabant, arrondissemanget Louvain, 13 km. ö. om Bruxelles, med hvilket den är förenad genom elektrisk spårväg. Här hade hertigarna af Brabant fordom sitt sommarresidens. (H. W—k.) 
<b>Terza rima.</b> Se Terzin. 
<b>Terzeron.</b> Se Terseron. 
<b>Terzett.</b> Se Tersett och Terzin. 
<b>Terzin,</b> Terzett (it. <i>terzina, terzetto, terza rima,</i> "tredje rim"), <i>metr.</i>, osymmetrisk strof, sammansatt af endast 3 versrader, som utgöras af femfotade (mest elfvastafviga) jamber, med ett så beskaffadt rimsystem, att hvarje strofs 1:a och 3:e versrad rimma med midtraden i näst föregående strof, enligt schemat <i>aba, bcb, cdc, ded</i> .... samt till afslutning <i>xyz, y.</i> Sålunda bildar versmåttet en fortlöpande kedja, i det att hvarje strof genom sitt oafslutade rim visar öfver till den följande. Dante anses vara terzinens 
page_number=517, index= - Terzin  - Terzka (Terzky)  - Terzuolo  - Terö  - Tes  - Teschen  - Teschendorff, Emil  - Tesdorpf, Edvard  - Tesis  - Teskere  - Tesla, Nikola 
uppfinnare; han har användt den i "Commedia divina", hvarest den passar väl att karakterisera den oupphörliga, stilla och grubblande vandringen genom evighetens riken. I den svenska poesien upptogs den efter de tyske nyromantikernas föredöme i början af 1800-talet, t. ex. i Atterboms "Poesien till Auroras förbund" (1807) — med enstaka enstafviga rim — och Geijers "Karl den tolfte". Liksom andra treradingar har den sedan nyttjats mycket sparsamt (K. V. A. Strandberg, "Till konung Oskar"), väsentligen i formtrogna öfversättningar. En afart, med rimflätningen <i>aba, cbc</i>..., finns hos Nicander, Topelius m. fl. (R—n B.) 
<b>Terzka</b> (Terzky). Se Trčka. 
<b>Terzuolo</b> [tertsoå̄lå], it. Se Terserol. 
<b>Terö,</b> ö i Hardangerfjorden, är tilläggsplats för ångbåtar och berömdt för vacker natur. Y. N.* 
<b>Tes</b> (grek. <i>thesis,</i> eg. sättning, uppställning), sats, lärosats eller påstående, som framställes för att med bevisningsgrunder försvaras, t. ex. vid en disputation; ämne för ordskifte; <i>mat.</i>, se Hypotes 4. 
<b>Teschen</b> (po. <i>Cieszyn</i>), stad i östra delen af österrikiska Schlesien, vid Oders biflod Olsa och nordsidan af Beskiderna. 22,490 inv. (1910). Staden har 6 kyrkor, bl. a. stadskyrkan, som fordom tillhörde ett dominikankloster, samt den på grund af konventionen 1707 (se Fredskyrkor) uppförda Gnadenkirche. Af det gamla slottet återstår endast ett fyrkantigt torn (från 1100-talet). Liflig handel. Möbel-, vagn- och urtillverkning. Historiskt minnesvärdt är T. genom den fred, som där slöts 13 maj 1779 mellan Maria Teresia och Fredrik II, hvarigenom Bajerska arfföljdskriget afslutades. Staden är hufvudort i hertigdömet T., som länge tillhörde Böhmens krona. 1766—1822, då det tillhörde prins Albrekt af Sachsen, som var förmäld med kejsar Frans I:s dotter, kallades det Sachsen-T. Åren 1847—95 innehades detta af ärkehertig Albert, därefter af hans brorson ärkehertig Fredrik. (H. W—k.) 
<b>Teschendorff,</b> Emil, tysk målare, f. 1833 i Stettin, d. 1894, elev af Piloty i München, målade historiska och romantiska ämnen, figurer som <i>Kleopatra, Ariadne</i> o. d. och porträtt. (G—g N.) 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tesdorpf,</b> Edvard, dansk landtbrukare, f. 27 sept. 1817 i Hamburg af rik tysk köpmanssläkt, d. 2 maj 1889 som geheimeråd, blef 1837 förvaltare på Lolland samt köpte 1840 herrgården Ovrupgaard på Falster och efter hand en rad andra större egendomar på Lolland och Falster, så att han blef en af Danmarks största godsegare. T. var en både teoretiskt och praktiskt mycket framstående jordbrukare, som tidigt införde en mängd viktiga ändringar i hela sin landthushållning. Han var den förste, som (1840) till Danmark öfverflyttade nötkreatur från Angeln, och lade därigenom grunden till det sedan så blomstrande danska mejeriväsendet. Hans gårdar blefvo verkliga mönsterskolor, där en mängd unga landtmän erhöll sin utbildning. Såväl härigenom som genom direkt påverkan utöfvade han det största inflytande på hela danska landtbrukets utveckling. Mot sina fästebönder och arbetare var han därjämte en god husbonde. 1865 gaf han uppslag till den direkta ångbåtsfarten på England, till kreatursexport och 20 år senare till anläggningen af en sockerfabrik vid Nykjöbing på Falster. T. blef 1860 en af presidenterna för landthushållningssällskapet. Hans staty restes 1895 i Landbohöjskolens trädgård i Frederiksberg. E. Ebg. 
<b>Tesis,</b> <i>metr.</i> Se Arsis. 
<b>Téskere.</b> Se Tézkire. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tesla,</b> Nikola, kroatisk elektriker, f. 1856 i Smiljan, Kroatien, studerade först vid skolorna i Gospič och Karlstadt, genomgick sedan tekniska högskolan i Graz. Efter någon tids anställning vid telegrafverket i Budapest och vid några bolag för elektrisk belysning i Paris öfverflyttade han till Nord-Amerikas förenta stater, där han är den mest bemärkte elektrikern näst Edison, hos hvilken han en tid var anställd. Till en början utförde han en del sinnrika konstruktioner med roterande elektriskt fält, som användes för kraftöfverföring (se Elektriska maskiner, sp. 288). Vid sitt mest bekanta arbete utgick han från den genom Maxwells teori grundade och genom Hertz' försök fastställda åsikten, att ljusvågorna äro endast ett slags ytterligt hastiga vibrationer åstadkomna genom elektriska impulser, och sökte artificiellt åstadkomma elektriska vibrationer af mycket högt svängningstal. Dessa skulle ej i så hög grad som de förut kända skilja sig från ljusvibrationer och kunde därför tänkas vara i relativt hög grad egnade att framkalla ljus på ett ekonomiskt fördelaktigt sätt. T. konstruerade för detta ändamål växelströmmaskiner, som gåfvo ända till 10,000 växlingar i sekunden. Ännu vida närmare sitt mål kom T. genom att konstruera en egendomlig transformator, i hvilken den primära (genererande) strömmen utgjordes af urladdningarna mellan en medelst ett induktorium eller en växelströmmaskin matad laddflaskas båda beläggningar. Dessa voro förenade med en spiral af grof koppartråd i några få hvarf. De nämnda urladdningarna, hvilkas svängningstal växlade mellan 100,000 och 1,000,000 i sekunden, fingo uppväcka en sekundär ström af högre spänning i en annan spiral med flera hvarf vindningar, skild från den förra genom ett isolerande lager af fuktfri olja. Denna s. k. sekundärspirals ändar utgjorde de båda poler, från hvilka de s. k. <i>teslaströmmarna</i> (jfr Induktorium, sp. 587) utgå. Dessa strömmar visa mycket egendomliga verkningar på grund af sina utomordentligt höga svängningstal och 
page_number=518, index= - Tesla, Nikola  - Teslalampor  - Teslaströmmar  - Tesmoteter  - Tesnar, J. F.  - Te-snet  - Tessa  - Tessalien 
spänningar. Från en metalltråd, som står i beröring med den ena polen, formligen spruta elektriska gnistor ut åt alla håll i luften under ett egendomligt fräsande. Sättes ett s. k. Geisslerrör (hvarur luften till största delen är urpumpad) i förbindelse med den ena polen genom en ledare, hvartill också människokroppen kan tjäna, i hvilket fall man vanligen med ena handen berör polen och med den andra fattar Geisslerröret, så utstrålar från detta ett intensivt sken. Mot alla ur föregående erfarenheter dragna slutsatser visade sig människokroppen, som vid dylika försök genomilades af teslaströmmar, ej lida men af dessa. Man har förklarat denna egendomlighet så, att strömmar af mycket högt växeltal gå fram endast på de ledande kropparnas yta. Förenas hvardera polen med sin kopparplåt och införes mellan dessa Geisslerrör, börja dessa glöda, oaktadt de ej stå i ledande beröring med polplåtarna. T. har sökt grunda en elektrisk belysningsmetod på denna omständighet. Emellertid har den ej visat sig ekonomisk, hvilket T. förmodade bero därpå, att gaserna (i Geissler-rören) ha ytterst ringa förmåga att utstråla ljus. T. försökte därför bringa andra kroppar att glöda under inverkan af sina strömmar. Förmånligast fann han kol inneslutet i Geisslerrör vara. Dylika lyskroppar kallas <i>teslalampor</i>. De skilja sig till det yttre från vanliga glödlampor därigenom, att endast den ena ändan af koltråden (och ej båda) är förenad med en strömtillförande kontakt. Denna lampa har emellertid icke lyckats konkurrera med förut brukliga belysningsmedeL Med teslaströmmarna kan man göra en mycket stor mängd andra teoretiskt intressanta och glänsande försök, hvilka lika litet som de förut nämnda ännu ledt till några nämnvärda praktiska resultat. De ha också användts inom terapien, exempelvis för botande af kräfta, dock med tvifvelaktig framgång. De flesta försök på detta område utfördes af d'Arsonval, hvarför denna läkemetod kallats <i>arsonvalisering</i> (se därom Elektroterapi, sp. 372—373). T. har sedan 1903 varit sysselsatt med ett eget system för telegrafering och telefonering samt med trådlös öfverföring af elektrisk energi. Han har också konstruerat motorer af hög kraft per viktsenhet. T. har utgett <i>Untersuchungen über mehrphasenströme</i> (1895). S. A—s. 
<b>Teslalampor.</b> Se Tesla, N. 
<b>Teslaströmmar,</b> <i>fys.</i> Se Tesla, N. 
<b>Tesmoteter</b> (grek. <i>thesmothetai,</i> lagskipare) kallades i det forna Aten de 6 arkonter (se Arkont), som icke i likhet med de 3 förste hade särskilda ämbetstitlar. Dessa 6 tesmoteter voro ett slags förmän för den allmänna domarkåren l. heliaian och egde som sådana att utlotta domare (se Heliaster) samt anvisa domstolslokaler och rättegångstider för de särskilda rättegångsfallen, hvarjämte det synes ha tillkommit dem att själfva verkställa den inledande undersökningen och som ordf. leda förhandlingarna vid alla sådana rättegångar, som icke hörde under någon af de tre förste arkonternas eller annan specialmyndighets jurisdiktion. Äfven hörde det till deras åligganden att företaga en årlig revision af hela lagväsendet, särskildt från synpunkten af dess inre konsekvens. A. M. A. 
<b>Tešnar,</b> J. F. Se Vendiska litteraturen. 
<b>Te-snet,</b> stad. Se Esne. 
<b>Tessa,</b> i sitt öfre lopp Smaadöla, norsk jökelälf, upprinner i Jotunheimen, upptar vattnet från Tessevatn (12,1 kvkm.) i Gudbrandsdalen, bildar flera fall, bl. a. Tessefossen (53 m.), och faller ut i Vaagevatnet. K. V. H. 
<b>Tessalien</b> (grek. <i>Θεσσαλία</i> l. <i>Θετταλία,</i> lat. <i>Thessalia</i>), Greklands nordöstligaste landskap. Gränsen i n., mot Macedonien, utgöres af de Kambuniska bergen och Olympos i v., mot Epirus, af Pindoskedjan, i ö. af Egeiska hafvet och Pagaseiska viken (nu Voloviken). I s. bildar Othryskedjan T:s naturliga gräns mot mellersta Grekland. Äfven utmed T:s östra kust löper en bergskedja, Ossa (nu Kissovo) och det därmed i s. sammanhängande Pelion (nu Plessidi), hvilken fyller större delen af det i forntiden ofta som ett särskildt landskap betraktade Magnesia och mot s. ö. utlöper i en smal halfö. Det egentliga T. utgöres till största delen af en vidsträckt slätt, hvilken i hufvudriktning mot n. ö. genomströmmas af den på Pindos upprinnande hufvudfloden Peneios (nu Salamvria), den största i Grekland. Peneios' öfre flodområde, som upptar landskapets västra och sydvästra del, utgör det s. k. öfre T., beläget 200—250 m. ö. h. och på östra sidan begränsadt af en midt genom landskapet från n. till s. strykande bergås af måttlig höjd. Denna genombrytes i en trång dalgång af Peneios, som därefter i sitt nedre lopp genomströmmar den betydligt lägre liggande nedre tessaliska slätten och efter att ha från v. upptagit den betydliga bifloden Europos (nu Xeragi) i landskapets nordöstra hörn söker sig en väg till hafvet genom den berömda Tempedalen (se Tempe) mellan bergen Olympos i n. v. och Ossa i s. ö. Detta aflopp är dock vid starkare vattenflöde otillräckligt, hvarför en stor del af den tessaliska lågslätten då öfversvämmas och förvandlas till en vidsträckt sumpmark. I landets östra del ligger den betydande sjön Boibëis (nu Karlá). En tredje del af det tessaliska slättlandet bildar i landskapets sydöstra hörn kustslätten vid Pagaseiska viken, hvilken genom en sydvästlig utgrening från Pelionberget är skild från Peneios' flodområde. Den tessaliska slätten är på en gång den vidsträcktaste och den bördigaste i hela Grekland. Denna omständighet står i nära samband med dess historiska och politiska öden. Landets bördighet var en frestelse för främmande inkräktare. Enligt den grekiska vandringssagan ha redan i urminnes tid de från Epirus invandrade tessalerna tagit i besittning dess sydvästra del kring den urgamla staden Arne och därifrån förjagat de äldre invånarna, beoterna (se Beotien). Äfven dorerna (se d. o.) sägas under någon förhistorisk tid ha bott i T. Som urinvånare i olika delar af landet nämnas f. ö. pelasger, minyer, perrhaiber, hestiaier m. fl., hvilka alla synas ha blifvit af de tessaliske inkräktarna dels förjagade, dels kufvade och gjorda till lifegna under namn af penester (se d. o.). Mera från etnografisk än från politisk synpunkt var T. under forntiden af ålder indeladt i fyra stora distrikt: Hestiaiotis i n. v., med hufvudstaden Trikka (nu Trikala); Pelasgiotis, omfattande landskapets mellersta och nordöstra del, med hufvudstaden Larisa, landets största stad, vid Peneios och dessutom städerna 
page_number=519, index= - Tessalien  - Tessalonikerbrefven  - Tessarakontarem  - Tessarotypi  - Tessefossen  - Tesselschade, Maria och Anna  - Tessera  - Tesseral 
Atrax, Gyrton, Krannon, Ferai m. fl. i det inre och Pagasai vid den därefter uppkallade hafsviken; Thessaliotis i s. v., med hufvudstaden Kierion l. Pierion (det forna Arne) och Farsalos; Ftiotis i s. ö., enligt den homeriska sagan Akilles' och hans myrmidoners hemland, med hufvudorterna Thebai, Lamia och Larisa, med anledning af sitt höga läge på sydsluttningen af Othrys bärande tillnamnet <i>Kremaste</i> ("det i luften sväfvande"). I mera lösligt förhållande till det egentliga T. stodo såväl kustlandet Magnesia som de af malier, ainianer och doloper bebodda områdena s. om Othrys. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tessaliskt silfvermynt. (På åtsidan Pallas' hufvud.)</tr></table> Tessalerna, d. v. s. den härskande klassen af adliga godsegare, voro ej väl ansedda bland forntidens greker. De stodo i rop för laglöshet och rå sinnlighet. Deras förnämsta intresse var hästafvel och ridderliga öfningar, hvarför äfven det tessaliska rytteriet var icke blott det talrikaste, utan äfven det bästa i hela Grekland. De tessaliska kvinnorna voro kända som trollkunniga och giftblanderskor. Politiskt var landet söndradt i ett flertal själfständiga stater. Styrelsesättet i dessa var strängt oligarkiskt, d. v. s. låg i händerna på vissa högadliga släkter, bland hvilka Aleuaderna i Larisa och Skopaderna i Krannon voro de mest bekanta. Endast undantagsvis och vid allmän krigsfara sammanslöto sig de tessaliska staterna under en gemensam höfding, kallad <i>tagos.</i> Först omkr. 375 f. Kr, lyckades det Iason, härskaren i Ferai, att under sitt välde förena större delen af T., hvilket därigenom för kort tid höjde sig till en stormakt. Hans efterträdares tyranniska regering föranledde deras störtande (359 f. Kr.). Härigenom fick Filip II af Macedonien tillfälle till inblandning och gjorde sig snart till herre i landet. Efter Filip V:s nederlag mot romarna vid Kynoskefalai (197 f. Kr.) återfick det till namnet sin själfständighet, men lades 146 f. Kr. till den romerska prov. Macedonia. Från Alexander Severus' tid (222—235 e. Kr.) bildade det egen provins. Under medeltiden hade T. att uthärda många infall af hunner, goter och bulgarer och under 1100-talet invandrade en mängd valaker. Efter bysantinska rikets fall (1453) var T. länge en provins i turkiska riket, i senare tider som en del af vilajetet Janina, men var äfven under denna tid hufvudsakligen bebodt af greker. 1881 afträddes största delen af detsamma till konungariket Grekland och bildar inom detta 4 nomoi: Kardiza, Larisa, Magnesia och Trikala (11,609 kvkm. med 381,297 inv. 1907). Hufvudprodukter äro sedan gammalt spannmål och vin, hvartill i senare tider kommit bomull och i synnerhet tobak af utsöktaste slag. Litt.: Leake, "Travels in Northern Greece" (1835), Ussing, "Griechische reisen und forschungen" (1857), Bursian, "Geographie von Griechenland" (1862), och Philippson, "Thessalien und Epirus" (1897). A. M. A. 
<b>Tessalonikerbrefven,</b> de två äldsta i nya testamentet upptagna brefven af aposteln Paulus, skrefvos till den kristna församlingen i Thessalonika (det nuv. Saloniki). Båda skrefvos från Korint under apostelns andra missionsresa, icke blott i hans eget, utan också i hans följeslagare Silvanus' och Timoteus' namn. De i "textus receptus" (se Bibeltext) och därför äfven i den gamla kyrkobibeln förekommande underskrifterna, som tillkännagåfvo, att brefven voro "skrifna från Aten", äro en senare, oriktig tillsats. F. ö. har brefvens äkthet af den gamla kyrkan aldrig betviflats; i detta afseende räknas de till "homologumena". Det för dem båda utmärkande är hvad Paulus i dem yttrar om Kristi återkomst (parusi). Det förra brefvet skrefs antagligen i slutet af år 53 och föranleddes af de underrättelser om tillståndet i församlingen aposteln fått genom den därifrån nyss anlände Timoteus, som Paulus ditsändt, sedan han själf, ej långt efter församlingens grundläggning, måst fly därifrån till följd af en af judarna uppväckt förföljelse. Det senare brefvet skrefs antagligen i början af år 54 och föranleddes af de nya underrättelser Paulus fått om församlingen. Hufvudorsaken till dess författande synes ha varit, att dessa underrättelser manade Paulus att beriktiga en, troligen till stor del genom missförstånd af det förra brefvet uppkommen föreställning om, att Kristi återkomst "redan stode för dörren". Båda brefven innehålla vittnesbörd om, huru högt Paulus skattade den unga församlingens fasta tro och ståndaktighet under förföljelserna. De i dem båda förekommande förmaningarna till arbetsamhet och trohet i skötandet af den jordiska kallelsen synas dock tyda på, att trosegenskaperna utvecklat sig på bekostnad af den rätta uppfattningen af en kristens plikter här i världen och af det jordiska lifvets betydelse. J. P. 
<b>Tessarakontarem</b> (af grek. <i>tessarakonta,</i> fyrtio, och lat. <i>remus,</i> åra; grek. <i>naus tessarakonteres</i>). Se Galär. 
<b>Tessarotypi,</b> <i>boktr.</i>, en af Angelo Tessaro i Padua uppfunnen metod att trycka namn, tecken o. d. på kartor, planer och ritningar, hvilket sker medelst ett litet hjul, på hvilket alfabet af erforderlig stilform anbringas. Genom att begagna öfvertrycksfärg kan man öfverföra dem på sten eller zink. 
<b>Tessefossen.</b> Se Tessa. 
<b>Tesselschade,</b> Maria och Anna. Se Holländska litteraturen, sp. 985. 
<b>Tessera,</b> lat., tärning (se Ludi, sp. 1231 o. fig. 3); militärisk lösen eller order (skrifven på en liten träskifva); teaterbiljett; pollett, "brödkort" (som i Rom af myndigheter eller kejsarna eller rikmän utdelades bland folket) till erhållande af viss mängd bröd (<i>tessera frumentaria</i>), vin, olja eller motsvarande penningbelopp; vänskapssymbol, stundom hälften af ett smycke, som värden gaf sin afresande gäst till blifvande igenkänningstecken (<i>t. hospitalis</i>). — T. memoriæ, "minnespollett", namn på en medalj, som utdelades af drottning Josefina (Oskar I:s gemål). 
<b>Tesseral</b> (af lat. <i>tessera,</i> liten tärning), <i>krist.</i> 
page_number=520, index= - Tesseral  - Tessevatn  - Tessilgemist  - Tessin  - Tessin  - Tessin, Nikodemus d.ä. 
Tesserala kristallsystemet benämnde  tyske mineralogen K. Fr. Naumann samma kristallsystem,  som af A. G. Werner, Fr. Mohs och W.  K. Haidinger kallats det tessulariska, af  Hausmann det isometriska och som numera  efter Kr. Weiss vanligen benämnes det reguljära.  Med en tesseral kristallform förstås således  en form, som tillhör det reguljära systemet, t. ex.  oktaedern, kuben, tetraedern m. fl.       Hj. Sj. 
<b>Tessevatn,</b> sjö.  Se Tessa. 
<b>Tessilgemist.</b>  Se I-mosjar, sp. 442. 
<b>Tessin,</b> flod och schweizisk kanton.  Se Ticino. 
<b>Tessin,</b> svensk adlig ätt, härstammande från  Nikodemus Tessin (se T. 1), som tillhörde  en gammal rådsherresläkt i Stralsund och adlades  1674. Hans ende son, Nikodemus T. d. y.  (se T. 2), blef 1699 <i>friherre</i> och 1714 <i>grefve</i>.  Ätten utslocknade med dennes son Karl  Gustaf T. (se T. 3) 1770. 
1. Nikodemus T. d. ä., arkitekt, f. 7 dec.  1615 i Stralsund, d. 24 maj 1681 i Stockholm,  kom till Sverige i unga år. Enligt hans egen  uppgift (i en ”opsatz” från början af 1670-talet)  antogs han 1636 i svensk tjänst som fortifikationskonduktör  under Örnehufwudh. (Vanligen uppges  1639 som årtalet för hans anställning.) 1641 fick  han som konduktör i uppdrag att jämte  sekreteraren Daniel Behm upprätta karta öfver flera  Norrlandsstäder och rekognoscera åar och strömmar.  1646 blef han k. ”architecteur och byggmästere”  och hade som sådan att uppgöra ritningar till  kronans byggnader och anläggningar. 1650—53 gjorde  han en resa till Tyskland, Italien, Frankrike och  Holland. 1660 uppfördes han på ”Byggnadsstaten”  i Stockholm som den ene af två ”architecteurer”.  (Jean De la Vallée var den andre.) 1667 blef han  rådman (då han synes ha lämnat stadsarkitektsbefattningen),  1674 adlad och 1676 k. hofarkitekt.  1680 nedlade han sina befattningar. — T., sin  tids främsta arkitekt i Sverige, utvecklade en  högst omfattande och storartad verksamhet. Till  en början höll han sig till den härskande  germanska renässansen, tegelbyggnader med prydnader  af sandsten, rikt prydda gaflar, höga tak, tog  sedermera lifligt intryck af fransk, holländsk och  italiensk byggnadssmak. För Axel Oxenstierna  öfvertog han omkr. 1640 fullbordandet af <i>Tidö slott</i>  (se d. o.), gjorde ritningar till <i>Fiholm</i> (endast de  båda flyglarna utfördes) och tillbyggde <i>Jäders kyrka</i>  (se d. o.; med rikt ornerade gafvelrösten af huggen  sten). Sannolikt var han upphofsman äfven till  <i>Oxenstiernas palats</i> (se Mezzanin) vid  Storkyrkobrinken i Stockholm (nuv. finansministeriet),  som började byggas på 1640-talet och stod under  tak 1654. Öfvergång till klassicism gör sig här  gällande. Efter resan till södern fick T. stora  och betydande uppdrag. Han började 1654  ombygga <i>Borgholms slott</i> i fransk klassicistisk karaktär  — teckningar i Dahlberghs ”Suecia Antiqua” visar  dess tillämnade utseende; bygget upphörde vid  Karl X Gustafs död (1660). För Karl Gustaf  Wrangel medverkade han från 1653 vid bygget  af <i>Skokloster</i> (se d. o.) och ungefär samtidigt  af <i>Wrangelska palatset</i> på Riddarholmen (se  Kungshuset), som för längesedan mist sin  höga takresning och dekorativa prakt. Vid dessa  båda byggen hade Jean De la Vallée medverkat;  sannolikt har T. omarbetat dennes ritningar.  Bland hans öfriga palatsbyggen i Stockholm äro  <i>Seved Bååths</i> (se Frimurarhuset,  tillbyggdt) och <i>Karl Sparres</i> (senast inrymmande  Sveasalen, rifvet 1913), båda af fransk karaktär  såväl i det yttre som i plananordningen, bland  slott och herresäten på landsbygden <i>Ekolsund</i> (se  d. o.), <i>Mälsåker</i> (se pl. XXII till art.  Byggnadskonsten), <i>Öster Malma, Näsby</i> (se d. o. 1),  sannolikt <i>Stafsund</i> (se d. o.), vidare <i>Salsta</i> (se d. o.)  och <i>Sjö</i> (se d. o.), ombyggnad af <i>Eriksberg</i> (se d. o.)  m. fl. samt för Hedvig Eleonora ombyggnad af  <i>Jakobsdal</i> (se Ulriksdal), nybyggnad af  <i>Strömsholm</i> (se d. o.) och främst <i>Drottningholm</i>  (påbörjadt 1662, inredningsarbetena började 1665;  se vidare Drottningholm samt pl. XXII  till art. Byggnadskonsten). 
T. skapade den slottstyp, som förblef härskande  under karolinska tiden: en hufvudbyggnad med  starkt betonadt midtparti och flankerad af  hörnpaviljonger eller torn, som ibland växa ut till  framskjutande flygelbyggnader. Äfven i dessa  slottsbyggnader sluter sig T. till franska  förebilder. ”Med en rik och omväxlande uppfinningsförmåga  förenar han ett utprägladt sinne för  proportioner, hvarigenom han åt sina arkitektoniska  skapelser förlänar ett drag af anslående förnämhet.  Grundplaner och fasadbehandling bära  prägeln af rikedom och öfverskådlighet. Risaliter  med genomgående pilastrar på höga socklar, sirliga  konsolgesimser och takfriser samt rikt profilerade  tak använder han gärna. Framför allt är T. en  mästare i anordnandet af ståtliga trapphus och  förhallar. I många afseenden kan han sammanställas  med sin samtida i Frankrike, den äldre Mansart”  (Upmark d. ä.). 
T. uppförde åt sig själf i Stockholm ett mycket  sirligt och smakfullt hus Skeppsbron n:o 20 (rifvet  1899 för att jämte bredvid stående hus bereda  plats för Städernas allmänna brandstodsbolag —;  i nybyggnaden, af I. G. Clason, upptog denne  såväl stilen som detaljer — äfven i interiörer —  ur den Tessinska byggnaden). I ett par andra  hus vid Skeppsbron (n:o 36 och sannolikt äfven  n:o 40; se Bostad, pl. IX) slöt sig T. till  holländska förebilder, likväl med själfständighet i  genomarbetandet och med klarhet i betonandet i  ytterarkitekturen af det konstruktiva af rumfördelningen.  På äldre dagar lämnade han ritningar  till <i>Stadshuset</i> på Söder och till <i>Riksbanken</i> (se  d. o., fig. 1) vid Järntorget. Det förra börjadt  omkr. 1670, en ganska stor och lifligt hållen  komplex, omslutande två gårdar, har ganska  skarp fransk karaktär, likväl med italienska  element i den inre gårdens loggior. Byggnaden brann  1680, hvarefter Tessin d. y. utarbetade ett  ombyggnadsförslag i rent italiensk anda (se  Stadshus, fig. 1). Riksbanken började byggas 1676 i  romersk palatsstil. Säkert har T. här varit  påverkad af sin son — dennes inflytande spåras  flerstädes i den gamles verk från hans sista skede.  T. uppgjorde tre olika förslag till omreglering  af Stortorget i Stockholm. Intet af förslagen blef  genomfördt. 
Äfven på den kyrkliga konstens område  skapade T. betydande verk. <i>Kalmar domkyrka</i> 
page_number=521, index= - Tessin, Nikodemus d.ä.  - Tessin, Nikodemus d.y. 
(planritning 1653, grundlagd 1660, fullbordad 1699, kupolen saknas allt fortfarande — se pl. XXII till art. Byggnadskonsten), blef en ståtlig barockbyggnad, i sitt yttre närmast i romersk anda (Vignola, Giacomo della Porta), planen mest påminnande om kyrkans i Sorbonne i Paris: centralkyrka, likväl med två af de motstående korsarmarna något förlängda,  afslutade med halfrunda absider och med fyrkantiga små kupoltäckta torn i vinklarna. Kyrkan har tunnhvalf och är till det yttre ganska låg. I Stockholm utförde T. <i>Maria kyrkas</i> (se Maria Magdalena) tvärskepp (1675—76) och torn (fullbordadt 1682), krönt af en särdeles rik och smakfull lanternin (nedbrann 1759). T. uppgjorde åtskilliga ritningar till ombyggnad af Riddarholmskyrkan till en kupolkyrka i barockstil. Förslaget förföll, och man stannade vid att uppföra <i>Karolinska grafkoret</i> invid kyrkans norra sida (se Riddarholmskyrkan, fig. 1). Ritningarna uppgjordes på 1670-talet, men det påbörjade bygget afslutades först på 1740-talet. Karolinska grafkoret — en kupolbyggnad med doriska kolonner, uppbärande en attika, det hela kraftigt profileradt — är en af tidehvarfvets förnämaste skapelser i sin art, ädelt och elegant i sin form och sin dekorativa prydnad. Utan att i minsta mån anpassa sig efter kyrkans äldre delar står detta barockkapell mycket verkningsfullt som en fullt själfständig byggnad, bärande sin egen tids prägel. — Äfven efter afgången från Fortifikationen sysslade T. en och annan gång med befästningssaker. Så uppgjorde han, sannolikt 1656, "proiect till ett defensions wärck" s. om Stockholm vid nuv. Skanstull; vid Borgholm sysselsatte han sig äfven med befästningarna, och 1659 befalldes han "taga af" Landskrona slott, stad och hamn samt därefter uppgöra dessein till fästningsverkens förstärkning. T. uppgjorde också desseiner till kapell på Nya Älfsborg, till kommendantshus i Geestendorf (sedan Karlsburg) i Bremen och, tillsammans med Dahlbergh, till "publique huus" i det blifvande Karlskrona. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table>Fig. 1. N. Tessin d. y. Efter målning af G Desmarées (Gripsholms slott.) 2. Nicodemus T. d. y., grefve, den föregåendes son, arkitekt, f. 23 maj 1654 i Nyköping, d. 10 april 1728 i Stockholm, fick en omsorgsfull uppfostran och blef redan 1664 student i Uppsala, där han "bland andra nyttiga exercitier särskildt egnade sig åt studium af politik, matematik och språk". Ett par latinska orationer trycktes 1669 och 1670. I teckning hade han gjort stora framsteg, då han, enligt egen utsago, på änkedrottning Hedvig Eleonoras jämte regeringens inrådan blef utsedd att slå sig på "architecturam civilem". Vid 19 års ålder fick han 1673 med offentligt understöd resa till Rom, där han stannade i tre år och under personlig påverkan af Carlo Fontana och Bernini gjorde ingående studier i klassisk och modern arkitektur. Massor af ritningar visa, hur han tillegnade sig tidens italienska stilideal. Han gjorde äfven en resa till Neapel, Sicilien och Malta. 1676 utnämndes han till hofarkitekt med lön och fick tillstånd att fortfarande stanna i Rom. Han begaf sig likväl s. å. på hemväg och kom hem sommaren 1677, men endast för att snart bege sig till London och Paris för att framför allt studera slottsbygge och parkanläggningskonst.  I Paris stannade han 2 1/2 år, studerade bl. a.  för Lenôtre, tidens ypperste trädgårdsarkitekt.  1680 återkom han till Stockholm, där han  anordnade drottning Ulrika Eleonoras kröning, gaf bl. a. ritning till triumfbågen vid Norrbro i rik italiensk barock (afbildad i Sueciae-verket). Efter faderns död (1681) blef han slotts- och hofarkitekt, föreståndare för änkedrottningens byggnader och 1682 stadsarkitekt i Stockholm. Han var nu alltså den ledande kraften på sitt område. Hans inflytande hade  gjort sig gällande redan i hans faders byggnadsverk från dennes sista tid. Nu fick han fortsätta flera af dessa: han afslutade <i>Riksbanken</i> och återuppförde det brunna <i>Stadshuset</i> på Söder, nu i genomgående romersk stil, gården efter Damasogården i Vatikanen (se Stadshus, fig. 1), dekorerade trapphuset på <i>Drottningholm</i> och andra interiörer där samt anlade parken m. m. Ej minst upptogs han af planerna på ombyggnad af <i>Stockholms slott</i> och gjorde för detta ändamål 1687 åter en utländsk resa, denna gång åtföljd af bildhuggaren B. Precht. Resan varade i något öfver ett år och gick genom Holland till Paris och därifrån till Rom. Resans närmaste resultat blefvo de 1688 aflämnade ritningarna till nybyggnad af Stockholms slott i romersk palatsstil utan någon hänsyn tagen till det gamla slottets historiska karaktär. Norra fasaden började ombyggas 1692 och stod färdig 1695. Inrednings- och dekoreringsarbeten utfördes af inkallade franska konstnärer. Under denna tid var T. sysselsatt äfven med åtskilliga andra arbeten: <i>Auditorium Gustavianum</i> i Uppsala (se d. o.) ombyggdes omkr. 1687 och på 1690-talet <i>Rosersberg</i> (se d. o.), där äfven parken då anlades, och <i>Steninge</i> (se d. o.; nybyggnad, ett högst elegant litet landtslott, typiskt för T:s förfinade smak). För sin egen räkning började T. uppföra ett litet palats vid Slottsbacken (nuv. Öfverståthållarhuset; se pl. VII till art. Stockholm), fullbordadt 1703, en enkel och nobel italiensk fasad — de framskjutande sidomurarna sedermera rifna —, en rik gårdsanläggning med fyndig användning af det inskränkta utrymmet och den mycket oregelbundna tomten, som betydligt vidgar sig inåt, i fonden begränsad af en dekorationsmässig fantasibyggnad med balustrader och en kolonnad med illuderande djupperspektiv efter liknande verk af Bernini och Borromini i Rom. Gårdspartiets ursprungliga utseende ses på gravyrer i Sueciae-verket; som helhet är det fortfarande väl bevaradt. Palatset betecknas af K. G. Tessin 
page_number=522, index= - Tessin, Nikodemus d.y. 
med all rätt som "ett mästerstycke"; ett par af interiörerna tillhöra det i sin art yppersta i Sverige. Äfven <i>Hofstallet</i> på Helgeandsholmen med dess ståtliga interiör tillhör denna tid (började byggas 1696, rifvet 1893—94). Också inom den kyrkliga byggnadsverksamheten utförde T. betydande arbeten, <i>Kungsörs kyrka</i> (grundlagd 1691), <i>tornet på Västerås domkyrka</i> (det gamla hade brunnit 1691) och i Karlskrona <i>Amiralitetskyrkan</i> (1680-talet, af trä) och <i>Trefaldighetskyrkan</i> (börjad 1697), en centralkyrka, utåt 8-kantig, inåt cirkelrund, i Roms Pantheons karaktär (kupolen brann 1790, återuppbyggdes, lägre än den förra, af Tempelman; se Karlskrona, fig. 4). 
Under de nu följande åren samlades T:s verksamhet hufvudsakligen omkring slottsbygget i Stockholm. Det gamla slottet ödelades af elden 7 maj 1697, då äfven den nyuppförda norra längan skadades. Efter 6 veckor hade T. färdiga ritningar till nybyggnad af hela slottet. (Ritningarna graverades under hans ledning på 17 folioblad af Cl. Haton; ang. byggets fortgång och slottets arkitektur och dithörande se Stockholms slott, afbildningar där och i art. Byggnadskonsten, pl. XXIII, och Stockholm, pl. I o. III.) 1707 afstannade arbetet af brist på medel. T. hade då förts in på andra banor än den konstnärliga. 
Han hade blifvit friherre 1699 och hofmarskalk 1701, skötte öfverstemarskalkstjänsten efter J. G. Stenbocks död 1705 och under Pipers frånvaro. Den ynnest han fortfarande åtnjöt hos konungen och änkedrottningen förde honom 1712 till rådsämbetet, 1714 till grefvevärdighet och s. å. till befattningen som kansler för Lunds universitet. Han var i rådet konungens trogne anhängare, och hans brefväxling med K. Feif, som efter Poltavaslaget "fick alla affärerna hos konungen", rörde både stats- och konstangelägenheter samt genomlästes ensamt af konungen. Sin befattning som slottsarkitekt afstod han 1707 åt sin lärjunge Adelcrantz, hvilken 1715 öfvertog äfven stadsarkitektsbefattningen i Stockholm. 1717 följde T:s utnämning till öfverstemarskalk, och 1718 aflade han ett besök hos konungen i Kristinehamn. Han blef nu ordf. i Kontributionsränteriet, i hvilken befattning han uppträdde med stor frimodighet mot Goertz, samt gaf anledning till ett förslag att bättre ordna rikets politiväsen, i hvilket T. i egenskap af "högste ordningsman" skulle personligen och genom underordnade öfvervaka alla politiförordningars efterlefnad, landets och städernas tillväxt och förkofring m. m. Utnämningen egde rum; men innan någon verkställighet af förslaget medhunnits, mellankom konungens död, och det fick förfalla. — Under det nya statsskicket uppträdde T. som dess uppriktige vän, ehuru han ej ansåg sig förbunden att bryta med det konungahus, under hvars hägn han vunnit konstnärliga framgångar och lysande samhällsställning. Under rättegången mot Goertz var T. en af hans afgjorda och stränga vedersakare, i synnerhet till följd af sin öfvertygelse, att hans finansåtgärder i hög grad bidragit att göra statsskulden obetalbar och medfört våldsamma angrepp på den enskilda eganderätten. T:s ställning till det nya hofvet hade emellertid blifvit alltmer invecklad, dels emedan han genom sitt senare gifte och i sina åsikter ansågs ha närmat sig det af detsamma hatade holsteinska partiet, dels på grund af sin ställning som öfverstemarskalk, med en oduglig hofmarskalk under sig, en fordrande konung öfver sig och utsikten af ekonomiskt ansvar inför allt mäktigare ständer. Han förgick sig personligen emot konung Fredrik (1726), och när sekreta utskottet 1727 med anledning däraf gjorde anmärkning samt ständerna hänsköto saken till Stora sekreta deputationen, blef T. enligt konungens önskan afsatt från öfverstemarskalksämbetet, dock med bibehållande af penninglönen. Gammal och sjuklig, måste han smälta denna förödmjukelse, som dock mildrades genom hoppet att omsider se sin lefnads storverk, slottet, fulländadt. Bygget återupptogs 1728, T:s dödsår. 
Ett betydande verk från T:s senare skede är <i>Fredrikskyrkan</i> i Karlskrona (påbörjad 1720), en ståtlig långkyrka i äkta barock, enskeppig med sidokapell och tunnhvalf — ett krysshvalf öfver korsmidten, där man saknar den kupol, som där borde ha sin plats (se Karlskrona, fig. 5). I början af 1700-talet hade T. lämnat ritningar till herresätet <i>Sturefors</i> (se d. o.) och till ombyggnad af <i>Krageholm</i> (se d. o.), likaså till rådhus vid Stortorget och till ordnande af slottets omgifningar i n. - med 2 stenbroar öfver strömmen och ett Pantheon i bakgrunden af Gustaf Adolfs-torg — allt uppslag, som stannade på papperet. Penningbristen under krigstiden hindrade större byggnadsföretag. T. hade uppdrag äfven från utländska regenter, August II i Polen, tsar Peter, Kristian V af Danmark. Den sistnämnde begärde 1694 ritningar till nytt slott i Köpenhamn. 1697 afsände T. en fullt utarbetad modell samt gravyr af fasaden. Arbetet mottogs med bifall, men slottet uppfördes senare efter ritningar af Häuser. T. egnade mycken tid och mycket intresse åt förslag till utbyggnad af Louvre i Paris. Som dekoratör har han lämnat lysande smakprof i flera slotts interiör (bl. a. Karl XI:s galleri på Stockholms slott; se d. o., fig. 9), i ritningar till kungsstolarna i Storkyrkan, predikstolen där och i Uppsala domkyrka (se Predikstol, fig. 3) i pompös Berninistil med flygande änglar, genier och "putti", fladdrande draperier, figurrika reliefer — allt utfördt i trä af B. Precht. Ett praktfullt altare i rik barock i Vor frelsers kirke i Köpenhamn är utfördt efter T:s modell, som ditsändes 1695  (altaret invigdes först 1732. T:s teckningar, reproducerade i "Tidsskr. for kunstindustri", 1897, finnas i Nationalmuseum). T. gaf ock ritning till grafmonument öfver Ehrenstrahl (se Ehrenstrahl,  sp. 25) och J. G. Stenbock i Storkyrkan, B.  Oxenstierna i Uppsala domkyrka m. fl.  Som anordnare och dekoratör i stor stil af högtidligheter, kröningar, kungliga begrafningar, maskerader o. d. visade han både fyndighet och skicklighet. En egenhändigt handskrifven <i>Traité de la décoration intérieure</i>, där T. framlägger sina teorier, eges af Konstakademien. 
I hans interiörer härskar modern fransk smak (Versaillesstilen), men ytterarkitekturen är genomgående grundad på italienska studier. Han var en vida lärdare konstnär än fadern, men på samma 
page_number=523, index= - Tessin, Nikodemus d.y.  - Tessin, Karl Gustaf 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Bronsstaty öfver N. Tessin d. y. påStockholms slotts södra fasad.</tr></table> gång i högre grad eklektiker än denne. Afgörande för hans utveckling blef studiet af romersk barock, och Bernini är den mästare, af hvilken han är framför allt påverkad. Hans insats i Stockholms arkitektur kännetecknas af den italienska smak, som han inför och som täflar med och ersätter den holländska och franska. Italiensk stil förekommer visserligen tidigare, men då i fransk eller holländsk "öfversättning". Hos T. "äro de italienska motiven renare, känslan för proportioner och massfördelning inspirerad af de bästa italienska förebilder. Vill man också här tala om öfversättning, så kan det endast bli fråga om en svensk eller personligt Tessinsk, ty dessa byggnadsverk äro dock till en viss grad lämpade efter svenska behof och klimatförhållanden, och deras konstnärliga skönhet är icke någon abstrakt klädnad, utan resultatet af en skapelseprocess, under hvilken arkitektens ovanliga begåfning och bildning sammansmält med föreliggande praktiska behof. Den största svårigheten låg väl för honom i att anpassa de stora förebilderna efter de relativt små förhållanden, i hvilka han lefde och verkade" (Sirén). I Stockholms slott fick T. likväl utrymme, och det blef också ett mästerverk, äfven i arkitektens sätt att använda terrängens möjligheter. Också i detta bygge måste många detaljer förenklas eller uteslutas af hänsyn till kostnaden. Genom sin hela verksamhet, genom sin lysande personlighet och sin ledande ställning fick T. det största inflytande på den svenska arkitekturens utveckling. Hans lärjungar, Hårleman och Adelcrantz, fortsatte hans storverk och fortplantade de sunda och goda Tessinska traditionerna. T:s namnteckning meddelas å pl. III till art. Autograf. Å pl. III till art. Medalj är återgifven en af Hedlinger utförd medalj öfver T. Svenska akad. lät 1797 prägla en medalj öfver T., och hans "Minne", tecknadt af K. G. Nordin, finnes i dess handlingar (1802). I slottets västra trappuppgång lät Oskar II uppsätta T:s monumentala byst (af J. Börjeson) och i en af nischerna på södra fasaden en staty (utförd af J. A. Wetterlund) i zink med galvaniskt öfverdrag af brons (på en mecenats bekostnad gjuten i äkta brons 1913, fig. 2). Litt.: G. Upmark, "Svensk bygnadskonst 1530—1760" (1904), artiklar i "Samfundet Sankt Eriks årsbok" 1910—11, F. U. Wrangel, "Tessinska palatset" (1912), O. Sirén, "Gamla Stockholmshus" (1912—13) och "N. T. d. y:s studieresor i Danmark, Tyskland, Holland, Frankrike och Italien" (1914, praktverk, innehållande T:s dagböcker och bref samt ett stort antal teckningar), Romdahl och Roosval, "Svensk konsthistoria" (1913), och R. Josephson, "Stadsbyggnadskonst i Stockholm intill år 1800" (1918). 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 3. Karl Gustaf T., grefve, den föregåendes son, statsman, konstvän, f. 5 sept. 1695 i Stockholm, d. 7 jan. 1770 på Åkerö, röjde tidigt ett ovanligt konstsinne och fick med understöd af änkedrottning Hedvig Eleonora och Karl XII 1714—19 företaga en studieresa till Frankrike, Italien och Tyskland; 1718 mottog han i Wien Karl XII:s kallelse att vara hofintendent. T. bevistade redan 1720 års riksdag, men hans egentliga politiska bana började 1723, då han slöt sig till holsteinska partiet (se d. o.) och blef ordf. i Mindre sekreta deputationen, som var härden för partiets opposition mot hofvet. Flera af denna deputations betänkanden uppsattes af honom och läto ana hans blifvande stilistiska mästerskap. För sina riksdagsmeriter utnämndes han 1724 till e. o. kansliråd och insattes därpå af kanslipresidenten Arv. Horn i den sekreta kommission, som egde att urskilja de utrikes ärenden, hvilka man ville hålla hemliga för konungen. Där väckte han första förslaget om J. Cederhielms beskickning till Ryssland, men vid den begynnande brytningen mellan holsteinska partiet och Horn aflägsnade denne T. genom att 1725 låta honom bli svensk minister i Wien. Som sådan gjorde han emellertid sitt bästa, t. o. m. öfverskred sina instruktioner, för att korsa Horns planer på Sveriges anslutning till hannoverska alliansen (se d. o.), och då hans bemödanden blefvo fruktlösa, återvände han för att vid riksdagen 1726—27 bekämpa Horns politik, men fick blott bevittna sitt partis fall och lyckades ej trots sitt vältaliga uppträdande till faderns 
page_number=524, index= - Tessin, Karl Gustaf 
försvar hindra dennes afsättning från öfverstemarskalksämbetet. Partihvälfningen medförde dock, tack vare Horns försonlighet, för honom själf ej några andra följder, än att han ej mer inkallades i sekreta kommissionen och att han förlorade allt inflytande i Kanslikollegium. 1728 faderns efterträdare som öfverintendent, företog han 1728—29 en ny utrikes resa, till Paris och tillbaka öfver London, delvis för slottsbyggnadens räkning. 1731 började han åter få inflytande på riksdagsärendena — han insattes åter i sekreta utskottet och förordnades af ständerna till direktör för manufakturverken —, och då vid 1734 års riksdag ur spillrorna af holsteinska partiet ett franskt parti (det sedermera s. k. hattpartiet) uppväxte, slöt T. sig småningom till detta. 1735—36 var han åter borta ur Sverige som minister i Wien; han gjorde under denna beskickning äfven ett kortare besök i Italien. Efter återkomsten till Sverige kastade sig T. med ifver in i den politiska kampen på Horns motståndares sida och uppställdes vid 1738 års riksdag som hattarnas kandidat till landtmarskalk. Ett mindre väl betänkt försök af drottningen att hindra hans val gjorde hans seger ännu mera lysande. Som landtmarskalk bidrog han kraftigt till, att mössrådet störtades och att det franska systemet genomfördes, men då de segrande hattarna ville göra honom till riksråd och möjligen äfven till kanslipresident, afböjde han anbudet för att ej synas ha handlat af egennytta. Däremot mottog han af sekreta utskottet uppdraget att utan offentlig karaktär, men med den mest vidsträckta fullmakt resa till Paris för att utverka Frankrikes bistånd mot Ryssland. På utresan fick han därjämte som ambassadör göra ett kort besök i Köpenhamn för att söka vinna Kristian VI för en anslutning till Sverige och Frankrike. Under beskickningen i Frankrike, som varade 1739—42, firade T. lysande triumfer i Paris' salonger och konstnärskretsar, men visade sig i hög grad obetänksam som statsman, i det han genom sina med verkligheten föga öfverensstämmande förespeglingar om Frankrikes beredvillighet förledde svenska regeringen till en utmanande politik mot Ryssland. Det trångmål, hvari hattarna därigenom råkade, skulle troligen äfven för T. ha kunnat medföra betänkliga följder, men utbrottet af österrikiska tronföljdskriget gaf den svenska krigspolitiken vind i seglen, och därmed började T:s stjärna åter stiga. Frankrike beviljade stora subsidier. T. afslöt 1741 ett förmånligt handelsfördrag med detta land; kriget mot Ryssland förklarades, och T. upphöjdes s. å. frånvarande till riksråd samt fick, då hans affärer genom hans slöseri, ej minst under ambassaden, råkat i oordning, stora penningbelöningar af ständerna, bl. a. en skuld efterskänkt, hvari han satt sig till Alingsåsverket, ehuru han var en af direktörerna för detta. Efter hemkomsten blef han 1742 rikskansliråd; men då krigets olyckliga utgång framkallade tadel mot dess upphofsmän och den engelske ministern tillät sig sådant i en inlaga till regeringen, nedlade T. 1743 rådsämbetet och begärde undersökning af sitt förhållande. Följden däraf blefvo ett berömmande utlåtande af sekreta utskottet och en uppmaning af ständerna till konungen att förmå honom kvarstanna i rådet. Då Adolf Fredriks val till tronföljare 1743 höll på att medföra krig med Danmark, sändes T. s. å. dit som ambassadör och lyckades åstadkomma en uppgörelse, som för tillfället afvände krigsfaran och därmed befriade Sverige från behofvet af Rysslands farliga hjälp. 1744 hämtade han i Berlin Adolf Fredriks brud, Lovisa Ulrika. Genom sitt lysande uppträdande och sina vittra intressen slog T. i hög grad an på prinsessan, och själf blef han så intagen af hennes älskvärdhet, att Gustaf III t. o. m. påstått, att han var förälskad. 1745 blef han öfverstemarskalk vid det unga hofvet, och säkerligen voro de följande åren, då han som tronföljarparets förklarade gunstling spelte första rollen i Lovisa Ulrikas glada och vittra hoflif, hans lyckligaste tid. Denna vänskap medförde äfven politiska följder. Genom T. drogs Adolf Fredrik öfver till hattarna och råkade därför i spändt förhållande till sin förra beskyddarinna, kejsarinnan Elisabet. Rysslands häraf föranledda hotande hållning och förbindelser med mössorna gjorde åtskilliga hattar benägna för att tillmötesgå Lovisa Ulrikas af de franska och preussiska hofven delade önskningar om en utvidgning af svenska konungamakten. Då T. varit det förnämsta verktyget för Adolf Fredriks omvändelse och säkerligen icke utan grund ansågs som prinsessans närmaste förtrogne med afseende på suveränitetsplanerna, blef han i högsta grad föremål för Elisabets hat. Hon gaf detta luft genom att 15 nov. 1746 låta sin minister von Korff officiellt varna Adolf Fredrik för T. Då begärde denne en undersökning af sin ämbetsförvaltning samt att tillsvidare få utträda ur rådet. Han förmåddes dock att kvarstå. Men då han 13 dec. s. å. utsågs till kanslipresident, efter Gyllenborg, vägrade han mottaga förtroendet for att icke alltför mycket utmana Ryssland. Som rikskansliråd fortfor han dock att sköta den tills vidare obesatta kanslipresidentsysslan. Nya hotelser från Ryssland föranledde honom att 31 mars 1747 efter ett långt försvarstal för sig själf i ett särskildt härför sammankalladt plenum plenorum begära befrielse äfven från kanslirådsbefattningen, men han lät dock öfvertala sig att kvarstå. Som chef för kansliet kom han äfven att leda rättegången mot Blackwell (se denne), vid hvilket tillfälle han, som f. ö. utmärkte sig för stor humanitet, af partinitet lät förleda sig till en ganska upprörande grymhet. 16 juni s. å. tillät sig von Korff, denna gång hos regeringen, ett nytt anfall på T. Men hattarna hade då genom Rysslands hänsynslöshet och mössornas ofosterländska politik befäst sin makt, och svaret på framställningen blef, att ständerna med anledning af den afslutade undersökningen offentligt betygade T. sitt förtroende, hvarefter denne 5 dec. s. å. mottog kanslipresidentskapet. Omedelbart därefter utsågs han af riksdagen enligt tronföljarparets önskan till guvernör för prins Gustaf (sedermera Gustaf III). Ehuru denna befattning varade endast under Gustafs barndom, utöfvade dock T. antagligen på sin lärjunges i så mycket med hans egen befryndade karaktär stort inflytande. Under T:s kanslipresidentskap infördes (1748) ordensväsendet i Sverige, sannolikt på hans initiativ. Med afseende på den yttre politiken var denna tid T:s ärofullaste. Utan öfvermod, men med fasthet tillbakavisade han Rysslands förnyade försök till inblandning i 
page_number=525, index= - Tessin, Karl Gustaf 
Sveriges angelägenheter (Se Panin) och bröt udden däraf genom att 1749 åvägabringa en definitiv uppgörelse med Danmark i de genom Adolf Fredriks val uppkomna tvistefrågorna, hvilken följande år bekräftades genom prins Gustafs förlofning med danska prinsessan Sofia Magdalena. Men den tjänst han därigenom bevisade fäderneslandet kostade honom den hofgunst, som blifvit hans högsta lycka. Överenskommelserna med Danmark hade han nödgats påtruga tronföljarparet, och det ryska krigshotet gjorde suveränitetsplanerna outförbara, äfven om hattarna, sedan de befäst sin makt, skulle velat göra allvar därmed. På grund af allt detta intogs Lovisa Ulrika af häftig ovilja mot T., af hvilken hon ansåg sig besviken. Missmodig frånträdde T. på Adolf Fredriks kröningsriksdag kanslipresidentskapet, 1752. Han erhöll därvid visserligen på konungens förslag af ständerna lifstids förläning för sig och sin hustru på Läckö kungsgård, men om han hoppades, att hans afgång från det politiska ledarskapet skulle medföra en försoning, bedrog han sig. Efter ett häftigt uppträde med konungen och drottningen lämnade han 30 jan. 1754 äfven guvernörskapet och öfverstemarskalksämbetet. Då ständerna 1756 godkände den förra afsägelsen, läto de honom behålla lönen som pension för sig och sin hustru, men hans affärer voro nu i ohjälplig förvirring. Redan 1746 hade han måst sälja sitt myntkabinett till Lovisa Ulrika. 1757 såldes hans bibliotek till kronprinsen; handteckningarna öfvertog konungen, och naturaliekabinettet gick 1762 till Danmark. Nedtryckt af ekonomiska bekymmer och af grämelse öfver förlusten af hofgunsten, drog han sig alltmer undan det offentliga lifvet till sin egendom Åkerö, i Södermanland, och sedan han 1761 fått en skrapa af ständerna för sin medverkan till Sveriges inblandning i Sjuåriga kriget, afsade han sig s. å. rådsämbetet, men fick lönen i pension. Samtidigt afgick han äfven från kansleriatet för Åbo universitet, som han beklädt sedan 1745. Mössornas seger fullbordade hans ruin, i det att ständerna 1766 indrogo guvernörspensionen och nedsatte rådspensionen. Dock misslyckades prästeståndets försök att beröfva honom äfven Läckö. I denna nöd kom Frankrike honom till hjälp med en pension, och han blef därigenom i stånd att behålla sitt kära Åkerö. Hans sinnesstämning blef nu allt bittrare, och 1768 rågades måttet af hans sorger genom hans ädla makas (se T. 4) död. En ljusning blef dock hans forne lärjunge kronprins Gustafs tacksamhet. Denne åvägabragte en försoning mellan T. och konungaparet, som 1769 besökte honom på Åkerö. 1769 års riksdag återgaf T. största delen af de indragna pensionerna. Innan beslutet härom hunnit expedieras, hade T. redan aflidit. 
T. var hattpartiets mest representativa personlighet. Man återfinner hos honom i högsta grad den politiska sangvinism, som var detta partis största fel, men också den nitälskan för fosterlandets ära och förkofran, för konst och vetenskap, som förklarar, hvarför detsamma i allmänhet förmådde draga till sig landets mest betydande krafter. Till hela sitt skaplynne påminde han starkt om hattpolitikens föregångare: M. G. De la Gardie, och trots en viss ytlighet, som särskildt framträdde i en stark fåfänga, måste han på grund af mångsidigheten och det lysande i sin begåfning räknas till vår historias märkligare personligheter. Ehuru han ej såsom fadern och farfadern själf blef en skapande konstnär, har han på den svenska konstens utveckling utöfvat det mest djupgående inflytande. Som öfverintendent hade han högsta ledningen vid utförandet af Stockholms slott, och det var närmast för att utbilda dugliga krafter för arbetet på detta, som han 1735 lade grunden till Akademien för de fria konsterna (då kallad k. Ritarakademien). Han samlade, särskildt under sin ambassad till Paris, en mängd dyrbara taflor samt gravyrer och handteckningar (ur Crozatska samlingen), af hvilka de flesta sedermera kommit till Nationalmuseum. Med konstsinnet förenade han den finaste världsvana och de mest lysande sällskapstalanger. Af franske memoarförfattaren d'Argenson kallades han "den svenske Lucullus", och han uppges ha varit modellen till den "världsman", som Goethe låtit framskymta i sin Wilhelm Meister (episoden "En skön själs bekännelse"). Hans intresse för vetenskapen var ej blott gynnarens, utan han var själf en verklig polyhistor, och på Läckö upprättade han ett dyrbart naturaliekabinett, hvaröfver Linné 1753 utgaf en beskrifning, "Museum Tessinianum". Äfven inom vitterheten intar han ett framstående rum. Han är en af de förnämste representanterna för den då rådande franska smaken och bildningen och har författat en mängd fabler och "contes" på mönstergill franska. Han missaktade dock ingalunda modersmålet, utan ifrade varmt för dess förädling och rening och har på det kraftigaste medverkat till frihetstidens största litterära bragd: skapandet af en klassisk svensk prosastil. Vid sidan af A. J. von Höpken var han sitt tidehvarfs största svenska vältalare, och om denne öfverträffade honom i djup, var T. mera lysande. "Han är grundläggare af den vältalighetsskola, som blomstrade under den gustavianska tiden och som ännu hos oss räknas såsom akademisk" (Warburg). 
Mest bekanta bland T:s skrifter äro hans undervisande bref till prins Gustaf, hvilka Lovisa Ulrika 1751 lät trycka och som sedermera utkommit i flera uppl. och äfven på främmande språk. Den ursprungliga titeln var <i>Utkast af en gammal mans dageliga bref under dess sjukdom till en späd printz.</i> 1753 lät T. trycka en fortsättning: <i>En äldre mans bref till en stadigare prins,</i> hvilket, emedan det skedde utan konungaparets tillåtelse, blef en af orsakerna till den slutliga brytningen (1756 utgaf T. på ständernas uppmaning en för allmänheten afsedd uppl. af båda brefsamlingarna under titeln <i>En gammal mans bref till en ung prins</i> i 2 dlr; ny uppl. 1785; upplagor äfven på främmande språk). Åtskilliga af T:s tal och småskrifter utgåfvos äfven under hans lifstid eller ej långt efter hans död. Under ensligheten på Åkerö sökte T. tröst i skrifvandet af en dagbok, ett jättearbete, omfattande 29 bd och 2 portföljer, tillsammans 20.294 foliosidor, som, uppfylldt af reflexioner, skönlitterära försök, afskrifter af historiska aktstycken, politiska, biografiska, litteratur- och konsthistoriska samt andra vetenskapliga anteckningar, lämnar ett märkligt vittnesbörd om hans lifliga fantasiverksamhet och mångsidiga vetande. Den var ej afsedd för offentligheten, 
page_number=526, index= - Tessin, Karl Gustaf  - Tessin, Ulrika (Ulla) Lovisa  - Tessin-alperna  - Tessinska medaljen  - Tessulariska kristallsystemet  - Test  - Test  - Testa  - Testa  - Testacea  - Testae 
utan blott för hans arfvingar, men väl synes han ha önskat, att systersonen F. Sparre, sedermera rikskanslern, skulle utge ett urval däraf till försvar för hans minne. Af Sparres måg hofmarskalken F. Montgomery är dagboken oskiljaktigt förenad med Åkerö. Utdrag därur äro utgifna af F. V. von Ehrenheim ("Tessin och Tessiniana", 1819), af G. A. Montgomery ("K. G. T:s dagbok 1757", 1824) samt (de skönlitterära försöken) af G. Frunck (i "Sv. lit. sällsk:s skr.", 1882—83). Ett tidigare anteckningsband, som K. biblioteket 1914 förvärfvade i London, utgafs 1915 af Sigrid Leijonhufvud under titeln "Carl Gustaf Tessins dagbok 1748—1752". En del af N. och K. G. Tessins papper förvaras i Riksarkivet. T:s namnteckning meddelas å pl. III till art. Autograf. A. J. v. Höpken höll 1771 ett minnestal öfver T. i Vet. akad., hvaraf T. blef medlem 1741, och Svenska akad. lät 1863 öfver honom prägla en medalj, hvartill B. von Beskow författade minnestalet (i "Sv. akad:s handl. ifrån år 1796", d. 38, 1864). Ett bidrag till T:s lefnadsskildring är Sigrid Leijonhufvud, "Omkring Carl Gustaf Tessin" (1917—18). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 4. Ulrika (Ulla) Lovisa T., grefvinna, den föregåendes maka, född Sparre, dotter af riksrådet och fältmarskalken grefve Erik Sparre och hans andra fru, Stina Lillie, f. 23 maj 1711 i Stockholm, d. 14 dec. 1768 på Åkerö, gift 27 aug. 1727, delade sin makes konstnärliga och vittra intressen och var honom följaktig på beskickningsresor till Wien 1735—36, till Köpenhamn och Paris 1739—41 samt till Berlin 1744. Framstående genom karaktär och begåvning, älskvärd och spirituell, vann hon öfverallt vänner och blev särskildt mycket uppburen vid Versailleshovet. Lovisa Ulrika fäste sig henne redan i Berlin och var under sina första år i Sverige angelägen att ha henne i sin närhet; en mängd i Riksarkivet förvarade bref bär vittne om hennes vänskap. Först 1751 efter Lovisa Ulrikas tronbestigning, då förhållandet redan var mindre förtroligt, blef grefvinnan T. öfverhofmästarinna. Efter hennes mans brytning med hofvet 30 jan. 1754 begärde hon sitt afsked och bragte det genom sitt taktfulla uppträdande därhän, att hon några veckor senare skildes från drottningen i godo. Sedermera delade hon dock sin makes onåd och omgaf med omsorger och sympati hans ålderdom på Åkerö. Större samlingar välskrifna och intressanta bref från henne till man och släkt finnas i Eriksbergs, Bergshammars och Börstorps arkiv. 1. G—g N. L. W:son M. 2. G—g N. 3. S. B. (L S.) 4. S. L—d. 
<b>Tessin-alperna.</b> Se Lepontiska alperna. 
<b>Tessinska medaljen,</b> stiftad 1728 af K. G. Tessin till faderns, N. Tessin d. y:s, minne och präglad af J. K.  Hedlinger, användes sedermera inom den 1735 upprättade k. Ritarakademien (nu Akademien för de fria konsterna) som dess främsta prismedalj och utmärkelse. Den stora medaljen, ansedd som ett af konstnärens förnämsta arbeten, har under senaste tid utdelats ytterst sällan och då endast till de mest framstående svenske konstnärer samt i guld. Se fig. 9 till art. Medalj III. L. L—m. 
<b>Tessulariska kristallsystemet,</b> <i>krist.</i> Se Tesseral. 
<b>Test</b> (af lat. <i>testa,</i> lerkärl), <i>kem.</i>, detsamma som kapell (se d. o. 5, Afdrifva 1, Drifning 3 och Drifugn). 
<b>Test</b> (eng., prof, försök), <i>psyk.</i>, experiment, som används för att i ett gifvet fall fastställa en persons individuella psykiska beskaffenhet eller en enskild psykisk egenskap hos honom. Termen torde första gången i denna speciella bemärkelse ha användts af Mc K. Cattell i en uppsats i tidskr. "Mind" 1890. I början pröfvade man på detta sätt förnämligast vissa sensoriska funktioner samt minnesyttringar, men kom därmed ej åt den psykiska individualiteten, som framför allt framträder i de högre själsfunktionerna. Till dessa utsträcktes testmetoden af A. Binet och V. Henri 1896. Särskild uppmärksamhet har den serie af tests väckt, som af A. Binet och T. Simon uppställdes 1908 för särskiljandet af psykiskt efterblifna barn till s. k. hjälpklasser eller hjälpskolor och sedan kritiserats och utvecklats af bl. a. Meumann och Bobertag i Tyskland, Decroly och Degand i Belgien, Goddard i Amerika och Jaederholm i Sverige. Det originella i denna testserie var framför allt, att man genom den kunde ordna de undersökta barnen i en skala och jämföra deras utveckling med normala barns ståndpunkt vid samma lefnadsålder. Då ett barn är två eller tre år efter sina normala jämnårigas utveckling, är det att räkna till de psykiskt efterblifna, vid fyra års efterblifvenhet till idioterna. Henri och Simon förde ej sin skala längre än till femtonårsåldern. Sedan ha andra forskare, särskildt i Tyskland, sökt uppställa testserier äfven för högre lefnadsåldrar och särskildt för att på förhand pröfva lämpligheten för olika yrken. Den amerikanske psykologen G. M. Whipple har i "Manual of mental and psychical tests" (1910) sökt normalisera de olika tests och deras användning för att på detta område möjliggöra samarbete mellan olika forskare. Se W. Stern, "Die differentielle psychologie" (1911), och G. A. Jaederholm, "Undersökningar över intelligensmätningarnas teori och praxis" (1914). S—e. 
<b>Testa,</b> lat., <i>bot.</i>, fröskal. 
<b>Testa.</b> Se Gherardi del Testa. 
<b>Testacea,</b> <i>zool.</i>, skaldjur, liktydigt med blötdjur (se d. o.). 
<b>Testæ</b> (af lat. <i>testa,</i> skal), <i>farm.</i>, vissa skal, som fått medicinsk eller närliggande användning, såsom <i>t. ostreæ lævigatæ,</i> äfven <i>conchæ marinæ præparatæ</i> l. <i>ostracodermata præparata,</i> preparerade (slammade) ostronskal, ett hvitaktigt, fint pulver, bestående hufvudsakligen af kolsyrad kalk med något kalciumfosfat, kiselsyra m. m. och stundom användt till tand- och ströpulver. Äfven talas om t. <i>Cacao</i> l. <i>cortex seminis Cacao,</i> kakaofröskal, hvilka fås som 
page_number=527, index= - Testae  - Testakter  - Testalin  - Testamentarisk  - Testamente  - Testamente 
affall vid chokladfabrikation och hvaraf beredes "kakaote". Detta preparat innehåller teobromin. Man bereder därpå te (infusion), som ges företrädesvis åt barn med socker och mjölk eller ock används som tillsats till choklad. C. G. S. 
<b>Testakter</b> (eng. <i>test acts,</i> af lat. <i>testis,</i> vittne), i dagligt tal benämning på åtskilliga engelska, skotska och irländska lagar, som ålade  ämbets- och tjänstemän  vissa förpliktelser till vittnesbörd om, att de hyllade statskyrkans lära. Mest känd är den 1672 antagna engelska lag, som  påbjöd, att hvarje civil eller militär ämbetsman, utom afläggande af de vanliga ederna — tro- och huldhetsed (<i>oath of allegiance</i>) och ed på att erkänna konungen som kyrkans öfverhufvud (<i>oath of supremacy</i>) —, skulle underskrifva en förklaring emot läran om transubstantiationen och inom tre månader efter ämbetets tillträdande gå till nattvarden efter engelska högkyrkans ritus. Denna lag, hvars fullständiga titel var "An act for preventing dangers, which may happen from popish recusants", framkallades närmast af konung Karl II:s toleransedikt af 1672 och afsåg att utesluta katolikerna från alla statsämbeten. Den supplerades 1678 af en lag, som ålade alla peerer och underhusledamöter att underskrifva en förklaring mot transubstantiationen, helgonens åkallan och mässoffret. Karl II och Jakob II  begagnade i stor utsträckning sin dispensmakt i fråga om dessa lagar, hvilka sedermera tid efter annan mildrades; de upphäfdes först 1828, då villkoret att taga nattvarden afskaffades, och 1829, genom emancipationsakten (se d. o.). Motsvarande bestämmelser gällde för engelska universitet till 1871, för skotska till 1889 och för Dublins universitet till 1873. — En skotsk testakt af 1567 kräfde reformert trosbekännelse af statsämbetsmän och notarier. Alla skotska testakter upphäfdes formligen 1889. På Irland upphäfdes kvarstående dylika bestämmelser genom en lag ("Promissory oaths act") af 1871. (V. S—g.) 
<b>Testalin,</b> <i>bygnk.</i> Se Stenhärdningsmedel. 
<b>Testamentarisk,</b> <i>jur.</i>, som angår, innehålles i ett testamente. 
<b>Testamente</b> (lat. <i>testamentum</i>) som beteckning för bibelns båda delar, <i>gamla</i> och <i>nya testamentet,</i> beror på ett missförstånd vid öfversättningen af det grek. <i>diatheke,</i> som i den gammallatinska öfv. återgafs med <i>testamentum</i> äfven på de ställen, där <i>diatheke</i> betyder "förbund" (t. ex. 2 Kor. 3: 14). När Hieronymus reviderade den gammallatinska öfv., lät han <i>testamentum</i> felaktigt stå  kvar öfverallt i nya testamentet (äfven i 2 Kor. 3: 14), och därmed blef testamente namn ej blott på den gamla och (med  Jesus införda) nya nådeshushållningen (förbunden), utan ock på bådas heliga urkunder. Se E. Stave, "Inledning till Gamla testamentets kanoniska skrifter" (1912). E. S—e. 
<b>Testamente</b> (lat. <i>testamentum,</i> af <i>testari,</i> taga till vittne på, göra något bekant), <i>jur.</i>, en persons förordnande om sin förmögenhet med afseende på sitt frånfälle. Öfriga i ett testamente förekommande anordningar beträffande förmynderskap, barns uppfostran, begrafning etc. höra egentligen ej till ett testamentes innehåll och falla därför ej under de med afseende på detsamma gifna bestämmelserna. Från gåfva liksom från  arfsförening skiljer testamentet sig därigenom, att det icke utgör något aftal, utan en rättshandling af allenast en person. Härmed står i förbindelse, att den testamenterande (testator, se d. o.) när som helst kan återkalla sitt testamente. 
Hvad beträffar svensk rätt, gälla rörande testamente i hufvudsak följande regler. Testamente kan upprättas muntligen eller skriftligen. I båda fallen skola dock som vittnen närvara två personer, som därom särskildt anmodats. Ett skriftligt testamentes innehåll behöfver ej delgifvas åt vittnena. Testator kan nöja sig med att inför dem beteckna den förut uppsatta handlingen som sitt testamente. För denna händelse är dock af vikt, att vittnena genom sina namnteckningar individualisera testamentshandlingen. Till bevis för testamentets riktiga tillkomst är vid uppstående tvist emellertid ej till fyllest, att vittnena lämnat skriftligt intyg i saken. De måste äfven ha hörts på ed inför domstol. Därför fordrar försiktigheten, att dylikt vittnesförhör snarast möjligt efter testamentets upprättande begäres. Hvad vittnena ha att intyga är ej allenast själfva det testamentariska förordnandet och de därvid förekommande omständigheterna, tid och plats etc., utan äfven att testator varit af dem förut personligen känd, vid tillfället besuttit sundt och fullt förstånd samt handlat af fri vilja. Undantagsvis kan ett obevittnadt skriftligt testamente ega full rättskraft. Villkor är härvid, att vittnen ej kunnat anskaffas före dödsfallet, hvarförutom testamentet måste vara skrifvet och underskrifvet af testator själf. Märkas må dessutom, att enligt lag testamentets edfästande egentligen ej är af nöden och att, fastän i rättspraxis man utgår från en annan uppfattning, man dock nöjer sig med <i>ett</i> vittnes aflagda ed, så snart testamentet har en i nämnda afseenden fullständig vittnespåskrift och f. ö. omständigheterna göra dess laga tillkomst sannolik. 
Den, som tillagts förmån i testamente, skall dels inom viss tid efter det att han vunnit kännedom om testators dödsfall och testamentets tillvaro bevaka detsamma, d. v. s. inge det, såsom det plägar heta, i bevakningsafseende till den domstol, inom hvars område den aflidne senast varit mantalsskrifven, dels därefter delge det åt dem, som enligt arfsordningen äro närmast att ärfva. Dessa ega därefter att inom viss tid klandra testamentet medelst stämning till förenämnda domstol. Underlåtenhet att bevaka testamentet beröfvar det dess kraft; underlåtenhet att klandra det bevakade och delgifna testamentet bereder det full giltighet. Bevakning och klander gälla blott för den, som anställer dem, delgifning och klander blott mot den, i förhållande till hvilken de verkställas. 
För testamentets återkallelse behöfver ej viss form iakttagas. Därtill hör ej mera, än att testator ger ett bestämdt uttryck åt denna sin vilja. Har skriftligt testamente upprättats, är det tillräckligt, att han förstör detsamma. Ett annat sätt är att upprätta ett nytt testamente. Till den del, som det nya testamentet ej innefattar bestämmelser, stridande mot det äldres innehåll, 
page_number=528, index= - Testamente  - Testamente(n)  - Testamentum  - Testator  - Teste, La  - Testeboån 
kommer detta emellertid att bestå. I förhållande till intestatarf (se d. o.) ställer sig rätt på grund af testamente så, att i mån, som testamentet ej innebär förfogande öfver förmögenheten, denna tillfaller intestatarfvingarna till fördelning enligt lag. Detta gäller äfven för den händelse, att testamentet i allo eller till någon del blir ogiltigt eller eljest ej kan bringas i verkställighet, så framt icke testator med afseende på ett sådant fall träffat särskilda testamentariska förordnanden. Härvid kommer framför allt i betraktande, att testamentstagare dör före testator. Testamentet förfaller nämligen då, i hvad det rör sådan testamentstagare. Har en person bröstarfvingar, d. v. s. barn eller annan afkomma, eller ock adoptivbarn, så eger han ej att genom testamente förfoga öfver mera än en viss del af sin kvarlåtenskap. I regel är detta hälften, men då efter honom finnes omyndigt eller till arbete vanfört barn i behof af särskildt understöd, kan det bli mera eller mindre, allteftersom testamentet göres till förmån för sådant barn eller icke. Ett testamente, som står i strid med nyss skildrade bestämmelser, rättas vid klander af behörig intestatarfvinge till öfverensstämmelse med lag. Särskilda arter af testamente äro fideikommiss (se d. o.) i testamentes form och inbördes testamente (se d. o.). 
Testamentet är ett rent romerskt institut. Urspr. var det en villkorlig adoption, nämligen med afseende på det fall, att testator skulle dö utan att efterlämna bröstarfvinge. Det var således ej i främsta rummet ett förordnande om förmögenhet, utan ett utnämnande af någon, som kunde inträda i testators alla rättigheter och förpliktelser och såmedelst i sig upptaga och fortsätta testators personlighet. Häraf berodde vissa, ännu i den senromerska rätten kvarstående föreskrifter. Ingen kunde ärfvas dels af intestatarfvinge, dels enligt testamente. Genom testamente kunde rätteligen ej träffas anordningar rörande allenast en del af förmögenheten. Detta skedde dock på så sätt, att den genom testamente insatte arfvingen ålades att till annan eller andra utge vare sig viss andel af kvarlåtenskapen eller särskilda förmögenhetsobjekt. Från den romerska rätten har testamentet öfvergått till samtliga de moderna folkens rättssystem. Men i anslutning till en redan i den senromerska rätten framträdande omgestaltning af institutet har man i det stora hela upphört att vidhålla nyssnämnda, af dess historiska ursprung föranledda rättssatser och därmed tillegnat sig den för den svenska rättens del angifna uppfattningen af dess karaktär. Men för öfrigt äro rättsnormerna hämtade från den romerska rätten. Bearbetningar och afvikelser ha dock egt rum. Och i följd häraf förete rättssystemen jämväl olikheter i förhållande till hvarandra. På detta sätt äro annorstädes formerna för testamentes upprättande andra än hos oss samt bestå här och där dels alldeles icke några förbehåll om laglott för intestatarfvingar (England), dels dylika bestämmelser till förmån ej blott för bröst-, utan äfven för bakarfvingar (Frankrike), för bröstarfvingar och efterlefvande make (Danmark), ytterligare för föräldrar (Tyska riket) eller än vidare för syskon (Schweiz). 
I vår rätt omtalas testamente redan i landskapslagarna.  Det har till en början hufvudsakligen varit kyrkan, som i eget intresse arbetat på dess införande. Motstånd mötte från ättintressena. Och till deras förmån voro i början inskränkningarna i testamentsfriheten gjorda, enligt landsrätt så, att arfvejord var undantagen. Stridigheterna om införande af testamentsfrihet till förmån för kyrkan satte i väsentlig mån sin prägel på den senare medeltidens lagstiftningsarbete (se Kyrkobalk, Kyrkolag, Landskapslagar, sp. 1021, och Landslag, sp. 1037). Nu gällande, för lands- och stadsrätt gemensamma föreskrifter om laglott för bröstarfvingar ha efter mönster af den romerska rätten införts genom k. förordn. 21 dec. 1857. I Finland gälla däremot ännu i hufvudsak 1734 års lags ärfdabalks, för lands- och stadsrätt olika regler. Litt.: Olivecrona, "Testamentsrätten enligt svensk lagstiftning" (1898). A. W.* 
<b>Testamente(n)</b>, De tolf patriarkernas, är en omfångsrik skrift, som urspr. torde ha affattats på hebreiska, men nu föreligger endast i grekisk, armenisk och gammalslavisk öfversättning. Den innehåller åtskilliga kristna stycken, som en tid föranledt forskare att tillskrifva den uteslutande kristet ursprung. Men nyare undersökningar ha gett vid handen, att den sannolikt är en judisk produkt. Den är dock icke enhetlig, utan innehåller en äldre urkund, som förmodligen uppstått på makkabén Johannes Hyrkanos' tid (135—104 f. Kr.), innan denne brutit med fariséerna, och en yngre, som härrör från tiden efter denna brytning. Se närmare C. Steuernagel, "Lehrbuch der einleitung in das Alte testament" (1912). E. S—e. 
<b>Testamentum,</b> Domini nostri Jesu Christi ("Vår herres Jesu Kristi testamente"), en kyrkoordning, som urspr. torde ha varit skrifven på grekiska, men nu endast föreligger i flera, mer eller mindre från hvarandra afvikande öfversättningar: syriska, arabiska, etiopiska, latinska etc. Innehållet, som tänkes ha förmedlats af den uppståndne Frälsaren själf (däraf namnet), afhandlar, förutom en inledande apokalyptisk skildring af ändens tid, frågan om kyrkobyggnader, prästernas, de högres och lägres, skyldigheter och till slut lekmännens plikter. Enligt fackmäns enstämmiga mening härleder sig "testamentet" sannolikt från 400-, tidigast från 300-talet. E. S—e. 
<b>Testator,</b> lat., kallas den, som upprättat testamente (se d. o.). Enligt svensk rätt hör till giltigheten af ett testamente, att vid dess upprättande testator fyllt tjuguett år eller ock är eller varit gift, dock att den, som fyllt femton år, eger att borttestamentera sådan egendom, som han genom eget arbete förvärfvat. För öfrigt bestå i rent personligt afseende samma rättsnormer i fråga om förmågan att göra testamente som beträffande förmågan att rättsligen förplikta sig medelst aftal. A. W.* 
<b>Teste,</b> La [la tä'st], förr <i>La T. de Buch,</i> stad i franska dep. Gironde, nära södra kusten af Arcachonviken, vid järnvägen Bordeaux—Arcachon. 7,025 inv. (1910). Fiske och hafsbad samt handel med harts och terpentinolja, som erhållas från de stora barrträdsplanteringarna på dynerna. (H. W—k.) 
<b>Testeboån,</b> kustflod, hvars flodområde, 1,210 kvkm., är beläget helt inom Gäfleborgs län, upprinner på gränsen mellan Bollnäs och Alfta 
page_number=529, index= - Testeboån  - Testi, Fulvio  - Testicardines  - Testifiera  - Testikel 
socknar, där ett flertal källbäckar samlar sig i den 2,4 kvkm stora sjön Grannäsen. Därifrån går ån under namnet Grannäsån åt ö. s. ö. till sjöarna Lilla och Stora Fansen. Nedom dessa sjöar grenar den sig i Stor- och Lillån och går i nära sydlig riktning till sjön Kasen. Först nedom denna benämnes den mera allmänt T. Den intar nu hufvudriktning åt s. ö. och mottager vid Åmot fr. h. Kölsjöån, afbördande vattnet från Kölsjön, Spaksjön m. fl. sjöar af mindre betydenhet. Nedom Åmot genomflyter den Yklaren (5 kvkm.) samt Fjärden och Långsjön (sammanlagdt 5,6 kvkm.) m. fl. sjöar. Hela sjöarealen inom området uppgår till omkr. 3,8 proc. af detsamma. På hela sträckan, omkr. 95 km., faller ån icke mindre än 384 m. och bildar därför trots ringa vattentillgång (lågvattenmängd vid utloppet endast omkr. 2,5 kbm.) ett flertal för industrien och jordbruket värdefulla fall; omkr. 1,200 hkr torde vara utbyggda (Ockelbo elektricitets-a.-b., Norrlandskvarnen, Gäfle manufaktur-a.-b. i Strömsbro). Under det att ån i sitt öfre lopp genomflyter sydvästra Hälsinglands och nordvästra Gästriklands vildaste och svårtillgängligaste trakter, vidgar den sig nedom Åmot i en bördig och rikt befolkad bygd med urgammal kultur. Än faller ut i Gäflebukten omedelbart n. om staden Gäfle. Åns hydrografiska förhållanden studeras vid pegelstationer vid Ockelbo, i Bysjön, fr. o. m. juli 1917 och vid Åbyggeby nära utloppet fr. o. m. juni 1912. Allmän flottled har inrättats, och ett flertal af sjöarna torde vara regleradt för flottmngsändamål. E. O. E—m. 
<b>Testi,</b> Fulvio, grefve, italiensk skald, f. 1593 i Ferrara, d. 1646, var statssekreterare hos hertigarna af Modena, men föll i onåd och dog i fängelse. Han var en af de bättre lyrikerna på sin tid. Genom att hålla sig till Horatius som förebild gick han fri för marinismens formprål. Ett urval af T:s arbeten utgafs i 2 bd 1817. 
<b>Testicardines,</b> <i>zool.</i> Se Armfotingar, sp. 30. 
<b>Testifiera</b> (lat. <i>testificari</i>), vittna, genom vittnen styrka, intyga. Subst. Testifikation. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Snitt genom en testikel från sentfosterstadium. <i>1</i> sädesproducerande kanaler,<i>2 rete testis,</i> <i>3 vasa efferentia,</i><i>4</i> bitestikel, <i>5</i> sädesledare.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Sädesproducerande kanaler från testikelföre puberteten, <i>1</i> urkönsceller, <i>2</i> cylindriskaepitelceller.</tr></table> <b>Testikel,</b> Sädeskörtel, Pungsten (lat. <i>didymis, orchis, testis, testiculus</i>), <i>anat.</i>, hvardera af de för hannen (mannen) utmärkande båda körtlar, i hvilka säden (<i>semen virile</i>) beredes. De bildas urspr. i sammanhang med urnjurarna i bukhålan, i hvilken de tidigt nedstiga för att slutligen bli nedsänkta i en utstjälpning af dess vägg, kallad pungen (<i>scrotum</i>), där de ligga skilda från hvarandra i hvar sin "poche". I regel slutes ock den port, genom hvilken hvardera testikeln på sin sida nedgått; sker det icke, kunna inälfvor där framtränga (se Bråck). Testiklarna stå dock genom denna port fortfarande i samband med bukhålan, i det att genom densamma blod- och lymfkärl samt nerver gå till och från testiklarna, framför allt <i>sädessträngen</i> med <i>sädesledaren</i> (<i>vas deferens,</i> testikelns utförsgång), hvilken sålunda återinträder i bukhålan, följer bäckenets vägg, når undre ytan af urinblåsan, hvarest den får en divertikel, <i>sädesblåsan</i> (<i>vesicula seminalis</i>), och mynnar slutligen in i urinröret (jfr f. ö. Könsorgan). Testiklarna ha platt äggform samt äro 4—5 cm. långa och närmast omslutna af en fast, hvit, sidenglänsande hinna. De bestå — utom af tillhörande bindväf, blod- och lymfkärl samt nerver — af en mängd slingrade fina, runda rör (0,1—0,2 mm. i genomskärning), <i>de sädesproducerande kanalerna</i> (<i>tubuli contorti seminiferi</i>), hvilkas inre, epiteloida beläggning frambringar de den manliga säden utmärkande spermatozoiderna (se Spermatozoer). Dessa kanaler mynna i hvarandra mot testikelns centrum eller, rättare, bakre kant (hvarje rörs område får följaktligen formen af en kon, med basen mot framytan). De sålunda uppkomna hufvudrören förgrena sig bak i körtelns centrum i nätformiga kanaler af annan byggnad än rören (<i>rete testis</i>). Ur detta nät utgå de åter i ett mindre antal kanaler (<i>vasa efferentia</i>), hvilka i sin ordning mynna i sädesledaren. Dennas nedre, slingrande del och de nämnda, däri mynnande kanalerna 
page_number=530, index= - Testikel  - Testikelinflammation  - Testimonium  - Testis  - Testis unus, testis nullus  - Teston  - Testoni, Alfredo  - Testri  - Testrup  - Testudinaria Elephantipes  - Testudinata  - Testudo  - Testut, Jean Léo  - Testuz, John Alfred  - Tesurrogat 
(<i>coni vasculosi</i>) ligga i ett knippe, starkt fäst vid testikelns bakkant och kalladt bitestikel (<i>epididymis</i>). Under barnaåren innehålla de sädesproducerande kanalerna dels cylinderformade epitelceller, dels mellan dessa oregelbundet inströdda ursädesceller. Vid pubertetens inträde förökas de sistnämnda cellerna i hög grad för att efter flera generationer ombildas till de definitiva sädescellerna, spermatozoerna. De cylindriska cellerna, mellan hvilka generationerna af de i mognad stadda könscellerna komma att ligga inskjutna och som numera kallas <i>Sertolis celler,</i> tjäna som näringsceller (trofocyter) för könselementen. Jfr Befruktning och Säd, <i>anat.</i> — Om inflammation i testiklarna ("sanklo") se Orchitis, om inflammation i bitestikeln se Gonorré. G. v. D. (E. Hgn.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Väggen från en sädesproducerande kanalefter pubertetens inträde, <i>1</i> Sertolis cell,<i>I—IV</i> olika generationer af könsceller, <i>2</i> färdigspermatozo.</tr></table> 
<b>Testikelinflammation.</b> Se Orchitis. 
<b>Testimonium,</b> lat., vittnesmål; vittnesbörd, vitsord, intyg. — T. academicum vitæ kallas vid de svenska universiteten ett af rektor och det större akademiska konsistoriet utfärdadt intyg om en students uppförande och flit under den tid han för studiers skull vistats vid universitetet. — T. paupertatis, fattigdomsbevis. 
<b>Testis</b> (lat.; plur. <i>testes</i>). 1. Vittne; examensvittne. — 2. <i>Anat.</i>, pungsten. Se Testikel. 
<b>Testis onus, testis nullus,</b> lat., <i>jur.</i>, "ett vittne är intet vittne"; för bevis behöfs det minst två vittnen. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Teston (af silfver), slagenför Lodovico Sforza (1480-talet).</tr></table> <b>Teston</b> (fr. <i>teston,</i> it. <i>testone,</i> af <i>testa,</i> hufvud, näml. myntherrens präglade bild), italienskt guldmynt, som präglades i Milano 1465 och gällde = 65 soldi; stort italienskt silfvermynt (se fig.), prägladt i Milano f. g. 1474 och i värde = 20 soldi; franskt silfvermynt, som först slogs 1513 (för Ludvig XII), i värde växlade mellan 10 1/6 och 12 1/2 sous (sols) och upphörde att präglas på 1550-talet. 
<b>Testoni</b> [-å̄ni], Alfredo, italiensk dialektförfattare, f. på 1860-talet i Modena, bosatt i Bologna, har blifvit mycket populär som komediförfattare och poet (bl. a. det historiska stycket <i>Il cardinale Lambertini,</i> från Bologna på 1700-talet). Han är äfven tidningsman under den anagrammatiserade signaturen Tisento. 
<b>Testri</b> [-trī], nu Tertry, by i dep. Somme (Picardie), Frankrike, 12 km. s. ö. om Péronne, där den austrasiske hertigen Pippin af Héristal (se Pippin 2) genom en stor seger öfver Neustriens major domus 687 samlade hela det frankiska riket under sitt välde. (V. S—g.) 
<b>Testrup,</b> dansk folkhögskola nära Aarhus. Se Nörregaard, J. 
<b>Testudinaria Elephantipes,</b> Hottentottbröd, <i>bot.</i> Se Dioscorea (där genom tryckfel står Testudinoria) och Tamus. 
<b>Testudinata,</b> <i>zool.</i> Se Sköldpaddor, sp. 1373. 
<b>Testudinidæ,</b> <i>zool.</i> Se Sköldpaddor, sp. 1375. 
<b>Testudo,</b> lat., sköldpadda. 1. <i>Her.</i> Se Sköld, sp. 1364. — 2. Krigsv., ett med hudar täckt och på hjul hvilande brädskjul, som vid belägringar nyttjades till att skydda det manskap, som arbetade med belägringsverken eller hade att framföra murbräckan (se Murbräcka 1 med fig.); ett af sammanslutna sköldar bildadt skyddstak för soldater (se fig. 1 i art. Sköld). — 3. <i>Mus.</i>, ett instrument, ett slags lyra, med resonansbotten i form af ett sköldpaddskal. Hermes skulle ha varit dess uppfinnare och ha förfärdigat den första af ett på stranden funnet sköldpaddskal. — 4. <i>Zool.</i>, landtsköldpadda. Se Sköldpaddor, sp. 1375. Om <i>T. elephantina</i> (<i>elephantopus</i>) se Elefantsköldpaddorna och Galápagosöarna. 
<b>Testut</b> [testȳ], Jean Léo, fransk anatom, f. 1849, blef 1877 med. doktor i Paris, var 1884—86 professor i anatomi i Lille och är sedan 1886 professor i nämnda ämne i Lyon. Jämte ett stort antal anatomiska specialundersökningar har han utgett en mycket använd och högt skattad <i>Traité d'anatomie humaine</i> (3 bd, 1892). R. T-dt. 
<b>Testuz</b> [testȳ], John Alfred, schweizisk präst och författare, f. 29 febr. 1844 i Orbe (kantonen Vaud), d. 1914 i Genève, blef prästvigd i Lausanne 1872, var pastor vid franska reformerta kyrkan i Stockholm 1872—81 samt var därefter bosatt först i Paris, sedan i Genève. T. var litterärt bildad och mycket språkkunnig. Han redigerade 1884—86 "La semaine illustrée", hvari han meddelade åtskilliga bearbetningar af nordiska romaner. Likaså utgaf han tidningen "La paix" och uppsatte 1913 "La revue suisse des sciences psychiques". Under sin visitelse i Stockholm skref han korrespondenser till "Bibliothèque universelle" och "Journal de Genève" m. m. Ch. S—ss. 
<b>Tesurrogat,</b> Teersättning, <i>bot.</i>, växtdelar, vanligen örtblad, som användas i st. f. kinesiskt te. Verkliga surrogat äro endast de, som innehålla kaffein (tein), såsom bladen af <i>Ilex paraguariensis</i> (se Matte) och kaffeträdet. Sedan länge ha emellertid blad m. m. af de mest olikartade växter, som med varmt vatten ge en välsmakande, mer eller mindre teliknande dryck, funnit användning som teersättning. Linné ifrade 
page_number=531, index= - Tesurrogat  - Tet  - Têt  - Tetanolysin  - Tetanospasmin  - Tetanus 
för bruket af linnéans blad, och ännu i denna dag heter denna växt i Spanien <i>te de Suecia.</i> A. J. Retzius, som profvade många svenska växters användbarhet som tesurrogat, fann, att bladen af <i>Origanum vulgare</i> lämnade en produkt, som mest liknade det kinesiska teet. Bland den stora mängd af andra inhemska växter, som fått lämna material till tesurrogat, intas främsta rummet af björnbär, hallon och smultron, hvilkas blad, torkade direkt eller efter föregående "svettning" (uppvärmning i slutet kärl), med kokande vatten ge en teliknande dryck af angenäm smak och arom. Som exempel på andra växtdelar, som fått användning för samma ändamål, kunna nämnas bladen af <i>Epilobium</i> (<i>Chamænerium</i>) <i>angustifolium,</i> som sedan lång tid i Ryssland allmänt användts (kaporiskt te l. Ivan-te), <i>Veronica-</i>arter, svarta vinbär, <i>Rosa-</i>arter, slånbusken, blåbärsris, blommorna af lind, ljung och gullvifva, skarpt torkade nyponkärnor (innehålla vanillin), rostade äppelskal m. fl. Under Världskriget spelade teersättningarna en stor roll, särskildt i Centralmakternas och de neutralas länder, där det kinesiska teet blef en sällsynt och mycket dyr vara. Förrådet af det förut i Europa föga beaktade matte-teet konsumerades, och af de inhemska växterna framställdes te i stor skala fabriksmässigt. Bestånden af smultron, lingon och andra bärväxter blefvo flerstädes genom det ifriga bladskördandet så starkt hotade, att det måste utfärdas förbud på saluhållande af te, förfärdigadt af dessa växter. Den hos oss fabriksmässigt beredda teersättningen utgjordes mest af rostade lingonblad. Af utländska tesurrogat kom hos oss utom matte äfven s. k. afrikanskt te (af <i>Cyclopia,</i> jfr Te) till användning. Flera länder ha sedan länge haft sina speciella tesurrogat. Det s. k. bömiska l. kroatiska teet utgöres af bladen af <i>Lithospermum officinale,</i> i Nord-Amerika har man "bergste" (<i>Gaultheria</i>), "New Jersey-te" (<i>Ceanothus</i>) och "oswego-te" (<i>Monarda</i>), i Mexico drickes "jesuit-te", som fått någon användning äfven i Europa under namn af "thé du Mexique" (<i>Chenopodium ambrosioides</i>), brasilianerna sätta högt värde på te beredt af bladen af <i>Symplocos-</i>arter och <i>Lippia Pseudo-Thea</i> (fam. <i>Verbenaceæ</i>), och de ha ett verkligt tesurrogat i den teinhaltiga <i>Neea theifera</i> (fam. <i>Nyctaginaceæ</i>), i Ecuador drickes det mycket välsmakande guayusa, som har upplifvande och hungerfördrifvande egenskaper och hvars moderväxt är okänd för vetenskapen, i Chile göra <i>Eugenia Ugni</i> och <i>Eritrichium gnaphalioides</i> tjänst som te, i Syd-Brasilien, Paraguay och Argentina drickes dagligen paraguayte (se Matte), i Australien göres te af bladen af <i>Correa alba</i> (fam. <i>Rutaceæ</i>), <i>Leptospermum-</i>arter (fam. <i>Myrtaceæ</i>) och <i>Melaleuca genistifolia,</i> teträdet. S. k. citronte utgöres af torkade strimlor af citronens köttiga del. Om kakaote se Kakao och Testæ. G. L—m. 
<b>Tet</b> (fr. <i>tête</i>). Se Tät. 
<b>Têt</b> [tǟ], flod i franska dep. Pyrénées-orientales, upprinner vid foten af Puy de Prigue (2,810 m. ö h.), har öfvervägande nordostligt lopp (120 km.) och mynnar ut i Medelhafvet 11 km. nedanför staden Perpignan. Utmed T:s öfre lopp, öfver Öst-Pyrenéerna i sänkan Col de la Perche (1,610 m. ö. h.) och vidare mot s. utmed spanska floden Segre, går en viktig förbindelseväg mellan Languedoc och spanska Aragonien. H. W—k. 
<b>Tetani</b> (fr. <i>tétanie</i>), <i>med.</i>, ett egendomligt sjukdomstillstånd, yttrande sig i anfallsvis påkommande kramp, hvilket anses framkalladt genom bristande funktion hos de af svensken Sandström upptäckta bisköldkörtlarna (se Sköldkörteln). Rakitiska barn, gravida eller digifvande kvinnor, supare m. fl. äro särskildt disponerade därför. Stundom uppträder ock detta sjukdomssymtom hos personer, lidande af vissa magsjukdomar, t. ex. magsäcksutvidgning, samt, ofta svårartadt, hos individer, som vid strumaoperationer äfven blifvit beröfvade de ofvannämnda, i närheten af sköldkörteln liggande små körtlarna. Krampen angriper först och företrädesvis händer och armar, lika å båda sidor, mera sällan fötter och ben. Under anfallet är den sjukes ställning ganska karakteristisk: händerna intaga en ställning ungefär som vid skrifning, armarna böjas lätt i armbågsleden och hållas starkt tryckta intill kroppen. Af öfriga symtom bör framhållas en äfven mellan anfallen förefintlig ökad känslighet hos nerverna för mekanisk och elektrisk retning. Man kan stundom utlösa anfall af kramp genom att trycka på armarnas grofva nervstammar. Sjukdomen behandlas med sängläge, hydroterapi och lugnande medel. Bisköldkörtelsubstans i tabletter har egendomligt nog ringa inverkan. Vanligen, utom efter de nämnda för stora kirurgiska ingreppen, är prognosen god. I. H. 
<b>Tetanolysin,</b> <i>med.</i> Se Tetanospasmin. 
<b>Tetanospasmin,</b> <i>med.</i>, det egentliga, för tetanus karakteristiska giftet, utlöser de stelkrampen utmärkande krampanfallen. Denna egenartade giftverkan bero på tetanospasminets specifika kemiska frändskap till centrala nervsystemet. Utom detta ämne innehåller tetanusgiftet en annan substans, <i>tetanolysin,</i> som icke är ett nervgift, men som har egenskapen att ur de röda blodkropparna utlösa hemoglobinet. G. H. 
<b>Tetanus,</b> Stelkramp, <i>med.</i>, en ihållande kramp företrädesvis i sträckmusklerna, uppträder dels vid förgiftning med vissa alkaloider (t. ex. stryknin och brucin; se dessa ord), dels som en infektionssjukdom, åtföljande yttre skador. I det senare fallet förorsakas sjukdomen af den af A. Nicolaier 1884 upptäckta tetanusbacillen (se Bakteriologi, sp. 724), som icke sällan anträffas i odlad jord och därför kan medfölja och utveckla sig i sår, som förorenats af jord. Vid sin lifsprocess alstrar tetanusbacillen vissa toxiner, som från det ursprungliga såret kunna sprida sig inåt kroppen utefter nervbanorna och hvilkas verkan på organismen liknar den af stryknin. Sjukdomen, hvars utbrott dröjer 3—20 dagar efter skadan, börjar med en känsla af styfhet i ansikts-, underkäks- (se Munläsa) och nackmusklerna. Ansiktet får härigenom ett egendomligt uttryck (<i>risus sardonicus</i>). Styfheten tilltar och sprider sig till bålmusklerna, särskildt i ryggen. Den häraf alstrade, i viss mån egendomliga krampen kallas opisthotonus. Hufvud och bål bilda en spänd båge, med konvexiteten framåt. Extremiteterna, särskildt armarna, bli merendels oberörda af krampen, i motsats till förhållandet vid 
page_number=532, index= - Tetanus  - Tetanusbacillen  - Tetanusserum  - Tetanustoxin  - Tetartoedri  - Tetawin  - Tête  - Tete  - Tete-de-Fellering  - Tetens, Johan Nikolaj  - Tetera, Pavel Morzkovskij  - Teterev  - Teternikov, Fedor Kuzmitj  - Teterow  - Tethys  - Tetmajer, Ludwig von 
strykninförgiftning. Krampen ökas anfallsvis, i synnerhet vid buller och skakning. Den förorsakar svåra smärtor i musklerna och besvärar högeligen respirationen. Medvetandet är vanligen fullt klart. Under sjukdomen stiger temperaturen stundom till så höga värden som 42°—44° C. I svåra fall inträder död under första veckan, närmast föranledd af hjärtförlamning eller hinder för respirationen. Lindrigare fall, där krampen ej angriper bålens muskler, ha bättre prognos. Utsikterna för en lycklig behandling af denna sjukdom ha under senare tider väsentligt ökats, sedan man allmänt börjat använda det af italienska och tyska (von Behring) forskare utexperimenterade motgiftet, tetanusantitoxinet. Detta bör dock för att utöfva sin kraftigaste verkan ges helst profylaktiskt vid misstänkt förorenade sår eller omedelbart vid krampens första början (se Serumterapi, sp. 194). Behandlingen består f. ö. i att skydda den sjuke från buller o. d., sörja för hans nutrition och mildra kramperna med narkotiska medel. — Om tetanus i fysiologisk mening se Muskler, sp. 1465. I. H. 
<b>Tetanusbacillen.</b> Se Bakteriologi, sp. 724, och Tetanus. 
<b>Tetanusserum.</b> Se Serumterapi, sp. 194. 
<b>Tetanustoxin.</b> Se Ptomain, sp. 544. 
<b>Tetartoedri</b> (af grek. <i>tetartos,</i> fjärdedel), <i>miner.</i>, det förhållandet, att af hela antalet ytor hos en fulltalig, <i>holoedrisk,</i> kristallform endast hvar fjärde yta kommer till utbildning, hvarigenom kristallen erhåller ett mindre antal symmetrielement (symmetriplan, symmetriaxlar). Se Kristallografi, sp. 1334. — Tetartoedrisk kallas en sådan kristall, som i sin utbildning företer tetartoedri. Hj. Sj. 
<b>Tetawin.</b> Se Tetuan. 
<b>Tête</b> [tǟt], fr. (eg. hufvud), <i>krigsv.</i> Se Tät. — À la tête, i täten, i spetsen för, främst bland. — Tête-à-tête, samtal eller möte på tu man hand, "mellan fyra ögon". 
<b>Tete</b> [tet], hufvudort i distriktet T. i portugisiska koloniprovinsen Mosambik, Portugisiska Öst-Afrika, belägen 440 km. ofvan Sambesiflodens utlopp. Hit upp är denna farbar för hjulångare, men strax ofvan T. afbrytes flodfarten genom forsar. H. W—k. 
<b>Tête-de-Fellering</b> [tät də-], bergstopp. Se Drumont. 
<b>Tetens,</b> Johan Nikolaj, tysk filosof, dansk ämbetsman, f. 1738, d. 1807, var professor i filosofi i Kiel 1776—89 och blef 1791 "finansdeputerad" i Köpenhamn. Hans viktigaste arbete, <i>Philosophische versuche über die menschliche natur und ihre entwicklung</i> (1776—77), utmärkes för skarpsinne och noggranna iakttagelser, och man finner däri för första gången de psykologiska fenomenens tredelning i förstånd, känsla och vilja. T. skref också några matematiska afh. samt den första tyska lärobok i beräkning af lifräntor (1785—86). Arbeten öfver T. ha skrifvits af Harms (1887), Störring (1901) och Schinz (1906). E. Ebg. 
<b>Tetera,</b> Pavel Morzkovskij, ukrainsk kosackhetman i senare delen af 1600-talet, blef under Chmielnickis krig 1648 öfverste af Perejaslavl och undertecknade 1652 fördraget med Moskva, men öfvergick efter Chmielnickis död på polska sidan och utnämndes 1663 till hetman i vänstra Dnjeprlandet. Hans regeringstid blef mycket stormig. Kosackerna under Brjuchovecki gåfvo sig under Moskva, och T., som fåfängt sökte bistånd af tatarerna, måste lämna plats för Dorosjenko 1665. Han bosatte sig sedan i Warschau och dog i Adrianopel på väg till Palestina. Hans maka Helena var dotter till Bohdan Chmielnicki. T. är hjälten i M. Czajkowskis polska roman Svenskarna i Polen. A—d J. 
<b>Teterev,</b> flod i sydvästra Ryssland, har sina källor på gränsen mellan Podolien, Ukraina och Volynien, öfvervägande nordostligt lopp (330 km., hvaraf endast 21 km. farbara för mindre fartyg) och faller ut i Dnjepr s. om Pripets mynning. Viktig flottled för timmer. Vid T. ligger Volyniens hufvudstad Zjitomir. H. W—k. 
<b>Teternikov</b> [-kåff], Fedor Kuzmitj, rysk författare under namnet Fedor Sologub, f. 1863, skolföreståndare i Petersburg, debuterade som författare 1894 med samlingen <i>Těni</i> (Skuggor) och har varit flitig medarbetare i Rysslands moderna tidskrifter: "Novyj put", "Voprosy Zjizni", "Věsy", "Skorpion", "Grif" m. fl. I versform har han utgett 6 diktsamlingar 1896—1907, romanerna <i>Tiazjelye sny</i> (Tunga drömmar; 1896, 2:a uppl. 1900) och <i>Melkij bjes</i> (Den lille djäfvulen; 1907), novellsamlingarna <i>Kniga skazok</i> (Sagoboken; 1900) och <i>Zjalo smerti</i> (Dödens gadd; 1904) samt ett för hädelse konfiskeradt "mysterium" <i>Liturgija mnje</i> (1907). Bland de ryske dekadenterna intar T. en säregen plats på grund af sin psykopatologiska analys och pessimistiska världsåskådning. Romanen "Nava-stigens under" är en vidunderlig blandning af naturalism, symbolism, mystik, socialpolitik och osund erotik. Men den formella talangen är obestridlig. Död och vanvett äro grundmotiven i hans diktning, och för sjukliga, abnorma företeelser har han särskildt intresse. Novellsamlingen "Dödens gadd" handlar uteslutande om sjukligt anlagda minderårigas själfmord. Prof därur i antologien "Dödens tystnad" (1905, "Af jord är du kommen"), öfv. af A. Jensen. A—d J. 
<b>Teterow</b> [-rå], stad i Mecklenburg-Schwerin, nära Teterowsjön och vid järnvägen mellan Stettin och Lübeck. 7,320 inv. (1910). Öster härom, utmed Peene-floden, det s. k. Mecklenburgska Schweiz. (H. W—k.) 
<b>Tethys</b> (grek. <i>Τηϑύς</i>). 1. <i>Grek. myt.</i>, en hafsgudinna, tillhörande titanernas gudasläkt, dotter af Uranos och Gaia, förmäld med Okeanos (se d. o.) samt moder till oceanider och flodgudar. Hos Homeros betecknas hon på ett ställe som hela gudasläktets gemensamma stammoder. — 2. <i>Astron.</i> Se Saturnus, sp. 848. 1. A. M. A. 
<b>Tetmajer,</b> Ludwig von, ungersk ingenjör, f. 14 juli 1850 i Krompach, Zips, d. 31 jan. 1905 i Wien, erhöll 1872 diplom som civilingenjör från Polyteknikum i Zürich, där han 1873 blef förste assistent åt professor Culman och senare docent, 1878 honorarprofessor och 1881 ord. professor i byggnadsmekanik samt föreståndare för högskolans nya anstalt för profning af byggnadsmaterialier, vid hvars laboratorium en mängd omfattande och för ingenjörskonsten i hög grad fruktbringande undersökningar blifvit utförda. Vid en på initiativ af T. 1895 i Zürich hållen kongress af vetenskapsmän 
page_number=533, index= - Tetmajer, Ludwig von  - Tetmajer, Kazimierz  - Tetovo  - Tetra-  - Tetrabranchiata  - Tetracyclicae  - Tetraddelning  - Tetraditer  - Tetradrachmon  - Tetradymit  - Tetradynamia  - Tetraeder  - Tetraëdrit  - Tetragamistriden  - Tetragastris  - Tetraglott  - Tetragnatha  - Tetragon  - Tetragonala kristallsystemet 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> och ingenjörer stiftades Internationeller verband für die materialprüfungen der technik (se Internationella materialprofningsförbundet), till hvars president T. utsågs. Han fungerade äfven vid förbundets kongresser i Stockholm (1897) och Budapest (1901). 1901 utnämndes T. till rector magnificus vid Tekniska högskolan i Wien. Äfven för skapandet af ett centrallaboratorium där för teknisk materialprofning nedlade T. framgångsrikt arbete. Hans verksamhet inom materialprofningsfacket har varit i flera afseenden banbrytande. Särskildt har han knutit sitt namn till vidlyftiga utredningar rörande knäckningshållfastheten, resulterande bl. a. i uppställande af en i stor utsträckning använd beräkningsformel, till komplettering af de Eulerska formlerna. Resultaten af T:s forskningsarbeten äro till stor del framlagda i materialprofningsanstaltens i Zürich meddelanden, där bl. a. märkas redogörelser för omfattande profningsserier för naturliga och konstgjorda stenmaterial, schweiziska träslag, järn, stål och andra metaller, ståltrådslinor m. m Bland T:s öfriga publikationer må nämnas <i>Die angewandte elasticitäts- und festigkeitslehre</i> (3:e uppl. 1903). T. blef 1901 led. af sv. Vet. akad. Fmn. 
<b>Tetmajer,</b> Kazimierz, polsk skald under pseudonymen Przerwa, f. 1863, har genom 5 diktsamlingar, <i>Poezye</i> (1891—1905), gjort sig bemärkt som en af Polens främsta lyriker i nutiden, särskildt genom sina melankoliska stämningsbilder från Karpaterna (<i>Nad skalnem Podhalu;</i> 1903—04). Genom minnesdikterna öfver Mickiewicz (1888) och Krasiński (1889) tog han ledningen af den nya polska skaldeskolan, som med djupsinnig reflexion förenar stark impressionistisk stämning i plastisk form. Mindre betydande är T. som romanförfattare: <i>Aniol śmierci</i> (Dödens ängel, 1898), <i>Melancholia</i> (1899), <i>Otchlań</i> (1900), <i>Panna Mery,</i> den politisk-satiriska fantasien <i>Król Andrzej</i> (1909) och <i>Zatracenie</i> (Förintelse; 1910). Dessutom har T. försökt sig dramatiskt i de af Maeterlinck påverkade sagospelen <i>Sfinx</i> (1893), <i>Zawisza Czarny</i> (1901) m. fl. A—d J. 
<b>Tetovo</b> [-tåvå], stad. Se Kalkandelen, sp. 637. 
<b>Tetra-,</b> i sammansättningar, i st. f. grek. <i>tessera,</i> fyra. 
<b>Tetrabranchiata,</b> <i>zool.</i> Se Blötdjur, sp. 831, och Nautilus. 
<b>Tetracyclicæ,</b> <i>bot.</i> Se Pentacyclicæ. 
<b>Tetraddelning,</b> <i>bot.</i> Se Kärndelning, sp. 587. 
<b>Tetraditer.</b> Se Damianus, patriark. 
<b>Tetradrachmon,</b> forngrekiskt mynt. Se Drachme och Rhegion. 
<b>Tetradymit</b> (af grek. <i>tetradymos,</i> fyrfaldig, med afseende på mineralets tvillingkristaller) 1. Tellurvismut, <i>miner.</i>, ett mineral af något växlande sammansättning, hvars huvudbeståndsdelar utgöras af vismut och tellur (se d. o.), hvartill stundom kommer något svafvel. Det är blygrått och mjukt, så att det färgar på papper. Tetradymit är en karakteristisk följeslagare till guldmalmer, t. ex. på de guldförande gångarna i Karpaterna och flerstädes i Colorado och Montana. Som sällsynthet är den funnen i Bastnäsgrufvan vid Riddarhyttan och i Telemarken. Hj. Sj. 
<b>Tetradynamia</b> (af grek. <i>tetra-,</i> fyr-, och dynamis<i>,</i> välde), <i>bot.</i>, den 15:e klassen i Linnés sexualsystem (se d. o.), igenkännes genom 6 fria ståndare, af hvilka 4, s. k. fyrväldiga ståndare, äro längre än de öfriga. Klassen delades af Linné i två ordningar efter förhållandet mellan bredden och längden hos frukten. Denna är en skida (<i>siliqua</i>). Ordningarna bära namnen <i>Siliculosæ</i> och Siliquosæ. De förra ha korta och breda, de senare långa och smala skidor. Jfr Cruciferæ. O. T. S. (G. L—m.) 
<b>Tetraeder</b> (af grek. <i>tetra-,</i> fyr-, och <i>hedra,</i> yta), <i>mat.</i>, en regelbunden mångplaning, som begränsas af fyra liksidiga och lika stora trianglar. Tetraedern är en regelbunden tresidig pyramid (se d. o.) med liksidiga trianglar till sidor. Den har 6 kantlinjer och 4 hörn. I hvarje hörn sammanstöta tre trianglar. Om tetraederns kantlinje kallas <i>a,</i> är ytan <i>a2</i>√3 och kubikinnehållet 3__y1^ a V2. Gränsytorna bilda med hvarandra en vinkel af 70° 31′ 44″. (I. F.) 
<b>Tetraëdrit</b> (af <i>tetraeder,</i> som utgör den karakteristiska kristallformen) l. Falerts (se d. o.), <i>miner.</i>, i inskränkt bemärkelse sammanfattningsnamn för antimonfalertserna, som hufvudsakligen äro sammansatta enligt formeln 3Cu2S · Sb2 S3 med något zink och järn ersättande kopparn. På grund af sin halt af 35—40 proc. koppar utgör den, där den förekommer i större mängd, en värdefull kopparmalm. Hj. Sj. 
<b>Tetragamistriden</b> (af grek. <i>gamos,</i> äktenskap), <i>kyrkohist.</i>, 906—920, framkallades af bysantinske kejsaren Leo VI beträffande den kyrkliga tillåtligheten att ingå ett 4:e äktenskap. Leo ville ingå ett sådant, men hade i en rikslag förbjudit t. o. m. ett 3:e äktenskap, och hans patriark Nikolaos Mystikos uttalade sig mot ett 4:e. Sedan påfven Sergius III uttalat sig för tillåtligheten, ingick Leo faktiskt det 4:e äktenskapet. Hj. H—t. 
<b>Tetragastris</b> Gärtn., <i>bot.</i>, trädsläkte af fam. <i>Burseraceæ,</i> med 3 arter i Västindien och Central-Amerika, skildt från <i>Protium</i> genom sambladig krona. Den västindiska <i>T. balsamifera</i> lämnar ett ljust harts med terpentinartad lukt och skarpt bitter smak, <i>baume de cochon,</i> svinbalsam, hvilket används liksom kopaivabalsam. G. L—m. 
<b>Tetraglott</b> (af grek. <i>glotta,</i> tungomål), en polyglott (se d. o.) på fyra språk, t. ex. tetraglottlexikon, ett lexikon för öfversättning från ett språk till tre andra. 
<b>Tetragnatha,</b> <i>zool.</i> Se Hjulspindlar. 
<b>Tetragon</b> (af grek. <i>tetra-,</i> fyr-, och <i>gony,</i> vinkel), fyrsidig (fyrvinklig) figur. 
<b>Tetragonala kristallsystemet</b> l. Kvadratiska kristallsystemet, <i>miner.</i>, det system, som är utmärkt genom två likvärdiga, mot hvarandra vinkelräta kristallaxlar och en mot dessa vinkelrät hufvudaxel, större eller mindre än de 
page_number=534, index= - Tetragonala kristallsystemet  - Tetragonia  - Tetragonizusa  - Tetragonolobus  - Tetragrammaton  - Tetragraptus  - Tetragynia  - Tetrajodfenolftaleïn  - Tetrakishexaeder  - Tetrakloretan  - Tetraklormetan  - Tetrakord  - Tetraktys  - Tetralogi  - Tetramer  - Tertramera  - Tetrameter  - Tetrametylendiamin  - Tetramitus hominis  - Tetramorf  - Tetramorium  - Tetrandria  - Tetraneura  - Tetranitranilin (Tetril)  - Tetranitrometylanilin (Tetryl) 
förra. Tetragonala prismor, pyramider o. s. v. äro kristallformer tillhörande det tetragonala systemet. Se Kristallografi, sp. 1333 och fig. 18, 19, 20. Hj. Sj. 
<b>Tetragonia</b> L., <i>bot.</i>, ett örtsläkte af fam. <i>Aizoaceæ,</i> som skiljes från <i>Mesembryanthemum</i> genom frukten, som är nöt- eller stenfrukt. Blomhyllet är enkelt, 4-taligt (sällan med andra tal). Ståndarna stå ensamma eller i grupper (genom klyfning) och omväxlande med kalkbladen. Frukten är stundom vingad eller tornig. Detta släkte tillhör södra halfklotet, t. ex. Kaplandet och Söderhafsöarna, och från Nya Zeeland härstammar en art, <i>T. expansa,</i> med nedliggande växtsätt och små gula blommor i bladvecken och torniga frukter. Den odlas i våra köksträdgårdar för de köttiga bladens skull, hvilka användas som spenat, särskildt under högsommaren, då vanlig spenat lätt "går i frö", och benämnas nyzeeländsk spenat eller "hornspenat". O. T. S. (G. L—m.) 
<b>Tetragonizusa,</b> grek., <i>mat.</i>  Se Deinostratos. 
<b>Tetragonolobus,</b> <i>bot.</i>, afdelning af släktet <i>Lotus,</i> utmärkt af fyrvingad balja, ej sällan upptagen som eget släkte. Om hithörande arter, <i>T. siliquosus</i> (<i>Lotus siliquosus)</i> och <i>T. purpureus</i> (<i>Lotus Tetragonolobus</i>), se Lotus. G. L—m. 
<b>Tetragrammaton</b> (grek., af <i>gramma,</i> bokstaf), det med fyra hebreiska bokstäfver skrifna namnet Jehova: יﬣוﬣ, d. v. s. (läst från höger till vänster) <i>Jhvh.</i> Se Jehovah. 
<b>Tetragraptus,</b> <i>paleont.</i> Se Graptoliter, sp. 145. 
<b>Tetragynia</b> (af grek. <i>tetra-,</i> fyr-, och <i>gyne,</i> kvinna), <i>bot.</i>, Linnés benämning på 4:e ordningen inom de klasser af sexualsystemet, som ha fria och lika långa ståndare. Denna ordning kännetecknas däraf, att pistillernas antal är 4. O. T. S.* 
<b>Tetrajodfenolftalein,</b> <i>farm.</i> Se Nosofen. 
<b>Tetrakishexaeder,</b> Tetrakisoktaeder. Se Kristallografi, sp. 1335. 
<b>Tetrakloretan</b> 1. Acetylentetraklorid, C2 H2 C14, <i>kem., tekn.</i>, är en vätska, som erhålles genom inverkan af klor på acetylen i närvaro af någon katalysator, såsom antimonklorid eller järnklorid. Den kokar vid 144°, har eg. v. 1,60 och ångbildningsvärmet 44. Tetrakloretan har under de senaste åren fått stor betydelse som lösningsmedel, emedan den lätt löser ett stort antal i vatten olösliga organiska ämnen, såsom fett och oljor, hartser, beck- och tjärartade samt bituminösa ämnen. Äfven svafvel, fosfor, klor, brom och jod lösas med lätthet i tetrakloretan. En fördel härvid är, att den icke är brännbar (den kan t. o. m. användas som eldsläckningsmedel) och lätt kan aflägsnas ur lösningarna genom en ström af vattenånga. I fuktigt tillstånd angriper tetrakloretan långsamt metaller (under bildning af klorider), dock kunna apparater af gjutjärn eller koppar samt förblyade apparater rätt länge motstå denna inverkan. Tetrakloretan är föga känslig mot syror, men mycket alkalikänslig. Redan vid kokning med soda, kalk eller magnesia afspaltas klorväte och bildas trikloretylen, C2 HCl3. Tetrakloretan används särskildt för lösning af cellulosaacetat (s. k. acetosol) vid filmfabrikation, vidare till att aflägsna gammal oljefärg, rengöra metaller o. a. ämnen samt i stor utsträckning som lösningsmedel för organiska preparat af mångfaldig art. Sin största betydelse har dock tetrakloretan för framställning af trikloretylen (se d. o.), den tekniskt viktigaste af acetylenkloriderna. — Då ångorna af tetrakloretylen verka narkotiskt (bedöfvande), fast svagare än kloroform och koltetraklorid, bör man undvika att inandas större mängder af desamma. K. A. V—g. 
<b>Tetraklormetan,</b> <i>kem.</i> Se Kolklorid (äfven i Suppl.). 
<b>Tetrakord</b> (grek. <i>tetrachordon,</i> af <i>tetra-,</i> fyr-, och <i>chorde,</i> sträng), <i>mus.</i>, fyrtonsgrupp, en följd af fyra toner. Forntidens greker lade kvartintervallen (efter hvilken kitharans strängar stämdes) till grund för sitt tonsystem, som var rent vokalt-melodiskt i olikhet med det nyare, instrumentalt-ackordiska, som är fotadt på kvinten. Grekerna indelade sitt tonsystem i fem tetrakord, nämligen, uppifrån räknadt: <i>hyperbolaion</i> (<i>a1 g1 f1 e1</i>), <i>diezevgmenon</i> (<i>e1 d1 c1 h</i>), <i>synemmenon</i> (<i>d1 c1 b a</i>), <i>meson</i> (<i>a g f e</i>) och <i>hypaton</i> (<i>e d c H</i>). Med tillägg af ytterligare en ton nedåt (<i>A</i>) bildade således grekernas skala två fulla oktaver, och denna skala (inklusive dubbelformen <i>b-h</i>) användes oförändrad ännu långt in i medeltiden samt låg till grund för den under 890—900-talen uppkomna notskriften medelst latinska bokstäfver. Se vidare Musik, sp. 1439. A. L.* 
<b>Tetraktys,</b> grek., talet 4. Se Solsystem. 
<b>Tetralogi.</b> Se Trilogi. 
<b>Tetramer,</b> <i>bot.</i> Se Pentamer. 
<b>Tetramera,</b> <i>zool.</i> Se Skalbaggar. 
<b>Tetrameter</b> (grek. <i>tetrametron</i>) kallas en af fyra versfötter eller i de fall, där dipodisk mätning (se Dipodi) används, af fyra dipodier (dubbelfötter) bestående vers. Allmännast äro de trokaiska, jambiska och anapestiska tetrametrarna (alla med dipodisk indelning), som ymnigt förekomma i synnerhet i grekernas och romarnas dramatiska poesi. Om dem alla gäller, att slutfallet kan vara antingen katalektiskt eller akatalektiskt (se dessa ord), hvarjämte deras byggnad naturligtvis följer de allmänna lagarna för trokaiska, jambiska och anapestiska verser. A. M. A.* 
<b>Tetrametylendiamin,</b> <i>kem.</i> Se Putrescin. 
<b>Tetramitus hominis,</b> <i>zool.</i> Se Flagellata, sp. 522. 
<b>Tetramorf.</b> Se Evangelistsymboler. 
<b>Tetramorium,</b> <i>zool.</i> Se Ettermyror. 
<b>Tetrandria</b> l. Tetrandrīa (af grek. <i>tetra-,</i> fyr-, och <i>andreios,</i> manlig), "fyrmänningar", <i>bot.</i>, kallas 4:e klassen i Linnés sexualsystem (se d. o.). Ståndarna äro 4, fria och lika långa. O. T. S.* 
<b>Tetraneura,</b> <i>zool.</i> Se Gall-löss. Jfr illustrationssidan till art. Gallbildningar. 
<b>Tetranitranilin</b> (Tetril), <i>kem., tekn.,</i> C6H(N02)4NH2, brisant sprängämne (se d. o., sp. 828), som används för militära ändamål och framställes genom nitrering (se Nitrera) af metanitranilin, C6H4(NO2)NH2. Det bildar en vid 216° smältande, fast, kristallinisk massa. K. A. V—g. 
<b>Tetranitrometylanilin</b> (Tetryl), <i>kem., tekn.</i>, C6H(NO2)4NHCH3, är ett mycket brisant sprängämne (se d. o., sp. 828), som framställes genom nitrering (se Nitrera) af mono- eller dimetylanilin och bildar en fast, kristallinisk, vid 127° smältande massa. Det används för militära ändamål 
page_number=535, index= - Tetranitrometylanilin (Tetryl)  - Tetrao  - Tetraoninae  - Tetrapanax  - Tetrapapper  - Tetrapoda  - Tetrapolitanska bekännelsen  - Tetraptychon  - Tetrark  - Tetrasackarider  - Tetraskele  - Tetrasporer  - Tetrastes  - Tetrastoon  - Tetrastyl  - Tetrazin  - Tetricus, Caius Pius Esuvius  - Tetril  - Tetrodon  - Tetroxid  - Tetryl  - Teträdet  - Tetschen  - Tettenborn, Friedrich Karl von 
och öfverträffar i brisanta verkningar trotyl (se d. o.), men är dyrare. K. A. V—g. 
<b>Tetrao,</b> <i>zool.</i> Se Orren och Orrsläktet. 
<b>Tetraoninæ,</b> <i>zool.</i> Se Orrfåglar. 
<b>Tetrapanax</b> K. Koch, <i>bot.</i>, växtsläkte af fam. <i>Araliaceæ</i> med 1 art, <i>T. papyrifer</i> (<i>Fatsia papyrifera, Aralia papyrifera</i>), rispappersträdet, inhemskt på Formosa och mycket odladt i Kina. Det är ett litet träd med stora, handflikade, långskaftade, undertill filthåriga blad och små blommor i stor, grenig, terminal ställning (se fig. i art. Araliaceæ). Af stammen beredes i Kina s. k. rispapper på så sätt, att märgen skäres spiralformigt i tunna, ungefär 17—30 cm. långa och 12 cm. breda blad, som pressas flata. Rispapperet, hvilket liksom papyrus är en väsentligen oförändrad naturprodukt, används i litografien, till fabrikation af konstgjorda blommor och särskildt i Kina till att måla på. G. L—m. 
<b>Tetrapapper.</b> Se Ozon, sp. 1196. 
<b>Tetrapoda</b> (af grek. <i>tetra-,</i> fyr-, och <i>pus,</i> genit. <i>podos,</i> fot), <i>zool.</i>, benämnas gemensamt alla ryggradsdjur med utbildad hand och fot, alltså amfibier, kräldjur, fåglar och däggdjur (inneslutande ock ormarna, där sådana extremiteter varit utbildade) i motsats till fiskarna, hos hvilka de pariga extremiteterna äro fenor. L—e. 
<b>Tetrapolitanska bekännelsen,</b> <i>Confessio tetrapolitana</i> (af grek. <i>tetra-,</i> fyr-, och <i>polis,</i> stad). Se Confessio, sp. 638. 
<b>Tetraptychon</b> (grek., fyrfaldig), med fyra flyglar. Jfr Triptychon. 
<b>Tetrark</b> (grek. <i>tetrarches</i>), i det grekiska militärspråket anförare för fyra locher (se Lochos); enligt det senare romerska språkbruket en under romersk öfverhöghet öfver ett mindre landområde (tetrarki, eg. ett fjärdedels rike) härskande vasallfurste (lat. <i>tetrarcha</i>). I nya testamentet omtalas tre tetrarker, nämligen två af Herodes den stores söner, Herodes Antipas och Filippos, samt Lysanias (Luk. 3: 1 o. a. st.). I den nya svenska kyrkobibeln (af år 1917) är ordet återgifvet med "landsfurste". J.P. 
<b>Tetrasackarider.</b> Se Sockerarter, sp. 229. 
<b>Tetraskele.</b> Se Hakkorset. 
<b>Tetrasporer.</b> <i>bot.</i> Se Florideæ, sp. 633. 
<b>Tetrastes,</b> <i>zool.</i> Se Järpsläktet, sp. 461, och Orren, sp. 949. 
<b>Tetrastoon</b> (af grek. <i>tetra-,</i> fyr-, och <i>stoa,</i> täckt gång), <i>bygnk.</i>, en rätvinklig gård, som på alla fyra sidorna omslutes af en täckt pelargång eller kolonnad; liktydigt med peristyl (se d. o.). Jfr Bostad, sp. 1265. C. G—m. 
<b>Tetrastyl</b> (af grek. <i>tetra-,</i> fyr-, och <i>stylos,</i> kolonn), <i>bygnk.</i>, tempelfront med fyra kolonner eller atrium (se d. o. med fig.), hvars tak uppbäres af fyra kolonner. Jfr Tempel. C. G—m. 
<b>Tetrazin,</b> <i>kem.</i> Se Aziner. Suppl. 
<b>Tetricus,</b> Caius Pius Esuvius, var en af de troninkräktare (de s. k. trettio tyranner), som i olika delar af romerska riket uppreste sig under kejsar Gallienus' svaga regering (260—268). T., som var af förnäm börd och senator, höjde upprorsfanan i Gallien och uppehöll under några år väldet öfver detta land och Britannien, men måste slutligen efter en förlorad drabbning på Katalauniska fälten underkasta sig Aurelianus, hvilken behandlade honom med skonsamhet och gjorde honom till <i>corrector</i> i Lukanien. R. Tdh. (J. C.) 
<b>Tetril.</b> Se Sprängämne, sp. 828, och Tetranitranilin. 
<b>Tetrodon,</b> <i>zool.</i>, fisksläkte af de fastkäkade fiskarnas ordning (<i>Plectognathi</i>). Släktet utmärkes från sina släktingar därigenom, att den öfre och den undre käken äro genom en tvärfåra delade i två afdelningar, hvarigenom munöppningen vid hastigt påseende ser ut att ha fyra tänder, hvilket gett anledning till släktets namn (af grek. <i>tetra-,</i> fyr-, och <i>odus,</i> genit. <i>odontos,</i> tand). Omkr. sextio arter äro kända från de varma länderna. Många hithörande fiskar utmärkas genom brokig färgteckning af fläckar och strimmor. Några få arter lefva i sötvatten. En bland de mest bekanta är arabernas fahak (<i>T. fahaca;</i> se fig.), som förekommer talrikt i Nilen och har blåsformigt uppsvälld buk, försedd med en mängd taggar. Någon ekonomisk användning ha dessa fiskar icke. Se vidare Fiskgift. R. L. (L—e.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tetrodon fahaca.</tr></table> 
<b>Tetroxid,</b> <i>kem.</i>, oxid, innehållande 4 syreatomer, enligt formeln RO4. Jfr Oxid samt Osmium och Rutenium. 
<b>Tetryl.</b> Se Sprängämne, sp. 828, och Tetranitrometylanilin. 
<b>Teträdet,</b> <i>bot.</i> Se Melaleuca och Tesurrogat. 
<b>Tetschen</b> (tjech. <i>Děčín</i>), stad i norra Böhmen, på högra stranden af Elbe, vid bömiska nordbanan och österrikiska nordvästbanan. Station för flodfarten på Elbe. 10,640 inv. (1910). Med sina vackra, till en del vildt romantiska omgifningar utgör det en af glanspunkterna i den till det s. k. Sachsisk-bömiska Schweiz räknade, af turister mycket besökta delen af Elbedalen. Handel, företrädesvis med spannmål och trävaror, bomullsspinneri samt kemisk industri. På en mot Elbe brant stupande sandstensklippa ofvanför staden ligger det präktiga thunska slottet Tetschen, byggdt 1688. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tettenborn,</b> Friedrich Karl von, friherre, tysk militär, f. 1778 i Sponheim 
page_number=536, index= - Tettenborn, Friedrich Karl von  - Tettiginae  - Tettix  - Tetuan (Tetawin, Titawan)  - Tetuaroa  - Tetzcoco  - Tetzel, Johann  - Teubner, Benedictus Gotthelf  - Teucer  - Teucrium  - Teuerdank 
(Baden), d. 1845 i Wien, var 1794—1812 i österrikisk och sedermera, till 1818, i rysk tjänst som öfverste och 1813 general samt blef berömd för sina djärfva kosackströftåg 1813 i Nord-Tyskland och 1814 i Frankrike. Han utöfvade mycket stort inflytande på storhertig Karl af Baden, redan innan han 1818 som generalmajor trädde i hans tjänst, och var 1819—45 badensisk minister i Wien. 
<b>Tettiginæ,</b> <i>zool.</i> Se Gräshoppor, sp. 480. 
<b>Tettix,</b> <i>zool.</i> Se Gräshoppor, sp. 479. 
<b>Tetuan</b> (Tetawin l. Titawan), stad i Marokko, vid floden Martil nära Medelhafvet, omkr. 37 km. s. v. om Ceuta. Omkr. 18,500 inv., hvaraf omkr. 1/4 judar. Staden är omgifven af tornkrönta murar och har på det ofvanför liggande berget ett citadell. Gatorna äro smala, husen med få undantag obetydliga; dock finnas några vackra moskéer. Som näringar i staden anges tillverkning af lädervaror, grofva yllevaror samt ylle- och sidenturbaner. Hamnen är enligt Algeciraskonferensens slutakt 7 april 1906 öppen för utrikeshandeln (se Marokko, sp. 1035). Emellertid är den tillgänglig endast för små fartyg. Staden uppges vara anlagd efter 1492 af flyktingar från Granada. 4 febr. 1860 stormade spanjorerna under O'Donnell marokkanernas läger vid T., och dagen därpå eröfrade de staden, som dock återställdes till Marokko vid fredsslutet. O'Donnell erhöll titeln hertig af T. Enligt fransk-spanska Madridfördraget 27 nov. 1912 tillhör T. spanska Marokkozonen, som under spansk tillsyn förvaltas af en i T. bosatt "kalif", utsedd af sultanen efter förslag af spanska regeringen. (H. W—k.) 
<b>Tetuaroa.</b> Se Sällskapsöarna. 
<b>Tetzcoco.</b> Se Tezcuco. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tetzel,</b> Johann, tysk munk, aflatskrämare, f. omkr. 1460 i Leipzig, d. 1519, blef 1487 baccalaureus och ingicvk 1489 i dominikanorden. Först förkunnade han aflat för Tyska orden i Livland, därpå, 1505—10, i Sachsen, Schlesien, Elsass m. fl. st. 1516 dyker han upp som subkommissarie vid Arcimboldus' jubelaflat i Meissen och 1517 vid Albrekts af Mainz aflat. Här följde T. noga den instruktion, som han fått af Albrekt i 94 paragrafer. Ansvaret för det sätt, hvarpå denna aflat bedrefs och som uppkallade Luther till de 95 teserna, låg mest hos Albrekt, som också Luther menade. T. var emellertid beryktad för den grofva folkliga vältalighet, hvarmed han prisade sin vara i sådana satser som att han med sin aflat frälst flera själar än Petrus med sin predikan, att den af honom köpta aflatens kraft verkade lika mycket som Kristi kors samt att "när myntets klang i kistan hörs, till himlen själen genast förs". Mot Luthers teser, hvilkas antal bestämdes af paragraferna i T:s instruktion, uppsatte T. 1518 i Frankfurt a. d. O. 122 disputationsteser, som Wimpia hade författat; af påflig ynnest erhöll han ock utan pröfning teol. doktorat genom sin orden, och han skref en ny samling teser mot Luther. Händelsernas gång sköt honom emellertid fullständigt i bakgrunden. Af Miltitz prisgafs han som syndabock; hans sedliga lif var ej heller otadligt, om han ock blifvit öfverdrifvet svartmålad. Han drog sig förskräckt undan till dominikanklostret i Leipzig, där han dog. Luther hade kort förut skickat honom ett tröstebref. Jfr N. Paulus, "J. T. der ablassprediger" (katolsk, 1899), P. Mandonnet, "Jean T. et la prédication des indulgences" (1900), N. Paulus, "Die deutschen dominikaner im kampfe gegen Luther" (1903), P. Kalkoff, "Zu Luthers römischem prozess" (1912), och Hj. Holmquist, "Luther, Loyola, Calvin" (2:a uppl. 1916). Hj. H—t. 
<b>Teubner</b> [tö'jb-], Benedictus Gotthelf, tysk bokförläggare, f. 1784 i Nieder-Lausitz, d. 1856 i Leipzig, innehade sedan 1811 eget boktryckeri i Leipzig och upparbetade det till ett af de största i Tyskland samt förenade 1824 därmed en förlagsbokhandel. Hans förlag intogo redan på 1840-talet främsta platsen i Tyskland på den klassiska filologiens och den högre undervisningslitteraturens fält ("Bibliotheca scriptorum græcorum et romanorum Teubneriana", "Thesaurus linguæ latinæ" m. m.). Efter T:s död öfvertogo hans mågar firman under hans namn; deras barnbarn äro nu innehafvare af firman. Denna har ytterligare utvidgats och omfattar utom de förut nämnda grenarna matematik, geografi, språkvetenskap och folknäringsfrågor. Bland större bokföretag kunna nämnas "Kultur der gegenwart", "Enzyklopädie der mathematischen wissenschaften", "Aus natur und geisteswelt" och en mängd ledande vetenskapliga tidskrifter. 
<b>Teucer.</b> Se Teukros. 
<b>Teucrium</b> L., <i>bot., farm.</i>, är ett artrikt släkte af örter och buskar af mycket växlande utseende, hörande till fam. <i>Labiatæ,</i> underfam. <i>Ajugoidæ,</i> och talrikast representeradt i Medelhafsländerna. Bladen äro motsatta, blommorna sitta i bladvecken (t. ex. <i>T. Scordium</i>) eller i ställningar i stjälkens och grenarnas toppar (t. ex. <i>T. Scorodonia</i>). Blomkronan är enläppig, femflikig. I Sverige finnas endast de båda ofvan nämnda arterna. Den förra, löksuga, växer sällsynt på fuktiga ställen i Skåne, Östergötland, på Öland och Gottland. Den är en låg ört med smala, mjuka blad och rödgredelina blommor. Hela örten har stark löklukt. <i>T. Scorodonia</i> förekommer sparsamt (möjligen förvildad) i Göteborgstrakten; i Kristiansands stift i södra Norge är den ej sällsynt. Det torkade örtståndet af <i>T. Scordium</i> var förr officinellt under namnet <i>herba Scordii.</i> Däraf bereddes det löklikt, salt och bittert smakande <i>electuarium Scordii,</i> som på sin tid hade stort anseende som verksamt medel i rötfebrar. Det kallades vanligen "gamandermos", men namnet gamander tillkommer eg. utländska arter af släktet, t. ex. <i>T. chamædrys</i>. Äfven en annan af de till ett 50-tal uppgående europeiska arterna, <i>T. marum,</i> var upptagen i Pharmacopæa suecica, Ed. VI (<i>herba mari veri</i>) och var använd i synnerhet till snuspulver mot snufva. O. T. S. (G. L—m.) 
<b>Teuerdank,</b> Theuerdank [tö'jer-], tysk historisk-allegorisk dikt, som till stor del härrör från kejsar Maximilian I och vid hvilken M. 
page_number=537, index= - Teuerdank  - Teufel, Maximilian  - Teufelsbrücke  - Teufelsmüller  - Teuffel, Wilhelm Sigmund  - Teuger  - Teu-Ibrahim  - Teukros 
Pfinzing, hans sekreterare, lade sista handen. Den utkom 1517 i Nürnberg, med präktig typografisk utstyrsel och förträffliga träsnitt af H. Schäufelin; boken omtrycktes sedan många gånger, äfven i nyaste tid. En faksimileupplaga utgafs af Holbein society i London 1884 och i Wien ("Jahrbuch der kunsthistorischen sammlungen des kaiserhauses", 1887). Skriften skildrar en serie af kejsarens jakt-, torner- och krigsbragder, som i allegorisk stil utformats till en berättelse om hjälten Teuerdanks brudfärd, d. v. s. kejsarens giljarfärd till Burgund. Dikten är så allegorisk, att det erfordrades en särskild nyckel, som många år efter kejsarens död gafs af Pfinzing och Sebastian Frank i deras "Chronik" (1539). J. C. 
<b>Teufel</b> [tö'j-], Maximilian, friherre von Güntersdorf, tysk krigare, (födelseåret okändt) d. 1631, skall under sin tidigare bana ha varit i kejserlig tjänst, men lär redan i början af 1620-talet ha antagit tjänst hos Gustaf II Adolf. I spetsen för ett tyskt regemente om 1,073 man deltog han i slaget vid Wallhof (1626). Under de följande s. k. preussiska fälttågen (1626—29) växte hans betydenhet mer och mer. Till en början anförtroddes åt honom och öfverste Streiff v. Lawenstein en af de största rekryteringar, som väl dittills på en gång varit i fråga för svensk räkning i Tyskland. 2,000 soldater till  fots och 2.000  ryttare skulle anskaffas. De båda öfverstarna utförde sitt uppdrag under hösten 1626, men största delen af trupperna blef på marschen till Preussen fullständigt upprifven af polske fältherren Koniecpolski, och ledarna fördes fångna till Warschau (april 1627). Efter återvunnen frihet (1628) utnämndes T. till chef för det s. k. hofregementet (det sedermera under hans ledning ryktbara "Gula regementet"), och i H. Wrangels seger vid Gurzno (1629) tog han ärofull del. När 1630 expeditionen till Tyskland var besluten, utsågs T. till chef för den truppkontingent, som från Preussen skulle stöta till Gustaf Adolfs armé. Med 23 kompanier och 1.000 musketerare förenade han sig också 22 juli i Stettin med konungen. Då T. synes jämte sin militära duglighet ha varit i besittning af god bildning (han skref bl. a. en god franska), blef han ett synnerligen användbart och användt redskap för Gustaf Adolfs planer. Redan i okt. 1630 ämnade konungen honom till befälhafvare i egenskap af fältmarskalk för den armé, som han under vintern hade för afsikt att upprätta i Hinter-Pommern. Häraf blef dock intet; i stället gick T. vid Greifenhagens ryktbara stormning juldagen 1630 med sitt Gula regemente i spetsen för de anryckande trupperna, och till Garz' strax därefter följande eröfring bidrog han med råd och dåd. Efter att midt i vintern ha rensat Neu-Brandenburg från österrikarna var han åter med sitt regemente en af de förste på vallarna vid Demmin, då det eröfrades (febr. 1631). Under det därpå i april följande anfallet mot Frankfurt a. d. Oder sårades T. vid konungens sida af en kula i armen, hvilket dock ej hindrade honom att kort därefter bidraga till den framgångsrika utgången af denna stads stormning. Sedan T. lyckats tillföra konungen ansenliga förstärkningar i lägret vid Werben, där han med sina musketerare gjorde de viktigaste tjänster i striderna med Tilly, följde han Gustaf Adolf på tåget till Breitenfeld. Natten före slaget (6—7 sept. 1631) sof konungen i en vagn jämte tre sina utmärktaste officerare. De voro Horn, Banér och T. I själfva slaget hade T. fått sig anförtrodt befälet öfver centern, bestående af Gula, Blå och Röda brigaderna. När han emellertid under stridens lopp skulle utföra en konungens order, dödades han af en kula. Utan tvifvel var T. ett af de mest lofvande fältherreämnena i Gustaf Adolfs skola, ehuru han aldrig hann den höga grad, hvartill konungen en gång utsett honom. Till generalmajor hade han emellertid, obekant när, befordrats. — T:s bref till Axel Oxenstierna äro tryckta i dennes "Skrifter och brefvexling", II : 9 (1898). P. S. 
<b>Teufelsbrücke</b> [tö'j-], "Djäfvulsbron", bro öfver Reuss på S:t Gotthardsvägen i schweiziska kantonen Uri, 1,400 m. ö. h., 2 km. s. om stationen Göschenen på S:t Gotthardsjärnvägen. Bron, som byggdes 1830, går med en 8 m. lång granitbåge på 30 m. höjd öfver floden, som i en rad skummande fall forsar genom den djupa klyftan Schöllenenschlucht. Resterna af den gamla, under medeltiden byggda bron nedstörtade 1888. Något högre upp ligger Urner-loch, en genom klippan sprängd tunnel, förr mycket beundrad. (H. W—k.) 
<b>Teufelsmüller</b> [tö'j-]. Se Müller, F. (sp. 18). 
<b>Teuffel</b> [tö'j-], Wilhelm Sigmund, tysk filolog, f. 1820, d. 1878 som professor i klassisk filologi i Tübingen, öfversatte och tolkade Persius, Juvenalis, Tibullus m. fl. latinska skalder, skref litterära monografier öfver bl. a. Horatius, Sallustius och Tacitus, utgaf textupplagor af grekiska dramer m. m. och är mest känd genom <i>Geschichte der römischen literatur</i> (1868—70; 5:e uppl. af Schwabe 1890). Biogr. af S. Teuffel 1889. 
<b>Teuger,</b> tre sammanhängande sjöar, Stora, Mellan- och Lill-T., i Älfsby socken, Norrbottens län. Deras sammanlagda yta uppgår till 6,0 kvkm., nederbördsområdet ofvan Lill-Teugers utlopp utgör 93 kvkm. Stränderna äro höga och branta samt skogbärande. Sjöarna äro belägna 155 m. ö. h. och afrinna genom Tvärån till Pite älf. E. O. E—m. 
<b>Teu-Ibrahim,</b> stad. Se Kuta 1. 
<b>Teukros</b> (grek. <i>Τεῦϰϱος,</i> lat. <i>Teucer</i>), <i>grek. hjältes.</i> 1. Son till flodguden Skamandros och nymfen Idaia, uppges ha varit Trojas äldste konung, efter hvilken trojanena erhållit namnet teukrer (<i>teukroi</i>). Andra sagor nämna dock som Trojas förste konung Dardanos, under hvars regering T. berättas ha invandrat från Kreta. Hos Homeros omnämnes denne trojanske T. ingenstädes. — 2. Son till Telamon, härskaren öfver Salamis, och den trojanske konungen Laomedons dotter Hesione. Han var känd som den bäste bågskytten i grekiska hären utanför Troja. Då han efter Trojanska krigets slut återkommit hem, förvisades han af sin fader, emedan han ej hämnats sin halfbroder Aias' död. Han utvandrade med anledning däraf till ön Cypern, där han grundlade ett nytt Salamis. T. är en af personerna i Sofokles' "Aias", och en förlorad tragedi af samme skald bar namnet T. Äfven den romerske sorgespelsförfattaren Pacuvius (se d. o.) har skrifvit en numera förlorad tragedi "Teucer". — 3. Historiker från Cyzicus omkr. midten af 1:a årh. e. Kr. 1—2. A. M. A. 
page_number=538, index= - Teurajoki  - Teurgi  - Teusajaure  - Teusina  - Teuta  - Teuterström, Tomas  - Teuthis  - Teuthrania  - Teutoburgerwald  - Teutonerna  - Teutonicus  - Teuva  - Teuvanjoki  - Tevere  - Teverone  - Tevfik pascha (Muhammed T.) 
<b>Teurajoki</b> [te'orajåki], betydande tillflöde till Kalix älf från ö. inom Korpilombolo kapellförsamling. Åns hela nederbördsområde är 628 kvkm. E. O. E—m. 
<b>Teurgi</b> (af grek. <i>theos,</i> gud, och <i>ergon,</i> gärning, sysslande), åstadkommande af magisk förbindelse med välgörande gudamakter eller andar (jfr Magi); hos nyplatonikerna den förmenta konsten att (genom åkallan o. s. v.) förmå gudomen nedstiga i själen och där skapa extas. — Teurg, andebesvärjare, trollkarl. 
<b>Teusajaure</b> [te'osajaore], en smal, men omkr. 30 km. lång insjö inom Stora Lule älfs öfre flodområde, yta 9,2 kvkm., belägen omkr. 500 m. ö. h. inom Gällivare socken och tingslag, Norrbottens län. Sjön är en utvidgning af Vietusjokk, som inflyter i Stora Lule älf omedelbart nedom Stora sjöfallet. Nederbördsområdet utgör vid sjöutloppet 1,200 kvkm. Stränderna utgöras af räta, brant stupande fjällsidor, nämligen i n. ö. de långsträckta Slikmanatjåkko och i s. v. Kuolpanatjåkko. I n. stiger tvärt den 1,219 m. höga toppen Urtetjåkko. Såväl ofvan som nedan sjön är älfven starkt lutande, bildande strida forsar. Lågvattenföringen vid sjöutloppet är något mindre än 5 kbm. E. O. E—m. 
<b>Teusina</b> (fi. <i>Täyssinä,</i> ry. <i>Tiavzino</i>), by uti Ingermanland, på floden Narovas högra strand, strax nedanför staden Ivangorod. Vid T. slöts 20 jan. 1593 fördrag om ett tvåårigt stillestånd emellan Sverige och Ryssland. Där slöts äfven, 18 maj 1595, fred mellan nämnda makter, hvarvid bl. a. ryssarna afstodo från alla anspråk på Estland och rätten att uppbära skatt af lapparna "från Österbotten allt intill Varangerfjord" och svenskarna återlämnade Kexholms slott och län samt andra eröfringar på ryskt område. Af stor vikt blef freden för regleringen af den finsk-ryska gränsen. Svenska fullmäktige voro riksrådet Sten Banér, Krister Horn, Göran Boije och Arvid Stålarm, ryska knes Ivan Samsonovitj Turenin och Ostafi Michailovitj Puschin. 1611 intogs T. af svenskarna. 
<b>Teuta,</b> illyrisk drottning i senare hälften af 200-talet f. Kr. Då hennes undersåtar 230 och 232 företagit sjöröfvartåg mot Epirus, Kerkyra och Epidamnos, sände romarna en ambassad för att beklaga sig. Det kom till ett ordbyte mellan denna och drottningen, som blef så uppbragt, att hon lät döda eller fängsla ambassadens medlemmar. Romarna förklarade krig, hvari T. blef besegrad och måste underkasta sig segrarens villkor. Se bl. a. Zippel, "Die römische herrschaft in Illyrien bis auf Augustus" (1877). J. C. 
<b>Teuterström</b> [töj-], Tomas. Se Adlercreutz. 
<b>Teuthis,</b> ort. Se Dimitsana. 
<b>Teuthrania</b> (grek. <i>Τευϑϱανία,</i> lat. <i>Teuthrania</i>). Se Mysien. 
<b>Teutoburgerwald</b> [-valt], en bland ortens befolkning okänd, endast i litteraturen förekommande benämning på en skogig bergssträcka i nordvästra Tyskland, som sträcker sig från floden Diemel (biflod till Weser) i nordvästlig riktning genom norra Westfalen, Lippe och södra Hannover med en längd af 125 km. och 3—10 km. bredd till trakten ö. om Rheine vid Ems. Dess högsta punkt är Völmerstod (468 m.). Västra delen består af kullar af 250—150 m. höjd, endast bevuxna med magra ljungväxter, hvaremot berget för öfrigt är bevuxet med vacker löfskog, företrädesvis af bok. T. består af olika afdelningar af de mesozoiska formationerna trias, jura och krita. Det har salt- och mineralkällor samt rika stenkolslager. Bergssträckningen, som bildar en gränsvall mellan Westfalens och Hannovers slättland, mellan Rhens och Ems' tillflöden samt Wesers flodområde, uppdelas genom tvärsänkor i: Egge, sydöstra delen, Lippischer wald l. Osning, mellersta, samt Ravensberg-, Osnabrück- och Tecklenburgbergen, nordvästra delen. För samfärdseln viktigast äro två pass, det ena, genom hvilket järnvägen Köln—Hannover löper, s. om staden Bielefeld, det andra, s. v. om Osnabrück, taget i bruk af järnvägsförbindelsen Köln—Münster—Bremen. Namnet T. är hämtadt från Tacitus, som i sina "Annales" talar om "Teutoburgiensis saltus" vid Ems och Lippe, där Varus med sina legioner 9 e. Kr. fann sin undergång (se Arminius). Platsen för tilldragelsen kan ej fullt bestämmas. Först efter frihetskrigen mot Napoleon blef benämningen vanlig i geografiska böcker. Litt.: O. Reissert, "Das Weserbergland und der Teutoburger _wald" (1909). (H. W—k.) 
<b>Teutonerna</b> (lat. <i>teutoni</i>) voro sannolikt ett germanskt folk och stamfränder till cimbrerna (se d. o.). Den teutonska folksvärm, som från Östersjöns sydliga stränder trängt söderut och i Gallien 103 f. Kr. förenat sig med cimbrerna, men sedan skilde sig från dem, blef af Marius tillintetgjord vid Aquæ Sextiæ 102 f. Kr. Jfr bl. a. Clerc, "La bataille d'Aix" (1906). R. Tdh.* 
<b>Teutonicus.</b> Se Notker Labeo. 
<b>Teuva</b> [te'o-], finsk namnform för Östermark, socken. 
<b>Teuvanjoki</b> [te'o-], finsk namnform för Tjöck, å. 
<b>Tevere</b> (il T.), flod. Se Tiber. 
<b>Teverone</b> [-å̄ne], flod. Se Anio. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tevfik pascha</b> (Muhammed T.), kediv af Egypten, f. 15 nov. 1852, d. 7 jan. 1892 i Kairo, var äldste son till kediven Ismail och erkändes 1866 som dennes presumtive efterträdare af turkiske sultanen med ändring af äldre tronföljdsbestämmelser, enligt hvilka kedivvärdigheten skulle ha öfvergått till Muhammed Alis äldste lefvande ättling. T. var efter Nubar paschas afgång 1879 några veckor konseljpresident och utropades 26 juni samma år till kediv i samband med Ismails afsättning; sultanens formliga erkännande erhöll han genom en ferman af 8 aug. Om T:s regeringstid se närmare Egypten, sp. 1492—94. Hans första regeringsår kännetecknades af ekonomiska svårigheter och jäsning bland befolkningen, kulminerande i Arabi paschas uppror (1881—82) och den brittiska ockupationen (1882). Därefter blef Storbritanniens generalkonsul och diplomatiske agent i Kairo Egyptens verklige regent, i all synnerhet sedan detta ämbete jan. 1884 anförtrotts åt sir Evelyn Baring 
page_number=539, index= - Tevfik pascha (Muhammed T.)  - Tevfik pascha, Ahmed T.  - Tevfik pascha, Ahmed T.  - Teviotdale  - Tewkesbury  - Tex.  - t. ex.  - Texas 
(sedermera lord Cromer; se Baring 10). T. sökte med takt och värdighet fylla sin svåra, ofta förödmjukande ställning som på en gång sultanens underordnade och titulär härskare under strängt brittiskt (faktiskt, men ej formellt) protektorat. Någon gång ingrep han af eget initiativ, såsom då han 1888 afskedade konseljpresidenten Nubar pascha och ersatte honom med Riaz pascha, och han lade äfven i dagen upplyst intresse för de brittiska reformsträfvandena på bevattnings-, skol- och domstolsväsendets områden. Personligen var han vänlig och lättillgänglig, på det hela taget mera europeisk än orientalisk i åskådning och uppträdande. Han ifrade för engifte och hade själf en enda gemål, sin släkting prinsessan Amina Hanem (Emineh, f. 1859), som han äktade 1873. Af hans barn med henne blef Abbas II hans efterträdare som kediv, Hussein Kemal (1914) och efter honom Ahmed Fuad (1917) sultaner af Egypten. Jfr A. Colvin, "The making of modern Egypt" (1906), och lord Cromer, "Modern Egypt" (2 bd, 1908). V. S—g. 
<b>Tevfik pascha,</b> namn på flera turkiska statsmän. 1. Ahmed T., f. 1855, tillhör en förnäm kurdisk släkt, gjorde sig bemärkt som duglig generalstabsofficer och anlitades ofta för diplomatiska uppdrag, blef 1890 ministerresident i Cetinje, 1892 sändebud i Belgrad och nov. 1897 ambassadör i Berlin. På sistnämnda post kvarstod han till statshvälfningen 1908 och bidrog därunder väsentligt att främja den tyskvänliga riktningens öfverhandtagande inom Turkiets utrikespolitik. 
2. Ahmed T., ofta förväxlad med den föregående, blef utrikesminister 1896 och kvarstod sedermera på denna post under växlande storvesirer till statshvälfningen 1908, utan att dock öfva något bestämmande inflytande på Turkiets utrikespolitik, hvars egentlige ledare sultan Abdul Hamid själv var. — Möjligen är han samme T. pascha som 1909 blef turkisk ambassadör i London, kvarstod som sådan till krigsutbrottet mellan England och Turkiet 1914 och i samband med stilleståndsfördraget okt. 1918 kallades att som storvesir efter Talaat pascha leda den turkiska utrikespolitikens nyorientering öfver åt de segrande allierades sida. 1—2. V. S—g 
<b>Teviotdale</b> [te'viətde͡il, ti'vjətde͡il], skotskt landskap. Se Roxburgh. 
<b>Tewkesbury</b> [tjō'ksbri], stad i engelska grefsk. Gloucester, vid föreningen af Severn och Upper Avon, samt vid Midland och Great Western-järnvägarna. 5,285 inv. (1911). Af det stora benediktinklostret, en af de rikaste stiftelserna i England, återstår högst obetydligt; den forna klosterkyrkan (invigd 1125) är ett vackert prof på äldre normandisk stil och har restaurerats i nyare tid. Staden var fordom ryktbar för sin senapstillverkning, på hvilken Shakspere hänsyftar i andra delen af "Henrik IV". 4 maj 1471 stod å den "blodiga ängen" 1 km. s. om T. ett slag, mellan det yorkska och det lancasterska partiets trupper, hvarvid Henrik VI:s gemål Margareta (Lancaster) blef slagen och tillfångatagen genom Edvard IV (York) och hennes son, prins Edvard af Wales, mördad. 
<b>Tex.,</b> den officiella förkortningen för nordamerikanska staten Texas. 
<b>t. ex.,</b> förkortning för <i>till exempel.</i> 
<b>Texas</b> [sp. uttal te'chas], officiell förkortn. Tex., den sydvästligaste och största af Nord-Amerikas förenta stater, ligger emellan 25° 50′ och 36° 30′ n. br. samt mellan 106° 40′ och 93° 30′ v. lgd. Det gränsar i s. ö. till Mexikanska viken, i s. v. till Mexico (gräns Rio grande del Norte), i v. till New Mexico (gräns 103:e meridianen), i n. till New Mexico (gräns 32:a breddgraden) och Oklahoma (Red river), i ö. till Arkansas och Louisiana (94:e meridianen och floden Sabine). Se kartan till art. Nord-Amerikas förenta stater. Areal 688,644 kvkm. Hufvuddragen af statens fysiska natur äro stäpper eller trädlösa slätter i n. v., öde sandstensplatåer v. om Rio grandes biflod Rio Pecos, skog i ö., marskland utmed kusten, låga prärier i s. ö. och en förening af prärier och kuperad mark med någon skogsvegetation i midten. Området kan på grund däraf delas i 5 regioner: 1) kustregionen, begränsad af en med kusten parallell linje, dragen från Texarkana i n. ö. till Laredo vid Rio grande, ett slättland af intill 150 m. höjd, närmast hafvet marskland, skogbevuxen utmed flodloppen, delvis mycket bördig, med odling af ris, sockerrör och bomull m. m.; 2) svarta präriregionen, en smal remsa innanför den förra, en vågig präri, betäckt med rik, svart jord och växlande i höjd mellan 90 och 200 m.; 3) centralregionen, mellan den förra samt de stora slätterna i n. v. och Rio Pecos i s. v., bestående till stor del af dels till sädesodling, dels till betesmark använd prärijord, längre mot v. af kuperad torr mark med sandig jord och klen växtlighet; 4) statens nordvästligaste del, högslätten <i>Llano estacado</i> (se d. o.; eng. <i>Staked plain</i>), utan trädväxt och rinnande vatten, men med lätt jord samt god gräsväxt; och 5) platålandet s. v. om Rio Pecos, med kedjorna Guadalupe och Apache mountains, vattenfattigt och folktomt utom i Rio grandes dal. Nordvästra delen af staten ligger på 750—1,200 m. höjd, och landet sluttar därifrån mot s. ö., hvarför de flesta floderna ha sydöstlig riktning mot Mexikanska viken. De största äro i ordning fr. s.: Rio grande del Norte med bifloden Rio Pecos, Nueces, San Antonio med Guadalupe, Colorado, Brazos, Trinity, Neches samt på östra gränsen Sabine, vidare Mississippitillflödet Red river (på gränsen mot Oklahoma och Arkansas) samt floden Arkansas' tillflöde Canadian river i T:s nordligaste del. — Kustslätten, svarta präriregionen och i viss mån centralregionen ha för jordbruk tillräcklig nederbörd, men den aftar inåt landet och växlar mycket under olika år, i det den vissa år är ganska ymnig, andra åter ytterst knapp. I Galveston vid kusten utgör den årliga nederbörden omkr. 1,300 mm., vid El Paso, längst i v., vid Rio grande, 330 mm. och vid Mobeetie, längst i n., 600 mm. Äfven temperaturen är mycket olika på olika ställen. Fort Ringgold vid nedre Rio grande, är, näst Key West (i Florida), den hetaste platsen i unionen, med en årstemperatur af 23,7° C.; vid El Paso är årstemperaturen 17°, vid Mobeetie 12,5° C. I Rio grandes dal förekommer aldrig frost; snö faller sällan s. om Galveston och Austin. — Folkmängden uppgick enligt census 1850 till 212,590 pers., 1870 till 818,580, 1880 till 1,591,750, 1900 till 3,048,710 och 1910 till 3,896,542 pers. samt  
page_number=540, index= - Texas 
uppskattades 1 juli 1915 till 4,343,710. Med afseende på folkmängden var T. 1850 den 25:e och 1910 den 5:e bland unionens stater. Folktätheten var 1910 dock blott omkr. 6 per kvkm. De hvite voro 3,204,848, medan 690,049 voro negrer och 1,645 tillhörde andra raser (däribland 702 indianer och 595 kineser). I utlandet födda voro 239,984, hvarjämte 361,914 hade antingen båda eller den ena af föräldrarna född utrikes. Födda i Sverige voro 4,706 pers., i Mexico 125,016, i Tyskland 44,929 och i Österrike 20,570. Bosatta i städer (samhällen med minst 2,500 inv.) voro 24,1 proc. af statsinbyggarna. En folkmängd öfverstigande 25,000 hade år 1915: San Antonio (118,260), Dallas (116,837), Fort Worth (96,624), Houston (95,884), El Paso (50,966), Galveston (40,929), Austin (33,861), Waco (29,294) och Beaumont (26,246). — Utan förmåga att läsa voro 1910 9,9 proc. af dem, som fyllt tio år; enbart för negrerna var procenttalet 24,6, för utomlands födda 30,0. Folkskolundervisningen, för hvilken staten sörjer, är icke obligatorisk, men vissa inskränkningar i fråga om användning i arbete af icke läskunniga barn under 14 år äro stadgade. Olika skolor äro inrättade för hvita och för färgade barn. Skolterminen omfattar 131 dagar. Högre elementarundervisning meddelades 1911 åt 50,462 elever i 477 offentliga och 77 privata "high schools". För fortsatta studier funnos 20 universitet och colleges med 4,791 studerande. Statsinstitutioner voro University of T. i Austin, Agricultural college of T. i College station samt College of industrial arts (för kvinnor) i Denton. Augustanasynoden eger ett högre läroverk inom T., nämligen Trinity college i Round rock. — De viktigaste kyrkosamfunden äro baptister, metodister, romerska katoliker, Disciples of Christ och presbyterianer, med resp. 402,000, 317,000, 308,000, 74,000 och 62,000 församlingsmedlemmar 1906. 
Näringar. Af de i yrken sysselsatte inbyggarna (fr. o. m. 10 års ålder) fingo 61 proc. 1910 sin utkomst genom jordbruket med binäringar. Farmernas antal utgjorde s. å. 417,770, deras areal 46,670,554 har (hvaraf 24,3 proc. odlad jord), deras taxerade värde (med byggnader och husdjur) 2,218,6 mill. doll. De viktigaste sädesslagen äro med hänsyn till areal och skörd i ordning majs, hafre, hvete och ris. Ett 2—3 gånger så stort skördevärde som all spannmålen har emellertid bomull. Bomullsarealen har under perioden 1879—1909 mer än 4-faldigats, majsarealen under samma tid fördubblats. Odlingen af bomull och majs är störst i oftast samma delar af T:s östra hälft; risodlingen försiggår på kustslätten vid Mexikanska bukten. Som boskapsland står T. främst bland unionens stater. Boskapens värde var enligt census 1910 318,6 mill. doll. Jan. 1916 beräknades antalet hästar till 1,180,000, mulåsnor till 768,000, mjölkkor till 1,119,000, andra nötkreatur till 5,428,000, får till 2,1 mill. och svin till 3,2 mill. I fråga om produktion af ull (10,250,000 pund 1916) öfverträffas T. blott af åtta andra unionsstater. — Mineralproduktionen uppskattades för 1914 till 30,4 mill. doll. värde. Nära hälften häraf kom på petroleum (14,9 mill. doll.), medan brytning af kol inbragte 3,9 mill. doll. De industriella företagen voro s. å. 5,084, sysselsatte 91,114 pers., förfogade öfver 335,791 hästkrafter och hade ett kapital af 283,5 mill. doll. Årets tillverkning hade ett materialvärde af 253,1 mill. doll. och ett försäljningsvärde af 361,2 mill. doll. Råmaterial för industriens hufvudgrenar äro boskapsskötselns och jordbrukets samt skogs- och bergshandteringens produkter. Inom T. funnos 1915 25,329 km. järnvägar. Af floderna voro 1,675 km. segelbara. Mycket betydande som sjöstad och exporthamn (särskildt beträffande bomull) är Galveston (se d. o.), med ett exportvärde 1916 af 190,2 mill. doll. och ett importvärde af 7,7 mill. doll. 
Författning. Enligt författningen, af 1875, tillkommer rösträtt hvarje man (utom soldater och sjömän i unionens tjänst), som före valet bott inom valdistriktet 6 månader och i staten minst ett år samt betalat sina utskylder (<i>poll-tax</i>). Representationen består af en senat med 31 medlemmar och ett representanthus med 142 medlemmar; de förra väljas för 4 år, de senare för 2. Ord. session hålles hvart annat år och är begränsad till 60 dagar. Till unionens kongress sänder T. 2 senatorer och 18 representanter. Statens guvernör väljes liksom lieutenant-governor och statssekreteraren m. fl. för 2 år, medan högsta domstolens medlemmar utses för 6 år. Staten är delad i 252 <i>counties</i>. Hufvudstad är Austin. Statsinkomsterna voro finansåret 1915—16 10,622,227 doll., utgifterna 7,664,339 doll. Fonderade statsskulden uppgick 31 aug. 1916 till 4,002,200 doll. Den beskattningsbara egendomen inom T. var 1914 åsätt ett värde af 2,742 mill. doll. 
Historia. Inom det nuv. området anlades det första nybygget 1685 af La Salle, i Lavaca vid kusten. Långt tidigare hade emellertid spanska upptäcktsfarare, t. ex. De Veca och Coronado, färdats genom landet. Af spanjorerna upprättades åtskilliga missionsstationer i olika delar af T., som fått sitt namn efter en sammanslutning af indianstammar, hvilka benämnde sig "Tejas" och omkr. 1690 kommo i beröring med spanska missionen. Denna fick 1718 ett centrum i San Antonio (se d. o.). Denna plats befästes och var under spanska herraväldet hufvudstad i T. Efter Louisianaköpet 1803, då landet utmed Mississippis västra sida af Napoleon Bonaparte försåldes till unionsstaterna, började anglo-amerikanska äfventyrare företaga ströftåg  in på T:s område, och sedan T. jämte Coahuila 1824 blifvit en stat i den nya republiken Mexico, erhöllo amerikanska kolonister tillåtelse att slå sig ned där. Inom några få år funnos 20,000 sådana mellan Sabine och Colorado. Mexikanska regeringen ställde dem 1830 under militärisk uppsikt, och denna jämte åtskilliga tvångsåtgärder gaf anledning till ett texasiskt frihetskrig, i hvilket anglo-amerikanerna understöddes af frivilliga från Förenta staterna. 1836—45 var T. en oberoende republik. I dec. 1845 upptogs det som stat i unionen, trots Mexicos protester. Ett krig mellan detta land och unionen följde omedelbart och slutade 2 febr. 1848 genom freden i Guadalupe Hidalgo. Mexico afstod från alla anspråk på T. och afträdde dessutom till unionen landet mellan T. och Stilla hafvet. När T. upptogs bland Förenta staterna, omfattade det i v. äfven den ö. om Rio Colorado belägna delen af 
page_number=541, index= - Texas  - Texasboskap  - Texasfebern  - Texel  - Texier, Charles Félix Marie  - Text  - Texte, Joseph  - Textilfärgning  - Textilier  - Textilindustri 
nuv. New Mexico samt nådde i n., v. om 100:e meridianen, öfver nutida delar af Oklahoma, Kansas och Colorado fram till Arkansas river. 1850 sålde T. nämnda landsträckor till förbundsregeringen för 10 mill. doll., men det förbehöll sig däremot dispositionsrätten öfver allt "public lands" inom sitt område, hvilket visat sig vara en ofantligt gifvande  inkomstkälla. I striden mellan nord- och sydstater på grund af slaffrågan tillhörde T. de senare, men återinträdde som stat i unionen 1868. — Litt.: Wooten, "A comprehensive history of T." (1898), Gannet, "Gazetteer of Texas" (1904), Simonds, "The geography of T." (1905), och det af Severin et komp. publicerade "Sverige i T." (2 bd, Austin, 1918). H. W—k. 
<b>Texasboskap,</b> <i>husdjurssk.</i>, ett gemensamt namn på förvildad nötboskap i Nord-Amerika. Den amerikanska stäppboskapen spred sig från Texas, dit den urspr. kommit från Spanien. Den har sitt tillhåll på prärierna i "den stora Västern", där väldiga hjordar beta året om. Till färgen är den vanligen grå, gul, brun eller röd. Hårremmen är tät, huden tjock, benstommen grof och hornen stora samt böjda utåt och uppåt. Kornas lefvande vikt växlar från 120 till 650 kg. Köttproduktionen är hufvudsaken, men köttet är groft. Slakten sker på de stora slakthusen i Chicago m. fl. städer, hvarifrån en stor del af köttet exporteras till Europa m. fl. länder. H. F. 
<b>Texasfebern,</b> <i>veter.</i>, tillhör den grupp af infektionssjukdomar, som bruka sammanfattas under benämningen <i>piroplasmos</i> (se d. o.). Redan 1889 fastställdes af Th. Smith och Kilborne, att Texasfebern förorsakas af en encellig protozo, <i>Piroplasma bigeminum,</i> och att sjukdomen, såsom Reverley redan 1881 påvisat, sprids genom en fästingart, <i>Bophilus bovis,</i> på så sätt, att genom dessa parasithaltigt blod från sjuka djur inympas på friska. Texasfebern är känd i Mexico sedan långt tillbaka och öfverfördes genom djur därifrån redan i midten af 1800-talet till Nord-Amerikas förenta stater, där den hastigt vann spridning och förorsakade genom sin betydligt mera elakartade karaktär än i sitt ursprungliga hemland inom kort betydande förluster bland boskapen. Äfven i Syd-Amerika har sjukdomen numera stor spridning, och en i Central- och Syd-Afrika äfvensom i Indien och Australien under benämningen <i>redwater</i> förekommande sjukdom är identisk med texasfebern. Dödligheten växlar mellan 5—50 proc. och kan i svårare fall uppgå ända till 90 proc. I Amerika och Australien undergå djur, som införas till förut ej inficierade områden ifrån smittade orter, en med 7—10 dagars mellantid två gånger upprepad tvättning med parasitdödande medel för att befrias från alla vidsittande fästingar, och djur, som importeras till trakter, där texasfebern förekommer, söker man genom skyddsympning med blod från djur, som genomgått sjukdomen, bibringa en viss grad af immunitet eller ökad motståndskraft; därigenom ha förlusterna i sjukdomen kunnat något nedbringas. E. T. N. 
<b>Texel</b> [te'ssel], nederländsk ö i Nordsjön, den sydligaste af Västfrisiska öarna, belägen utanför Zuiderzees mynning och genom det 4 km. breda sundet Marsdiep skild från staden Helder på Nord-Hollands nordspets. Ön, 180 kvkm., består till större delen af ängsmark och skyddas mot hafvet i ö. och s. af dammar, i öfrigt af sanddyner. Befolkningen, omkr. 6,500 pers., idkar fårskötsel (ull och "Texelost"), jordbruk, fiske och sjöfart. Hamnplats Oudeschild på sydöstkusten. Vid T. ha flera sjödrabbningar utkämpats mellan engelsmän och holländare, t. ex. 1653 och 1673. (H. W—k.) 
<b>Texier</b> [täksiē], Charles Félix Marie, fransk arkeolog, f. 1802, d. 1871, företog under 1830-talet på offentligt uppdrag forskningsresor i västra Asien, aftecknade fornlämningar och riktade franska statens samlingar. Han utnämndes 1843 till kronans kommissarie vid anstalterna för bildande konst och invaldes 1855 i Institutet. Bland hans utgifna arbeten må nämnas praktverken <i>Description de l'Asie Mineure</i> (1839—49), <i>Description de l'Arménie, de la Perse et de la Mésopotamie</i> (1840—52) och <i>Architecture byzantine</i> (1864). 
<b>Text</b> (lat. <i>textus,</i> eg. väfnad, sammanhang). 1. Den sammanhängande ordfogningen af ett tal eller en skrift; en författares egna ord i motsats till anmärkningar, förklaringar o. s. v.; orden till ett sångstycke, en opera (<i>libretto</i>) e. d. i motsats till musiken. — 2. Stycke, hvaröfver talas eller predikas, i synnerhet predikotext, som vanligen utgöres af ett stycke ur bibeln (jfr Perikoper). Predikotexterna äro af olika slag, t. ex. <i>ottesångstext, högmässotext</i> och <i>aftonsångstext,</i> hvarjämte särskilda <i>böndagstexter</i> påbjudas af K. M:t för böndagarna. — 3. Ett slags stor boktryckarstil, som innehåller 10 kvartpetit och förr äfven kallades sekunda, emedan den var den andra stilsorten uppifrån (se Stil, sp. 1382). — Texta, pränta (med) utsirade bokstäfver. 
<b>Texte</b> [täkst], Joseph, fransk litteraturhistoriker, f. 1865 i Paris, d. 1900 i Lyon som professor vid universitetet där, skref bl. a. <i>Études de littérature européenne</i> (1898) och det för uppfattningen af 1700-talets litteratur och kulturströmningar banbrytande arbetet <i>Jean-Jacques Rousseau et des origines du cosmopolitisme littéraire</i> (1895, prisbelönt af Franska akad.). T. utgaf äfven Diderots "Extraits" (1896). R—n B. 
<b>Textilfärgning.</b> Se Anilinfärger, Färgning och Tjärfärger. 
<b>Textilier,</b> alster af textil konst (se d. o.). 
<b>Textilindustri</b> (af lat. <i>textile,</i> väfnad), gemensam benämning på alla de verksamhetsgrenar, som ha till ändamål att framställa väfnader. Då väfnader förekomma af många slag, delvis mycket olikartade (se Väfning), och då man till textilindustrien räknar också de arbeten, som afse framställningen af garn och tråd, d. v. s. materialet till väfnaderna, äfvensom dessas vidare beredning (appretering), är begreppet mycket omfattande. Hit räknas sålunda de textila råämnenas bearbetning till garn (en bearbetning, som kan vara mycket olika för olika material och ändamål), garnets förberedning till väfningen, vidare själfva väfningen och tygets färdiggörande (appretering) samt dessutom äfven repslageriarbeten, fastän dessa endast sällan och blott med sina finaste fabrikat bruka ingå i väfnader. Stickade, virkade, flätade, knutna och knypplade varor samt snörmakeriarbeten (passementerier) höra också till textilindustriens alster och i åtskilliga fall, ehuru med mindre fog, räknas äfven filtarbeten hit. — Hithörande 
page_number=542, index= - Textilindustri  - Textilit  - Textil konst 
industrigrenar äro närmare beskrifna i art. Bomullsindustri, Linberedning, Linneindustri, Sidenindustri, Ylleindustri; Kardning, Spinning, Väfning; Appretera, Karbonisera, Stickning, Knyppling, Haute-lisse m. fl. - Man ger ordet textilindustri en alltför vidsträckt betydelse, om man, såsom stundom sker, därunder innefattar äfven sömnadsarbeten, broderier och andra genom den färdiga väfnådens ytterligare förädling framställda föremål. G. A. W. 
Textilindustrien intar i afseende på tillverkningsvärdet det femte rummet bland industrigrenarna i Sverige. 1913 (året före Världskrigets utbrott) var dess tillverkningsvärde 203,271,884 kr., 1916 (det sista år, för hvilket officiella siffror finnas tillgängliga) steg det till 340,772,237 kr., säkerligen på grund af de stegrade prisen. Inom textilindustrien i ofvan angifven omfattning voro 1916 anställda 36,503 personer, hvaraf 2,219 förvaltningspersonal och 34,284 egentliga fabriksarbetare (hvaraf ej mindre än 22,340 kvinnor). Största verksamheten utöfvades i Älfsborgs län (9,465 arb., hvaraf 4,185 i Borås), Göteborgs och Bohus län (6,675 arb., hvaraf 1,608 i Göteborg), Östergötlands län (6,463 arb., hvaraf 5,646 i Norrköping), Malmöhus län (4,107 arb., hvaraf 2,650 i Malmö), Hallands län (1,786 arb.) och Stockholms stad (1,219 arb.). 
<i>Tabell utvisande industriprodukternas kvantitet eller värde 1913 och 1916.</i> 
<table> <tr><td style="text-align: center;">Varuslag                          </td><td style="text-align: center;">Kvantitets enhet  </td><td style="text-align: center;">1913  </td><td style="text-align: center;">1916</td></tr> <tr><td><i>Garn och tråd</i>                </td><td style="text-align: center;">kg.  </td><td style="text-align: right;"><i>38,495,116</i>  </td><td style="text-align: right;"><i>41,519,263</i></td></tr> <tr><td>Ullgarn                             </td><td style="text-align: center;">»    </td><td style="text-align: right;">    8,432,944      </td><td style="text-align: right;">   11,685,931</td></tr> <tr><td>Kamgarn                             </td><td style="text-align: center;">»    </td><td style="text-align: right;">    3,084,149      </td><td style="text-align: right;">    1,025,450</td></tr> <tr><td>Bomullsgarn                         </td><td style="text-align: center;">»    </td><td style="text-align: right;">   18,510,448      </td><td style="text-align: right;">   20,875,863</td></tr> <tr><td>Linne- och hampgarn                 </td><td style="text-align: center;">»    </td><td style="text-align: right;">    1,965,295      </td><td style="text-align: right;">    2,407,736</td></tr> <tr><td>Jutegarn                            </td><td style="text-align: center;">»    </td><td style="text-align: right;">    6,496,657      </td><td style="text-align: right;">    5,517,442</td></tr> <tr><td>Tråd                                </td><td style="text-align: center;">»    </td><td style="text-align: right;">        5,623      </td><td style="text-align: right;">        6,841</td></tr> <tr><td><i>Repslageritillverkningar:</i>    </td><td style="text-align: center;">»    </td><td style="text-align: right;"><i> 3,289,478</i>  </td><td style="text-align: right;"><i> 5,110,723</i></td></tr> <tr><td>Segel- och bindgarn                 </td><td style="text-align: center;">»    </td><td style="text-align: right;">    1,893,521      </td><td style="text-align: right;">    3,396,800</td></tr> <tr><td>Tågvirke                            </td><td style="text-align: center;">»    </td><td style="text-align: right;">    1,395,957      </td><td style="text-align: right;">    1,713,923</td></tr> <tr><td><i>Schoddy och annan konstull:</i>  </td><td style="text-align: center;">»    </td><td style="text-align: right;"><i> 1,282,789</i>  </td><td style="text-align: right;"><i> 3,118,575</i></td></tr> <tr><td><i>Vadd</i>                         </td><td style="text-align: center;">»    </td><td style="text-align: right;"><i> 1,423,761</i>  </td><td style="text-align: right;"><i> 1,479,881</i></td></tr> <tr><td><i>Trassel</i>                      </td><td style="text-align: center;">»    </td><td style="text-align: right;"><i> 2,038,449</i>  </td><td style="text-align: right;"><i> 1,578,962</i></td></tr> <tr><td><i>Dref</i>                         </td><td style="text-align: center;">»    </td><td style="text-align: center;">       -          </td><td style="text-align: right;"><i>   913,478</i></td></tr> <tr><td><i>Väfnader:</i>                    </td><td style="text-align: center;">»    </td><td style="text-align: right;"><i>28,267,925</i>  </td><td style="text-align: right;"><i>30,725,465</i></td></tr> <tr><td>Sidenväfnader                       </td><td style="text-align: center;">»    </td><td style="text-align: right;">        1,050      </td><td style="text-align: right;">        1,050</td></tr> <tr><td>Hel- och halfylleväfnader (stampad filt inräknad)  </td><td style="text-align: center;">»  </td><td style="text-align: right;">9,010,197  </td><td style="text-align: right;">9,674,991</td></tr> <tr><td>Bomullsväfnader: oblekta, ofärgade och otryckta    </td><td style="text-align: center;">»  </td><td style="text-align: right;">4,688,405  </td><td style="text-align: right;">4,834,487</td></tr> <tr><td>blekta eller färgade                               </td><td style="text-align: center;">»  </td><td style="text-align: right;">7,444,223  </td><td style="text-align: right;">9,074,979</td></tr> <tr><td>tryckta eller pressade                             </td><td style="text-align: center;">»  </td><td style="text-align: right;">  480,032  </td><td style="text-align: right;">  865,459</td></tr> <tr><td>Linne- och hampväfnader                            </td><td style="text-align: center;">»  </td><td style="text-align: right;">1,528,952  </td><td style="text-align: right;">1,776,523</td></tr> <tr><td>Juteväfnader: oblekt och ofärgad säck- eller packväf  </td><td style="text-align: center;">»  </td><td style="text-align: right;">4,870,855  </td><td style="text-align: right;">4,215,867</td></tr> <tr><td>andra slag                                            </td><td style="text-align: center;">»  </td><td style="text-align: right;">  244,211  </td><td style="text-align: right;">  282,109</td></tr> <tr><td><i>Andra hithörande tillverkningar:</i></td></tr> <tr><td>Trikåvaror                                            </td><td style="text-align: center;">kr.  </td><td style="text-align: right;">15,740,629  </td><td style="text-align: right;">24,243,723</td></tr> <tr><td>Band, hel- och halfsiden-                             </td><td style="text-align: center;">kg.  </td><td style="text-align: right;">       890  </td><td style="text-align: right;">     1,145</td></tr> <tr><td>andra                                                 </td><td style="text-align: center;">»    </td><td style="text-align: right;">   201,426  </td><td style="text-align: right;">   403,722</td></tr> <tr><td>Remmar och slangar                                    </td><td style="text-align: center;">kr.  </td><td style="text-align: right;">   781,292  </td><td style="text-align: right;"> 2,146,852</td></tr> <tr><td>Snören och snörmakeriarbeten                          </td><td style="text-align: center;">»    </td><td style="text-align: right;">   501,908  </td><td style="text-align: right;"> 1,034,088</td></tr> <tr><td>Fisknät                                               </td><td style="text-align: center;">»    </td><td style="text-align: right;">   440,995  </td><td style="text-align: right;"> 1,453,687</td></tr> <tr><td>Spetsar och spetsväfnader                             </td><td style="text-align: center;">kg.  </td><td style="text-align: right;">    24,100  </td><td style="text-align: right;">    33,650</td></tr> <tr><td>Trådgardiner                                          </td><td style="text-align: center;">kr.  </td><td style="text-align: right;"> 1,800,000  </td><td style="text-align: right;"> 1,650,000</td></tr> <tr><td><i>Färgning, blekning, tryckning, appretering och impregnering</i></td></tr> <tr><td ROWSPAN=2>af inköpt material (kvantitet och försäljningsvärde)  </td><td style="text-align: center;">kg.  </td><td style="text-align: right;">687,770  </td><td style="text-align: right;"> 1,081,318</td></tr> <tr><td style="text-align: center;">kr. </td><td style="text-align: right;">1,842,503  </td><td style="text-align: right;">4,536,643</td></tr> <tr><td>af främmande material (förädlingslön)                 </td><td style="text-align: center;">»    </td><td style="text-align: right;">3,893,548   </td><td style="text-align: right;"> 5,289,839</td></tr> </table> 
<b>Textilit,</b> ett slags pappersgarn, tillverkadt genom sammantvinning af en smal pappersremsa och en osnodd sträng af tågor eller blånor af lin, hampa eller jute. Garnet, som utgör ett surrogat för jutegarn, kan användas till bindgarn, skördegarn, snören, säckar, emballage och presenningar. G. S-n. 
Textil konst (lat. opus te'xtile, af te'xere, väfva, sammanfläta), den gemensamma benämningen på alla de arter af konstslöjd, för hvilka en sammansnärjning eller sammanflätning af trådar ligger till grund. Hit höra således f lät ning, stickning, virkning, knyppling och konstväfning samt alla de förfaringssätt, hvarigenom alstren af denna verksamhet ytterligare förädlas och prydas. Gränsen emellan textil konst och textilindustri (se d. o.) är i vissa fall sväf-vande. De vanligaste slagen af råämnen för textil konst äro silke, ull, Un, bomull och hampa, men därjämte förekommer en mängd andra material ur både djur- och växtriket. Dekorationen af en väfnad kan ske direkt i väfstolen - en urgammal uppfinning, som finnes afbildad redan i egyptiska grafmålningar - medelst randning eller rutning, och på ett mera framskridet stadium inväfvas för samma ändamål blommor och blad eller ornament och figurer (jfr Gobelängtapeter, Haute-lisse och Orientaliska mattor). Nutiden har genom sina mekaniska uppfinningar i hög grad fullkomnat detta dekorationssätt, så att snart sagdt hvilka mönster som helst kunna i väfstolen utföras. Ett annat sätt för tygers dekorering är tryck (se Tygtryck) medelst stämplar, stockar eller valsar, brukligt äfven hos jämförelsevis lågt stående folk, hos oss företrädesvis repre-senteradt genom kattuntrycket. Som en tredje och viktig art tillkomma de olika slagen af broderi eller sömnad (se d. o.). En märklig grupp af textila arbeten utgöra äfven spetsarna (se d. o.). Upk.* 
En nyare svensk textilkonst har skjutit kraftig och glädjande växt under de senaste årtiondena, syftande till större gedigenhet och konstnärlig smak i textilierna samt delvis äfven till att ernå 
page_number=543, index= - Textil konst  - Textilmaskiner  - Textilväxter  - Textkritik  - Textularia 
en modern, fri och personlig stil på nationell grundval, med naturen som källa för dess formvärld. Bland textilanstalter i dessa riktningar intar Handarbetets vänner (se d. o.) en rangplats; vidare märkas det af Selma Giöbel (se denna) grundlagda företaget (upphördt 1914) äfvensom textilateljén Licium (se d. o.) och Nordiska kompaniets textilafdelning samt på ett plan för sig Föreningen för svensk hemslöjd (se d. o.), som särskildt vill stödja allmogekonsten på området. Den moderna <i>norska</i> textilkonsten har att uppvisa sådana konstnärsnamn som Gerhard Munthe och Frida Hansen (se dessa). Namnen på de textila alstren ha under alla tider varit synnerligen talrika, ofta härledda från namnen på de orter, där tillverkningen först bedrefs. Det är därför en ej ringa svårighet att bestämma, hvilken art af äldre väfnad är att förstå under den eller den benämningen. Äfven på moderna tygsorter af eljest likartad beskaffenhet äro namnen, som bekant, mycket växlande. 
<b>Textilmaskiner.</b> Se Spinning och Väfning. 
<b>Textilväxter.</b> Se Beklädnadsväxter. 
<b>Textkritik,</b> den filologiska vetenskapsgren, som har till uppgift att undersöka och fastställa beskaffenheten af en gifven text, d. v. s. ett dokument, författadt på ett tolkbart språk och egande en mening. Textkritiken afser att med största möjliga grad af visshet bestämma detta dokuments riktiga lydelse och därpå beroende riktiga tolkning (interpretation); interpretationen afskiljes stundom som en särskild gren. Texterna äro antingen originalhandskrifter (autografer) eller kopior: uppteckningar af muntliga yttranden, afskrifter, tryck. Kopian kan vara direkt, förstahandskopia, eller kopia efter kopia, t. ex. en sen handskrift eller en sen upplaga af ett arbete. Textkritikens tillvägagångssätt blir i vissa hänseenden olika, och svårigheterna vid dess utöfning växla alltefter källans beskaffenhet. På vissa områden har textkritiken tagit en oerhörd omfattning och vuxit till de mest betydelsefulla undersökningar, såsom i fråga om bibeln (se Bibelkritik) och fornfolkens efterlämnade skriftliga minnesmärken, dels sådana af varaktigt material (se Inskrifter, Kilskrift och Runor), hvilkas behandling kallas epigrafik, dels sådana på mer eller mindre skört textilämne såsom papyrus (se d. o.) och pergament (se d. o. och Pergamentbref). 
Textkritiken kom tidigt till utveckling; den alexandrinska bildningen (se d. o.) kan betraktas som grundläggande och var länge förebildlig. Ett senare skede, då filologien i öfvervägande grad bestod af olika slags textkritiska forskningar, var 1600-talet. Det område, som af ålder har varit det flitigast och framgångsrikast bearbetade, är den klassiska grekiska och latinska litteraturen. Det är också de gamla metodiska grundsatser, som fastställts af den klassiska filologien, som alltjämt äro de ledande för textkritiken i allmänhet. 
Den textkritik, som sysslar med fornlitterära minnesmärken, måste i regel utgå från en undersökning af, hvilken handskrift, som förtjänar läggas till grund för utgifningen, och i sin fortgång för enskilda ordformer och uttryck bestämma, i hvad mån denna grundtext kan behöfva rättelse eller tillägg, genom jämförelse med andra texter. Värdefulla läsningar hittas icke sällan i manuskript, som i sin helhet ha föga att betyda. Emellan författaren och den nutida filologiska utgifvaren finnes det en mängd felkällor, som den sistnämnde måste söka göra sig till herre öfver så långt möjligt; afskrifvare och afskrifvares afskrifvare ha på mångfaldigt sätt kunnat förändra och vanställa författarens text; om de oafsiktliga och af författaren okända fel, som hans egen skrift kan ha innehållit, kunna vi ingenting lära känna, och den text, som skulle motsvara en nutidsförfattares omsorgsfullt korrekturlästa originalupplaga, blir i fråga om en antik författare ett oupphinnligt önskemål. I åtskilliga fall ha klassiska handskrifter blifvit förstörda, sedan de utgetts från trycket, som då erbjuder den bästa grundtexten. 
I fråga om moderna arbeten, åt hvilka först på senare tider noggrannare omsorg egnats, har textkritiken naturligtvis vida färre svårigheter att öfvervinna, då ju en författare merendels själf tillser i korrektur, att hans verk får den rätta formen. Emellertid har det visat sig, att äldre tiders afskrifvarfel i jämförelsevis stort antal fall motsvaras af det fel, som sättare begå och författare icke upptäcka. Därtill komma de ändringar och fel, som nya upplagor bjuda och som stundom stiga till ett högst afsevärdt antal och stundom medföra omening, tvetydighet eller oriktig mening. Det finnes ingen bestämd gräns mellan tryckfel och andra fel i en text. Finnes jämte tryck författarens eget manuskript (och korrektur), blir textutgifvarens värf underlättadt. Han måste stundom rätta en text emot författarens eget manuskript, resp. originalupplaga eller sista af författaren själf korrekturlästa upplaga, då skäl föreligga, som öfvertygat honom om, att ett fel af författaren, i egenskap af sin egen afskrifvare, föreligger. Grundsatsen är, att utgifvaren rättar de fel, som han på grund af sin kännedom om författaren och hans verk anser, att denne själf skulle ha rättat, om han uppmärksammat dem; detta val af textform ligger i textkritikerns fria skön och kan icke bestämmas genom ett mekaniskt afgörande. 
Oriktigheter i en text kunna uppstå dels af yttre, dels af inre orsaker. I handskrifter och böcker kunna stycken af en text vara skadade eller ha blifvit otydliga, ja, skriften eller trycket själf kan från början ha erbjudit otydliga ställen. Författare, afskrifvare, sättare och korrekturläsare äro naturligtvis utsatta för att begå de olika slags språkfel (se d. o.), som kunna vidlåda såväl tal som skrift, hvarför det i första hand kräfves lingvistisk kunskap för att vara textutgifvare. — En lärorik redogörelse för utgifning af en modern författare ger A. B. Drachmann, "Textkritik, anvendt paa S. Kierkegaards skrifter" (i "Dania", 1903). R—n B. 
<b>Textularia,</b> <i>geol. petrogr.</i>, ett till ordn. <i>Foraminifera</i> och klassen <i>Rhizopoda</i> (se d. o.) hörande släkte, utmärkt genom kilformigt, poröst skal; kamrarna äro anordnade i spiralrader. Släktet förekommer från juraperioden till nutiden (se fig. 2 i art. Rhizopoda). Enligt nyare undersökningar är Textularia ej något <i>enhetligt</i> släkte, 
page_number=544, index= - Textularia  - Textur  - Textur  - Textus receptus  - Teylerska stiftelsen  - Teza  - Tezcatlipoca  - Tezcuco  - Tézkire  - Te-ärenpris  - T. F.  - t. f.  - tg.  - Th.  - t. h.  - Thaarup, Thomas  - Thaarup, Frederik 
utan snarare en ren morfologisk beteckning för till det yttre likartade stadier af flera skilda utvecklingsserier. L—e. 
<b>Textur</b> (lat. <i>textura</i>), väfnad, sammansättning, hopfogning. 1. <i>Fysiol.</i>, det sätt, hvarpå ett organs eller någon organisk bildnings inre är sammansatt. Texturen i olika organiska väfnader och organisationer, vare sig normala eller patologiska, växlar i hög grad, men är alltid likartad för ett och samma slags bildningar. — 2. <i>Petrogr. geol.</i>, bergarternas inre beskaffenhet i afseende på mineralbeståndsdelarnas storlek, karaktär och anordning. Numera vanligen synonymt med struktur (se d. o., sp. 367). 2. E. E. 
<b>Textur,</b> <i>farm.</i> (förvrängning af "tektur", lat. <i>tectura,</i> betäckning), de ämnen, som användas för att tilltäppa en flaskas mynning. Sålunda hör till "texturen" korken, de papperslappar, som med ett fint snöre ("bindgarn") bindas öfver densamma, samt det sigill eller den med gummi och apotekets namn försedda stämpel, som används till flaskans försegling. O. T. S.* 
<b>Textus receptus.</b> Se Bibeltext. 
<b>Teylerska stiftelsen</b> i Haarlem, som har till ändamål att befordra konst och vetenskap, i synnerhet teologi och naturvetenskap, uppkom genom ett legat af Pieter Teyler (f. 1702, d. 1778). Stiftelsen har ett paleontologiskt, ett mineralogiskt, ett geologiskt och ett fysiskt institut, bibliotek (på öfver 50,000 bd), samling af konstsaker och myntkabinett samt betydande fonder till pris. Den motsvarar i viss mån Nobelstiftelsen. Jfr Haarlem, sp. 936. J. C. 
<b>Teza,</b> stad i Marokko, 110 km. ö. om Fes, vid Wadi-el Asfar. Det är en betydande handelsstad vid vägen mellan Fes och Algeriet och har omkr. 5,000 inv., däraf 800 judar (på Leo Africanus' tid 20,000 inv.). Alla resande beskrifva T. som en mycket vacker stad, belägen på en brant klippa, inbäddad i grönska och genom sina prydliga hus vittnande om befolkningens välmåga. 
<b>Tezcatlipoca,</b> fornmexikanernas högste gud. Visserligen hade äfven de en gud, som synes vara tänkt som ett högsta väsen, "den, som är allt i sig själf" eller "den, genom hvilken vi lefva" och som icke dyrkades med offer; men denne gud tyckes icke ha haft något rum i den vanliga tron, som allmänt omfattade polyteistiska gudar. Bland dessa var T. den förnämste. Han var en mexikansk gud h. o. h. och hade i sig uppsamlat alla väsentliga drag af folkets religiösa utveckling. Vid den största årliga religiösa festen, Toxcatl (vid tiden för den kristna påsken eller omkr. 23 april), offrades en ung man, hvilken betraktades som ett slags inkarnation af T. och som under en längre tid — enligt somliga källor under hela året från föregående offrande — behandlats och dyrkats som guden T. själf. Att i denna beryktade kult förelågo tankegångar besläktade med de f. ö. kända fruktbarhetsriterna, torde icke vara tvifvel underkastadt. E. Ril. 
<b>Tezcuco</b> [tethko'kå] l Tetzcoco. 1. Afloppslös sjö på Anahuacs högplatå (2,266 m. ö. h.) i förbundsrepubliken Mexico, 5 km. ö. om dennas hufvudstad Mexico. Areal (efter sänkning af den på 1850-talet 200 kvkm. stora vattenytan) 30 kvkm. Största djup 1/2 m. Om T. och angränsande sjöar i Mexicodalen se vidare Mexico. — 2. Distrikt och distriktshufvudstad inom centralmexikanska staten Mexico. Staden ligger 10 km. n. ö. om sjön T., på högre och sundare mark än förbundsrepublikens hufvudstad, som anlades af aztekerna omkr. 1325 på en ö i sjön T. Staden T. fanns redan dessförinnan som hufvudstad för chichimekerna (se Mexico, sp. 358). Sedan var den hufvudort för de med aztekerna samtidige acolhuerna och kallades då Acolhuacan. Omkr. 15,000 inv. 1—2. H. W—k. 
<b>Tézkire,</b> arab. (eg. "erinran"), ett äfven i turk. under formen <i>tezkeré</i> (framför genit. <i>tézkeret</i>) upptaget ord, som betyder biljett, tillståndsbevis, pass, hvilka i Turkiet varit nödvändiga äfven för inrikes resor. I persiskan betyder <i>tézkire</i> ofta "minne", "biografi", särskildt <i>tézkiretu-sch-schu‘ara,</i> "skaldebiografier" (se Persiska litteraturen, sp. 572). — Tezkeredji, turkisk ämbetsman, som utställer alla arter af <i>tezkeré.</i> H. A.* 
<b>Te-ärenpris,</b> <i>bot.</i> Se Veronica. 
<b>T. F.</b> 1. Förkortn. för <i>Tryckfrihetsförordningen</i> — 2. Förkortn. för lat. <i>testamentum fecit</i> (gjorde testamentet); <i>Titi filius</i> (Titus' son). 
<b>t. f.,</b> förkortn. för <i>tillförordnad, tjänstförrättande.</i> 
<b>tg.,</b>  <i>mat.</i>, förkortn. för <i>tangenten.</i> 
<b>Th.,</b> <i>kem.</i>, tecken för metallen <i>toriums</i> atomvikt 
<b>t. h.,</b> förkortn. för <i>till höger.</i> 
<b>Thaarup</b> [tår-], Thomas, dansk skald, f. 21 aug. 1749, d. 11 juli 1821, lärare vid sjökadettskolan 1784—94 och medlem af direktionen för k. teatern 1794—1800, lefde sedan som landtbrukare nära Hörsholm. Sedan 1782 skref T. en mängd fosterländska dikter, men vann bifall i synnerhet genom sina nationella idylliska sångspel <i>Höstgildet</i> (1790) och <i>Peters bryllup</i> (1793), där bönderna, i hög grad idealiserade, lofsjunga konungahuset, fäderneslandet och bondeemancipationen 1788. Flera af de i dessa stycken inlagda sångerna med musik af Schulz voro länge verkliga folkvisor. T:s <i>Poetiska skrifter</i> utgåfvos af K. L. Rahbek 1822. T. vanärade sitt skalderykte, då han 1813 genom "Moses og Jesus", en öfv. af en tysk smädeskrift mot judarna, gaf uppslaget till den litterära judefejden (1819 följd af råa pöbelupplopp i synnerhet i Köpenhamn) och 1816—17 gjorde nya inlägg i samma fråga, bl. a genom en annan smädeskrift, det öfversatta skådespelet "Vor haandtering". E. Ebg 
<b>Thaarup</b> [tår-], Frederik, dansk statistiker, f. 1766, d. 1845, blef professor i statistik vid universitetet 1793, fogde i Norge 1797 och amtman på Bornholm 1804 samt var 1810—16 kommitterad i generaltullkammaren. Han var redaktör af tidningen "Dagen" 1822—35 och af veckobladet "Nyeste skilderie af Kjöbenhavn" 1825—31 samt utgaf en mängd statistiska, topografiska och personalhistoriska arbeten, bl. a. <i>Veiledning til det danske monarchies statistik</i> (6 bd, 1812—19) och <i>Den danske stats finansstatistik</i> (1830). — T:s son Kristian T., f. 1795, d. 1849, var 1827—39 adjunkt vid Helsingörs lärda skola. Han utgaf C. <i>Falsters satirer og levnet</i> (1840) och sin ungdomsvän Poul Möllers "Efterladte skrifter". III (1843, innehållande "En dansk students eventyr", 
page_number=545, index= - Thaarup, Frederik  - Thabit-ben-Korra (Tabit ibn Kurra)  - Thackeray, William Makepeace 
som T. själf räddade åt litteraturen) samt förberedde F. Liebenbergs uppl. af "Joh. Ewalds samlede skrifter" (8 bd, 1850—55). Slutligen författade han en lefnadsteckning öfver <i>P. A. Heiberg,</i> som utkom först 1860 (2:a uppl. 1883). E. Ebg. 
<b>Thabit-ben-Korra</b> (Tabit ibn Kurra), arabisk matematiker, f. 836 i Mesopotamien, d. 900 i Bagdad, var först affärsman, men började i Bagdad studera astronomi, matematik och grekiska samt egnade sig sedermera uteslutande åt vetenskapliga arbeten. T. utöfvade stort inflytande på den arabiska matematikens utveckling genom sina öfversättningar till arabiskan af Apollonios', Archimedes', Euklides', Ptolemaeos' och Theodosios' arbeten. Däremot var han som författare mindre framstående. Af honom finnes i behåll en talteoretisk afh., där han bl. a. angett sättet för bildningen af s. k. befryndade tal, d. v. s. två tal, af hvilka hvart och ett är lika med summan af det andras faktorer. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thackeray</b> [thä'kəri], William Makepeace, engelsk författare, f. 18 juli 1811 i Calcutta, d. 23 dec. 1863 i London, var son till en tjänsteman vid Ostindiska kompaniet. Han fick sin skoluppfostran i London, vistades 1829—30 vid Cambridges universitet, begaf sig sedan på vidsträckta utrikesresor, hvarunder han bl. a. besökte Weimar, där han lärde känna Goethe, Rom och Paris. Efter något mer än ett år återvände han till England. Genom spel och ett yppigt lefnadssätt, till en del äfven genom affärsförluster miste han sin ärfda, icke obetydliga förmögenhet. T:s tidskriftsföretag — den litterära "The national standard" (1833) och den politiska "The constitutional" (1836) — bragte honom ingen vinst. Han beslöt då att h. o. h. egna sig åt litteraturen och började medarbeta i tidningar och tidskrifter, bl. a. "Times" och "Fraser's magazine". Mycket uppmärksammade blefvo särskildt hans bidrag till "Punch", som icke blott voro litterära, utan äfven artistiska; T. var icke utan begåfning som tecknare, framför allt af karikatyrer, och hade i någon mån fått konstnärlig skolning under sin Parisvistelse 1834. 1836 gifte han sig; redan 1840 vardt hans hustru sinnessjuk. Hans lif förflöt i öfrigt utan större växlingar, upptaget af litterära arbeten. På 1850-talet började han uppträda som föreläsare både i London och på den engelska landsbygden och utsträckte 1853 och 1855 dessa föredragsresor till Förenta staterna. Föreläsningarna, som sedermera trycktes i bokform (<i>The english humorists of the eighteenth century,</i> 1853, och <i>The four Georges,</i> 1860, mycket oförbehållsamma i sina skildringar af konungarna och hofvet) väckte liksom Dickens' ungefär samtidiga uppläsningar stort och allmänt biiall. 1859—62 utgaf han "The Cornhill magazine". Genom sina föreläsningar och sitt författarskap förvärfvade han stor rikedom och kunde bygga sig ett palats i Kensington. Hans hälsa var likväl undergräfd, och han dukade rätt snart under för ett slaganfall. 
T:s arbeten offentliggjordes i regel först i periodiska publikationer och omtrycktes sedan i bokform, ofta med något förändrade titlar. Till de tidigare höra <i>The Paris sketch-book</i> (1840; detta liksom följande årtal är bokupplagans), som utom skisser och kritiska uppsatser innehåller äfven "A gambler's death"; <i>The Yellowplush papers,</i> kraftiga och ironiska små berättelser, som i likhet med hans tidskriftsbidrag i allmänhet kunna sägas vara förstudier till hans senare stora romaner; <i>Catherine,</i> en mörk brottslingshistoria, som icke blott utgör en protest mot den samtida kulten af "ädelhjärtade bofvar" (t. ex. Bulwers Paul Clifford), utan också i sin skärpa och kvickhet är en af T:s mest karakteristiska berättelser; <i>The history of mr Samuel Titmarsh and the great Hoggarty diamond</i> (1841), T:s första större berättelse, full af humor, känsla och satir; ämnet är en affärssvindel. <i>The confessions of George Fitz-Boodle</i> (1842) är en samling smärre skisser (bland hvilka märkes <i>Men's wives</i>); <i>The memoirs of Barry Lyndon</i> (1844) är historien om en hasardspelare och märklig genom karaktärsteckningens obevekliga styrka. Af bidragen till "Punch" vann framför allt <i>The book of snobs</i> (1848; "Snobbarnes bok" 1861 och 1886) ryktbarhet, men äfven de briljanta parodierna på Lytton Bulwer, Disraeli m. fl., <i>Punch's Prize Novelists,</i> blefvo allmänt uppskattade. <i>From Cornhill to Grand Cairo</i> (1846) är en reseskildring. Burlesken <i>A legend of the Rhine</i> gäller Dumas' "Othon l'archer"; <i>Rebecca and Rowena</i> (1850; "Rebecca och Rowena", 1877). T:s mest lysande parodi, en af den engelska litteraturens yppersta, fortsätter med storartad humor Walter Scotts "Ivanhoe", af hvars människoframställning den utgör en djup kritik. 
Trots det ökade erkännande, som kom T. till del för detta författarskap, var det likväl först med <i>Vanity fair</i> (1846—48; "Fåfängans marknad", 1849, "Verldsmarknaden", 1873), som hans riktiga betydelse framstod i full dager. Romanen är ett af världslitteraturens mästerverk (jfr Per Hallström i "Levande dikt", 1914), en stor samhällsskildring med ett rikt figurgalleri, behandladt med skarpsinnig, genomskådande människokunskap, fullkomligt fritt från all den dyrkan af olika slags människoskröplighet, som blomstrade i den samtida litteraturen. Den beskedliga dumma och den begåfvade elaka "hjältinnan" äro liksom bifigurerna så sanna, och deras lifs framgång eller motgång så hänsynslöst följdriktigt framställda, att bokens facit blir en afräkning med människan lika sträng, som La Rochefoucauld anställde. I <i>The history of Pendennis</i> (1848—50; sv. öfv. 1851 och 1905—06) målas likaledes medel- och öfverklasslif; romanens komposition är nyckfull. <i>The history of Henry Esmond</i> (1852; sv. öfv. 1868), en historisk roman från drottning Annas tid, är icke blott utsökt i konstnärligt hänseende, utan också en ypperlig tidsmålning. <i>The Newcomes</i> (1853—56; "Familjen Newcome", 1875-76) åter är en bred samtidsskildring; vid sidan af dess hånfulla satir går en icke obetydlig känslosamhet; dess höjdpunkt nås i teckningen af den gamle öfverste Newcome. 
page_number=546, index= - Thackeray, William Makepeace  - Thaer, Albrecht Daniel  - Thags 
<i>The rose and the ring</i> (1854; "Rosen och ringen", 1878) är en intagande fantasi, <i>The virginians</i> (1859) är en svagare fortsättning af "Henry Esmond". <i>Lovel the widower</i> (1860; "Huru jag kom att bli ungkarl", 1888) och de fängslande essayerna <i>Roundabout papers</i> (1862) samt <i>The adventures of Philip</i> (s. å., "Filips äfventyr", 1877), ytterligt ojämn, men med enstaka öfverlägsna partier, voro hans sista fullbordade arbeten, alldenstund den historiska romanen <i>Denis Duval</i> (1864) vid T:s död endast var påbörjad. — Som poet uppskattas han lifligt i England (ballader, skämtdikter på cockneydialekt m. m.). 
T. var en vek och känslig natur, godmodig och välvillig, men på sätt och vis mycket passiv. Någon energisk vilja, någon stark lidelse möter man hvarken i hans lif eller hans arbeten, men väl en utomordentlig människokännedom, en ypperlig karakteriseringsförmåga och en liflig förtrytelse, när låghet och själfviskhet framträda. Hans svaghet för aristokratien är tydligt skönjbar, i trots af att han med hvass satir behandlat aristokratiens börds- och andra fördomar. Han är en oblidkelig förföljare af allt hyckleri och all snobbighet — han gaf själf ordet snobb dess nuvarande betydelse —, han visar med en modern samhällskritikers hela skärpa motsatsen mellan tal och gärning, mellan yttre sätt och hjärtelag. I England anklagades han på grund af sin kritiska framställning af societetslif och samhällelig sed för cynism, ehuru hans rikedom på känsliga scener och hjärtligt uppfattade figurer bort visa motsatsen. Hans realism triumferar i det öfverrika persongalleriet. Vemod öfver lifvets spillda möjligheter är grundkänslan i hans verk. — Öfversättningar till sv. utom de redan nämnda äro några stycken i "Valda noveller af Dickens m. fl." (1863) och "Stroftåg härs och tvärs" (1890). — Af hans samlade arbeten må nämnas upplagorna 1867—69 (22 bd) och 1883—85 (26 bd) samt "Biographical edition" (13 bd). En samling bref af T. offentliggjordes 1847-55, <i>Unpublished letters</i> och <i>Collection of letters of T.</i> (2:a uppl. 1887). Litt.: R. H. Shepherd, "The bibliography of T." (1881); arbeten af C. P. Johnson (1888). H. Merivale och F. T. Marzials (1891), L. Melville (1899), A. Trollope (s. å.), E. Schaub (1901) och Ch. Whibley (1904). R—n B. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thaer</b> [tǟr], Albrecht Daniel, tysk agronom, f. 14 maj 1752 i Celle, d. 26 okt. 1828 i Möglin, blef med. doktor 1774 och var en tid praktiserande läkare samt blef 1780 lifmedikus vid hannoverska hofvet, men drogs af sitt sysslande med trädgårdsodling småningom öfver till landtbruksnäringen och beslöt egna sitt lif åt dess höjande. Han inrättade i Celle en landtbruksskola, men efterkom 1804 en kallelse till Preussen och öppnade 1806 på godset Möglin (nära Potsdam) ett högre landtbruksläroverk, som var det första i sin art och har tjänat till mönster för dylika anstalter. T. utnämndes 1807 till statsråd, var 1810—19 professor i landtbrukslära vid Berlins universitet, inrättade 1811 det berömda schäferiet i Möglin och vardt 1816 generalintendent öfver de k. stamschäferierna. Han verkade mycket för tyska fårafvelns förädling. En (af Rietschel modellerad) minnesstod öfver T. aftäcktes 1850 i Leipzig, en (af Rauch) i Berlin 1860 och en i Celle 1873. T. betraktas särskildt i Tyskland som grundläggaren af den rationella, d. v. s. på naturvetenskapliga och nationalekonomiska grunder byggda landthushållningen. Till en början anslöt han sig till de i Tyskland rådande sträfvandena att ersätta det rådande treskiftesbruket med uteslutande sädesodling genom växelbruk utan träde med foderodling på åkern samt innefodring af kreaturen samt var på grund af bokliga studier en varm beundrare af Englands landthushållning. Hans högt ansedda verk <i>Einleitung zur kenntniss der englischen landwirthschaft</i> (3 bd, 1798—1801; 3:e uppl. 1816) var det, som ådrog honom samtidens uppmärksamhet och föranledde preussiske ministern von Hardenberg att kalla honom till Preussen och skaffa det landtbruksläroverk han anordnade å Möglin statsunderstöd. Dit samlades lärjungar från in- och utlandet, och särskildt genom det epokgörande och på många språk öfversatta verket <i>Grundsätze der rationellen landwirthschaft</i> (4 bd, 1809—10; 7:e uppl. 1879—80; "Den rationela landthushållningens grundsatser", 1816—17; 3:e uppl. 1861. med biografi) och <i>Möglinsche annalen der landwirthschaft</i> (1811—23) blef T. sin tids store läromästare i landthushållning. I öfverensstämmelse med den rådande naturvetenskapliga riktningen sökte T. bygga jordbrukets och husdjursskötselns teknik på naturvetenskaplig grund, men därjämte äfven på klara ekonomiska grundsatser, med arbete, kapital och jordegendom som samverkande produktionsfaktorer. W. Körte utgaf 1839 en lefnadsteckning öfver T. — Jfr Landtbruk, sp. 1068, Landtbrukskemi, sp. 1083, och Landtbruksundervisning, sp. 1091. — Äfven hans sonson, Konrad Wilhelm Albrecht T., f. 1828, d. 1906, professor i Berlin 1866 och i Giessen 1871—91, var en framstående landtbruksförfattare. H. J. Dft. 
<b>Thags,</b> svensk form Thagger (eng. <i>thugs;</i> af hindi, marāṭhī ṭhag, "lönnmördare", "strypare"), kallas medlemmarna af en i äldre tider vidt utbredd, nu i det närmaste utrotad, sekt i Indien. Den kan spåras tillbaka till 1000—1100-talet och bestod af ett öfver hela Indien (i synnerhet Central-Indien) utbredt, väl organiseradt förbund af lönnmördare. Som sekt sorterar den under de çivaitiska sekter, som dyrka Çivas gemål Kali eller Durga (s. k. Çakta). Gudinnans vilja uppenbarades genom järtecken af ett inveckladt system. Den högsta religiösa plikten bestod i öfverfall och mord för vinnings skull. För detta ändamål stationerade de sig i större eller mindre band på 10—200 pers. rundt om i landet, uppträdde i de sinnrikaste förklädnader, innästlade sig i förmögna resandes förtroende, hvilka de sedan vid gynnsamt tillfälle strypte med en snara e. d. (<i>phansa,</i> "snara", hvaraf de också kallas <i>phansigar</i>). En 
page_number=547, index= - Thags  - Thai  - Thais  - Thala  - Thalamiflorae  - Thalamus opticus  - Thalassa (Thalatta)  - Thalassidroma  - Thalassiophyllum  - Thalassiosira  - Thalassiothrix  - Thalassophryne  - Thalassoterapi  - Thalatta  - Thalberg, Gustave Jonathan  - Thalberg, Sigismund 
del af det lofvade bytet bragtes som offer till Kalis tempel vid Mirzapur. Förbundet hade ett eget tjufspråk, <i>ramasi</i> (behandladt af W. H. Sleeman, "Ramaseeana, or a vocabulary of the peculiar language used by the thugs", utg. på engelska regeringens föranstaltning, 1836). Thaggers ständiga våldsgärningar, mot hvilka man länge stod försvarslös, framkallade slutligen genom den engelske generalguvernören W. Bentincks (1828—35) ingripande en kraftig aktion mot dem, hvarvid särskildt öfverstarna W. H. Sleeman och Meadows Taylor voro kraftigt verksamma. Redan i slutet af 1835 blef en massa af dem fängslad och dömd till döden eller landsförvisad, hvarefter hela sekten snart upplöstes. — De förste europeiske resande, som omnämnde thag-sekten, voro Thevenot (1665) och Fryer (1673); bäst känd blef den genom Meadows Taylors roman "Confessions of a thug" (1839 och 1858), W. H. Sleeman, "The thugs or phansigars of India" (2 bd, 1839). Jfr vidare Sherwood, "On the murderers called phansigars", och J. Shakespear, "Observations regarding bradheks and thegs" (i "Asiatic researches", XIII, 1820), J. P. Wåhlin, "Om stryparne (thugs). Fanatism och mord" (1851), E. Thornton, "Illustrations of the history and practices of the thugs" (1857), J. Hutton, "Populär account of the thugs and dacoits" (s. å.), E. W. Hopkins, "Religions of India" (1896), R. W. Frazer, "British India" (3:e uppl. 1904), och Paupa Rao Naidu, "The criminal tribes of India" II (1905) K. F. J. 
<b>Thai.</b> Se Tai. 
<b>Thai's</b> (grek. <i>Θαίς</i>), forngrekiskt kvinnonamn, hvilket bars bl. a. af åtskilliga berömda hetärer. Mest bekant bland dessa är T. från Aten, lika spirituell som lättsinnig, älskad af Alexander den store och efter hans död förmäld med Ptolemaios I i Egypten. Att hon anstiftat Persepolis' brand är obestyrkt. — En egyptisk hetär på 300-talet var den slutligen som helgon dyrkade T., hvilken omvändes af den helige Paphnutus och sedan lefde som eremit i en förseglad cell. Hennes historia har tjänat som librett till Massenets bekanta opera "Thaïs". A. M. A.  J. C. 
<b>Thala,</b> stad i det forna Numidien. Jugurtha försvarade staden, där alla hans rikedomar förvarades, mot romarna, men den intogs af Metellus (108 f. Kr.). Vid en ännu i dag T. benämnd plats finnas betydande ruiner. Se bl. a. "Nouvelles archives des missions scientifiques et littéraires" 1907—08. J. C. 
<b>Thalamifloræ,</b> <i>bot.</i>, afdelning af <i>Diplochlamydeæ</i> (se Exogenæ) i De Candolles system, utmärkt af fribladig, undersittande blomkrona; andra serien af dikotyledonerna i E. Fries' system, utmärkt af fribladig blomkrona och ståndare "fästa jämte kronbladen på ett eget fäste". Fries indelade T. i klasserna <i>Discifloræ,</i> hvars "ståndare och kronblad äro fästa på kanten af en, öfver eller omkring fruktämnet befintlig disk" (= <i>Umbellifloræ, Rhamnales</i> m. m. i nu antaget system), <i>Sertifloræ,</i> med "ståndare och kronblad fästa rundtomkring eller på fruktämnets bas" (= <i>Ranales, Rhoeadales</i> m. m.) och <i>Columnifloræ</i> med "ståndare fästa under fruktämnet på ett punkt- eller pelarlikt fäste" (= <i>Malvales,</i> en del af <i>Geraniales</i> och <i>Parietales</i>). G. L—m. 
<b>Thalamus opticus,</b> <i>anat.</i> Se Hjärnan, sp. 829. 
<b>Thalassa</b> (Thalatta), grek., haf, särskildt Medelhafvet. Till ett ordspråk vordet är det jublande ropet <i>thalatta, thalatta!</i> (haf, haf!), hvarmed de tiotusen grekerna, hvilka deltagit i Kyros den yngres fälttåg mot Artaxerxes, från en högt belägen punkt vid Trapezus hälsade det för deras ögon sig utbredande Pontos euxeinos (Svarta hafvet). A. M. A. 
<b>Thalassidroma,</b> <i>zool.</i> Se Stormsvalesläktet. 
<b>Thalassiophyllum,</b> <i>bot.</i> Se Alger, fig. 6 B, och Laminariaceæ. 
<b>Thalassiosira,</b> <i>bot.</i> Se Plankton, sp. 1012. 
<b>Thalassiothrix,</b> <i>bot.</i> Se Plankton, sp. 1012. 
<b>Thalassophryne.</b> Se Fiskgift, sp. 439. 
<b>Thalassoterapi.</b> Se Talassoterapi. 
<b>Thalatta.</b> Se Thalassa. 
<b>Thalberg,</b> Gustave Jonathan, urspr. Thelberg, konsertledare och impresario, f. 19 okt. 1854 i Säbrå, Västernorrlands län, d. 22 aug. 1917 i Stockholm, var 1875—85 student i Uppsala, där han genom sin klangfulla tenorbaryton var en af Orphei drängars stödjepelare och spelade violin i Akademiska kapellet. Han kom 1885 till Amerika och var en tid anställd som solist i en kyrkokör, men trädde 1886 i förbindelse med den ryktbare impresarion J. B. Pond, och dels som dennes representant, dels från 1890 som egen företagare (den ende svenske af internationellt mått) ordnade han ett stort antal berömda musikers och sångares turnéer i Amerika samt äfven flera författares och vetenskapsmäns föredragsresor. Han var ledare för bl. a. den s. k. Luttemannska kvartettens konsertresor i Sverige och Amerika, för Lunds studentsångares och norska Studentersangforeningens lyckosamma Amerika-turnéer (1904, 1905) samt för den svensk-amerikanska elitkörens turné i Sverige. Från 1906 bosatt i hemlandet, egnade han sig där mest åt populär föreläsarverksamhet, skildrade sina minnen i <i>Bland "stjärnor"</i> (1906; 2:a uppl. 1910) och skref äfven <i>Artistprofiler och impresariohistorier</i> (1915). O. A.  L—r.  E. F—t. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thalberg,</b> Sigismund, tysk pianovirtuos, f. 1812 i Genève, d. 1871 nära Neapel, var naturlig son till furst Moritz Dietrichstein och blef i gossåren elev af Sechter och Hummel i Wien. Hans egentlige pianolärare var dock enligt hans egen utsago en fagottist vid operan där. Adertonårig började han sina konsertresor i Tyskland. 1835 tog han med storm Paris, 1836 bestod han en täflingskamp med Liszt; därefter besökte han Belgien, Holland, England, Ryssland och Sverige (1847), där han s. å. blef led. af Mus. akad. 1855 reste han till Brasilien och 1856 till Nord-Amerika. 1858 drog han sig tillbaka till en villa 
page_number=548, index= - Thalberg, Sigismund  - Thalbitzer, William  - Thale  - Thale, Adalbert von  - Thaleia  - Thalén, Tobias Robert  - Thaler 
nära Neapel och lefde där i stillhet med undantag af åren 1862-—3, då han åter var ute på konsertresor.  — Samtiden tvistade om, hvilkendera skulle ha företrädet, Liszt eller T. Skillnaden dem emellan var ej blott den mellan geniet och talangen, utan ock mellan de högre och de lägre konstvyerna. Båda äro visserligen fäder till den moderna salongsmusiken och ha verkat skadligt genom att lägga en öfverdrifven vikt på virtuositeten. Men Liszt fullföljde dock högre konstintressen, då däremot T. uteslutande såg sitt mål i den häpnadsväckande effekten, därtill i en sådan af ytligare slag. T. hade stor förmåga att skrifva svårigheter så, att de i själfva verket voro lättare att utföra, än de föreföllo för åhöraren. Följden var, att åtskilliga af hans konstgrepp i början bländade, men sedan blefvo ett välkommet byte för äfven medelmåttigare pianister, som däri fingo ett lättköpt medel att briljera. Emellertid prisas hans underbara legiato och förtrollande gratie, och han riktade pianospelets mekanik genom sitt sätt att lägga melodien i midten och låta den på ömse sidor omsvärmas af passager. T:s kompositioner fingo uteslutande prägel af hans virtuossyften. De bestå mestadels i transkriptioner af melodier ur operor m. m. Hans egna operor, <i>Florinda</i> och <i>Cristina di Suezia,</i> gjorde ingen lycka.  A. L.* 
<b>Thalbitzer,</b> William, dansk språkforskare och etnolog, f. 5 febr. 1873, blef 1891 student och vann 1894 universitetets guldmedalj samt tog 1899 lärarexamen (cand. mag.). Han gjorde 1900—01, 1905—06 och 1914 resor till Grönland, särskildt Öst-Grönland, för att studera eskimåernas språk och folklore, och har i en serie afhandlingar i "Meddelelser om Grönland" nedlagt resultatet af sina undersökningar: <i>A phonetic study of the Eskimo language</i> (1904), <i>Ethnological description of the Amdrup collection from East Greenland</i> (1909) och <i>The Ammasalik Eskimo</i> (1904), samt utgett <i>Grönlandske sagn om eskimoernes fortid</i> (1913) och (tills. med Hj. Thuren) <i>Melodies from Eastgreenland</i> (1914).  E. Ebg. 
<b>Thale,</b> by i preussiska reg.-omr. Magdeburg (Sachsen), på norra sidan af Harz, 175 m. ö. h., vid ingången till den vildt romantiska Bodedalen. 13,255 inv. (1910). Järnvägsstation. Stort järnverk. Badanstalt (Hubertusbad) med jod- och bromhaltiga koksaltkällor. I närheten af T. ligga de mest storartade klippartierna i Harz, såsom Rosstrappe, Hexentanzplatz och Waldkater.  (H. W—k.) 
<b>Thale,</b> Adalbert vom [-få'm tāle], pseudonym. Se Decker, K. von. 
<b>Thaleia</b> (lat. <i>Thalia</i>). Se Chariter och Muser. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thalén,</b> Tobias Robert, universitetslärare, fysiker, f. 28 dec. 1827 i Köping, d. 27 juli 1905 i Uppsala, blef 1849 student, 1854 filos. doktor och 1856 docent i astronomi, allt i Uppsala. Som bysantinsk stipendiat gjorde han 1856—59 en studieresa till England, Frankrike och Tyskland och utnämndes vid hemkomsten till docent i fysik samt 1861 till adjunkt i fysik och mekanik. Han var 1869—70 t. f. professor i fysik vid Teknologiska institutet i Stockholm och utnämndes 1873 till professor i mekanik vid Uppsala universitet, men erhöll 1874 transport till den fysiska lärostolen där och tog 1896 afsked. Under tvåårsperioden 1889—91 var T. universitetets prorektor. 1865—79 var han förordnad till censor vid mogenhetsexamina. Vid elektricitetskongressen i Paris 1881 var han ombud för Sverige. Från 1885 var T. led. af Comité international des poids et mesures i Breteuil. Han var 1889 Sveriges ombud vid Conférence générale des poids et mesures i Paris och hemförde därifrån prototyperna för metern och kilogrammet ("rikslikarna"). T. utmärkte sig inom magnetismen och spektralanalysen. På det senare området deltog han i och fortsatte Ångströms betydelsefulla forskningar.  Bland T:s skrifter, hvilka till stor del influtit i  Vet. akad:s och Vet. soc:s handlingar, märkas <i>Om astronomiska observationer med tillhjelp af galvanisk elektricitet</i> (1856), <i>Försök att bestämma induktionsströmmars olika fortvaro</i> (1859), <i>Bestämning af våglängderna för en del af de kemiska strålarne i solspektret</i> (1860), <i>Recherches sur les propriétés magnétiques du fer</i> (1861), <i>Om de Fraunhoferska linierna jemte teckning af den violetta delen af solspektrum</i> (1865, tills. med A. J. Ångström), <i>Spektralanalys, exposé och historik</i> (1866), <i>Mémoire sur la détermination des longueurs d'onde des raies métalliques</i> (1867) T:s hufvudarbete, i hvilket han med stor skärpa bestämde spektrallinjernas läge för en stor mängd metaller, <i>Jodgasens absorptionsspektrum</i> (1869). <i>Jordmagnetiska bestämningar i Sverige under åren 1869—71 och 1872—82, Recherches sur les spectres des métalloïdes</i> (1875, tills. med Ångström), <i>Sur la recherche des mines de fer</i> (1877) <i>Sur le spectre de fer obtenu à l'aide de l'arc électrique</i> (1885) samt meddelanden (dels till Vet. akad. 1874, dels i Järnkontorets "Annaler" 1879) om en metod att medelst magnetiska mätningar undersöka järnmalmsfält, för hvilken han 1874 erhöll anslag af Järnkontoret och 1875 Geografiska sällskapets i Paris medalj af första klassen. 1884 tilldelade honom Royal society i London den rumfordska medaljen. T. blef led. af Vet. soc. i Uppsala 1863 (hedersled. 1901), hvars sekreterare han var 1880—1901, 1868 af Vet. akad., som flera gånger tilldelade honom pris, 1878 af Fysiogr. sällsk. i Lund och hedersled. af Vet. o. Vitt. samh. i Göteborg 1888. 1886 kallades han till led. af Royal society i Edinburgh och 1891 till hedersled af Royal institution i London. (Fmn.) 
<b>Thaler,</b> tysk myntenhet från 1500-talet ända till 1871, då reichsmark (mark) blef hufvudmynt Se Daler, sp. 1162, och Mynt, sp. 54—55. — I allmänhet nyttjades benämningen thaler om alla större silfvermynt, som vägde mer än 1 lod (= omkr. 15 gr.). Thalern bibehöll alltjämt sin vikt af nära 30 gr. Den förekom äfven under tilläggsbeteckningar, t. ex. <i>Albertus-thaler</i> (se d. o.) och <i>speciesthaler</i> (= 2 gulden = 1 1/3  reichsthaler, hvilken sistnämnda var endast ett räknemynt). Man präglade äfven stycken om 1/4, 1/2 1 1/2, 2 
page_number=549, index= - Thaler  - Thales  - Thalessa  - Thaletas  - Thalheim, K. B.  - Thalia  - Thalia  - Thalia  - Thaliacea  - Thalias tjänare  - Thalictrum 
thaler o. s. v. Den thaler, som äfven efter markräkningens införande varit i omlopp ända till början af 1900-talet, delades i 30 silbergroschen (= 360 pfennig), innehöll 16 2/3 gr. fint silfver och motsvarade 3 mark guld (2,67 kr.; verkliga värdet blott hälften däraf efter priset på silfver). Från thalern härstamma den nordiska "dalern" och den amerikanska "dollarn". <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Thaler, slagen i Lübeck 1557 för kejsar Karl V.</tr></table> 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Thales' förmodade bild frånen antik dubbelherm.</tr></table> <b>Thales</b> (grek. <i>Θαλῆς</i>), en af Greklands "sju vise", f. i Miletos, lefde enligt traditionell tidsberäkning mellan 640 och 548 (545) f. Kr. Han var berömd som astronom, matematiker och omtalas äfven som köpman och ingenjör, men framför allt som grundläggare af den grekiska naturfilosofien. Vattnet var, enligt T., alltings yttersta grund. På vattnet, hvilket fyllde den nedre hälften af himmelssfären, simmade jorden. Allting hade lif: världsalltet var lefvande och fylldt af demoner. Huru han närmare utfört denna filosofiska grundtanke, är dock ej bekant, liksom i allmänhet hela hans personlighet omges af ett sagolikt dunkel. A. M. A. 
<b>Thalessa,</b> <i>zool.</i> Se Rhyssa. 
<b>Thaletas</b> (grek. <i>Θαλήτας</i>), forngrekisk skald och musiker från Gortyn på Kreta, i 7:e årh. f. Kr., kallades till Sparta för att fullfölja och utveckla den af Terpandros grundade doriska musiken. Hans lyrik synes ha stått i nära samband med Apollons dyrkan, och han säges ha uppfunnit de till denna kult hörande högtidliga körsånger, som benämnas <i>paianer</i> och <i>hyporchemer.</i> A. M. A. 
<b>Thalheim,</b> K. B. von. Se Dahlheim. 
<b>Thalia,</b> <i>bot.</i> Se Marantaceæ. 
<b>Thalia</b> (grek. <i>Thaleia</i>). Se Chariter och Muser. — Thalias tempel, fig., teatern. 
<b>Thalia,</b> ett sällskap i Stockholm, som fortsatte "Nya sällskapet", hvilket i sin tur hade för en kort tid (1835—36) öfvertagit den teatraliska verksamhet, som utöfvats af Auroraorden (se d. o.). J. C. 
<b>Thaliacea,</b> <i>zool.</i> Se Tunicata. 
<b>Thalias tjänare</b> (sign. <i>T. T.</i>), en sammanslutning af manliga skådespelare vid Stockholms teatrar, var i början (1902—05) eg. en sångförening af opera- och operettartister med uppgift att genom årliga konserter söka åstadkomma medel till en pensions- och understödskassa, och T. T:s präktiga kör gaf under de nämnda åren konserter under anförarskap af E. Åkerberg (se denne). Därefter ombildades sällskapet till en klubb för kamratligt umgänge, med tillträde öppet för medlemmar af äfven andra teatrar i hufvudstaden än sångscenerna, men klubben har efter våren 1914 icke vidare gett några verkliga lifstecken ifrån sig. Ordf. ha varit K. Nyblom 1902—14. E. Norée 1914 och E. Fröberg sedan 1915. 
<b>Thalictrum</b> L., Ängsrutsläktet, <i>bot.</i>, ett släkte, hörande till fam. <i>Ranunculaceæ,</i> af oftast högväxta, glatta örter med spiralställda, 2-flerdubbelt pardelade blad, hvilkas gemensamma skaft äro slidlikt vidgade. Bladflikarna erinra något om vinrutans; däraf sannolikt det svenska namnet. Inga svepen finnas under blomsamlingarna, som äro antingen flocklika eller klaselika och vanligen täta. Blomhyllet är enkelt, snart affallande. Ståndarna äro många, hos några arter petaloida, ofta med långa strängar. Pistillerna äro många, frukterna små nötter. I Sverige finnas 6 arter, af hvilka den på fuktiga ängar och vid sjöstränder bland buskar förekommande <i>T. flavum,</i> ängsruta (se fig.), är den vanligaste. En vacker, som prydnadsväxt odlad art är <i>T. aquilegiifolium,</i> aklejruta, med vanligen violetta blommor; den växer sällsynt på fuktiga ställen i skogar i sydligaste Sverige. En allmän fjällväxt är den lilla <i>T. alpinum,</i> fjällruta, med enkel stjälk och gråvioletta blommor. Som prydnadsväxter i trädgårdarna odlas de ståtliga och vackert blommande <i>T. Delavayi</i> och <i>T. dipterocarpum,</i> härstammande från Öst-Asien. <i>T. flavum,</i> som förr hade användning i medicinen, nyttjas af menige man som medel mot gikt, hvaraf örten äfven erhållit namnen torrvärksgräs och iktegräs. O. T. S. (G. L—m.) <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td><i>Thalictrum flauvum</i> (ängsruta), <i>1</i> stjälktopp iblom, <i>2</i> stjälkstycke med blad, <i>3</i> blomskaft med mogenfrukt, <i>4</i> småfrukt.</tr></table> 
page_number=550, index= - Thallin  - Thallium  - Thallo  - Thallophyta  - Thallus  - Thalsperren  - Thaly, Koloman  - Thalysia  - Tham  - Tham, Per  - Tham, Gustaf Sebastian 
<b>Thallin,</b> <i>kem. farm.</i> Se Tallin. 
<b>Thallium,</b> <i>kem.</i> Se Tallium. 
<b>Thallo</b> [-lå̄], <i>grek. myt.</i> Se Horerna. 
<b>Thallophyta</b> (af grek. <i>thallos,</i> bål, och <i>fyton,</i> växt) 1. Euthallophyta, <i>bot.</i>, detsamma som bålväxter (se d. o. och Kryptogamer). 
<b>Thallus,</b> lat., <i>bot.</i>, bål (se d. o. 2). — Thallös, bålliknande. Se Lefvermossor, sp. 26. 
<b>Thalsperren,</b> ty. Se Talsperren. 
<b>Thaly,</b> Koloman, ungersk historiker och politiker, f. 3 jan. 1839 i Csép, komitatet Komorn, d. 26 sept. 1909 i Zablát,  var först professor i ungersk litteratur vid kalvinistiska lyceet i Budapest, därefter (1867—75) ämbetsman i honvedministeriet och invaldes 1878 i deputeradekammaren, där han blef en af oafhängighetspartiets mest uppburna talare. T. utgaf (på ungerska) en mängd källskrifter, bl. a. Rákócziarkivet (2 bd, 1866—68). Frans Rákóczis tänkeskrift om ungerska kriget 1710—11, "Archivum Rákóczianum" (10 bd, 1873—89), Emerik Tökölys dagböcker (3 bd, 1868—73), Tökölys korrespondens (1896), César de Saussures bref från Turkiet (1909) etc., samt en rad själfständiga arbeten, såsom Bidrag till den Tökölyska och Rákócziska periodens litteraturhistoria  (2 bd. 1872), Furst Frans Rákóczi II:s ungdom 1676—1701 (1881) och Grefliga familjen Bercsény 1525—1835 (3 bd, 1885—93). T. upptäckte i de franska lasaristernas kyrka i Konstantinopol Frans Rákóczis graf och ombesörjde 1906 hemförandet af dennes och hans kamraters kvarlefvor till Ungern. T. stiftade 1867 ungerska historiska sällskapet och redigerade 1867—75 dess tidskr. "Századok". V. S—g. 
<b>Thalysia,</b> grekisk religiös skördefest med offer och processioner. Till festen bakades särskildt bröd af den nya säden. 
<b>Tham</b> [ta'mm], svensk adlig ätt, hvars första kända stamfader, Sebastian T., var borgmästare i Landsberg i prov. Sachsen och som inkom till Sverige med dennes son Vollrath T. (f. 1629, rådman i Göteborg, d. 1700), hvars son Sebastian Vollrathsson T. (f. 9 sept. 1666 i Göteborg, handlande och 1702 rådman där, e. o. kommerseråd 1716 med säte och stämma, så ofta han vistades i Stockholm, men eljest korrespondent från Göteborg, d. 25 juni 1729) 1716 adlades. Om hans intresse för undervisningen se Thamiska föreläsningarna. En medlem af ätten  afsade sig 1800 adelskapet, men adlades på nytt och skref sig Tamm (se d. o.). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1. Per T., sonson till den i släktöfversikten nämnde Sebastian Vollrathsson T., fornforskare, jorddrott, f. 22 dec. 1737 å Stora Dala i Skaraborgs län, d. 5 aug. 1820 på Dagsnäs, blef 1751 student i Uppsala, där han bl. a. lär ha studerat arkitektur, och hofintendent 1760, bosatte sig 1762 på Dagsnäs och erhöll titeln öfverintendent. Uppvuxen i full frihet och arftagare till en stor förmögenhet, utbildade T. sig mestadels själf och blef en myndig, men för underhafvande välgörande och för landsodlingen nitisk egendomsherre, en kuriös dilettant i fornforskning, en välvillig och otroligt frikostig mecenat för lärda och forskare samt ett "original" i yttre hänseende. Till en början uppträdde han som deltagare i riksdagsförhandlingarna och som broschyrförfattare. Hans första skrift var ett försvar för hans blifvande svärfader,  Nordencrantz: <i>Tankar om prof. Christiernins Föreläsningar om växel-coursen</i> (1761). Sedermera utgaf han <i>Svar på projectet om et banco-contoirs inrättande</i> (s. å.), <i>Om prästetionden af säterier</i> (1767) samt <i>Om helgedagar</i> (1769), ett ämne, i hvilket han äfven motionerade vid 1769 och 1771 års riksdagar, om hvilket han flera gånger skref och som sysselsatte honom ännu i sena åldern. Han yrkade ur statsekonomisk synpunkt på afskaffandet af en mängd helgdagar, ett yrkande, som också strax efter Gustaf III:s tronbestigning vann afseende, i det att 13 dylika då indrogos. På det ekonomiska området uppträdde T. med skriften <i>Om updämningar</i> (1782) samt med <i>Anteckningar under och i anledning af en resa ifrån Vestergöthland til Stockholm, gjord åren 1796 och 1797</i> (1797), en underlig blandning af hvarjehanda ämnen, måhända efter förebilden af Linnés eller Ehrensvärds originella reseskildringar. Äfven till flera andra områden sträckte sig hans välmenta skriftställeri. Så utgaf han ett rationalistiskt <i>Lettre à Mr. Linguet au sujet de ce qu'on trouve dans ses Annales sur Voltaire</i> (1782), vidare <i>Politiska erhindringar</i> (1793) och <i>Politiska anteckningar</i> (1799). Men sin egentliga styrka som lärd ansåg han sig ega i antikvarisk forskning, ehuru han med skäl kan betecknas som en rudbeckian af renaste vatten. Bland hans arbeten af detta slag må nämnas <i>Göthiska monumenter, samlade och beskrifna</i> (1794), med gravyrer efter Hilfeling, <i>Bref til någre lärde herrar uti Köpenhamn</i> (1802), <i>Anmärkningar i anledning af herr prof. Müllers afhandling om guldhornen</i> (1817) och <i>Anmärkningar till förbättring af ordaförståndet  i vår äldsta nordiska historia</i> (s. å.). Sitt nit för historia och fornforskning ådagalade han framför allt genom storartadt mecenatskap. Så understödde han Sjöborg för dennes historia öfver Blekinge; Hilfeling fick på hans bekostnad flera år genomresa Gottland och afteckna dess fornminnen (hans resdagböcker förvaras nu i k. biblioteket), och genom T:s bidrag blef tryckningen af Warmholtz' berömda "Bibliotheca historica" åter möjlig. Thorild hade i honom en frikostig gynnare under en stor del af sin svenska tid, och äfven många andra kommo i åtnjutande af understöd från honom. Denna kända frikostighet hade äfven förskaffat honom ledamotskap i åtskilliga lärda samfund. 
2. Gustaf Sebastian T., den föregåendes kusins sonson, bergshauptman, f. 22 aug. 1797 på Forsviks bruk, Undenäs socken, Skaraborgs län. d. 3 jan. 1876 i Stockholm, aflade bergsexamen i Uppsala 1818 och inträdde som auskultant i Bergskollegiet, förordnades 1821 till geschworner i Nora, Lindes och Nya Kopparbergs bergslag och utnämndes 1827 till bergmästare i Gäfleborgs län. 1833 förflyttades han till Falun som t. f. högste styresman, d. v. s. bergshauptman, vid Stora Kopparbergs 
page_number=551, index= - Tham, Gustaf Sebastian  - Tham, Karl Vilhelm August  - Tham, Vollrath Henrik Sebastian  - Tham, Gustaf Vilhelm Sebastian 
grufva och metallverk och var 1835—51 ord. innehafvare af befattningen, en svår plats under en tid, då krafvet på näringsfrihet och aflyftande af statens förmynderskap gjorde sig starkt gällande och föranledde ett mångtal förslag ang. omorganisation af det gamla bergverkets öfverledning. T. deltog med verkligt nit och intresse i lösningen af dithörande frågor och visade sig därvid ega öppen blick för det goda i de nya sträfvandena, om än han ock ansåg statens rätt och makt ej böra allt för mycket kringskäras. Af gammalt ansågos bergslagsdelegarna i Falun vara en svårstyrd och själfrådig korporation, men genom duglighet och goda ämbetsmannadygder förstod T. att ej blott häfda sin ställning, utan äfven vinna fjärdepartsegarnas aktning och förtroende. Ett motstånd, som han dock icke förmådde besegra, kom från en honom underställd ämbetsman, geschwornern G. A. Lundhqvist, som 1845 tillträdde sin tjänst vid Falu grufva och snart genom stark företagsamhetsifver och trots utpräglad djärfhet i planer och förslag drog på sin sida en stor del af bergslagsdelegarna och trädde i opposition emot T. Denna omständighet anses ha påskyndat T:s afskedstagande. Som förmögen privatman och delegare i ett flertal företag inom bergshandteringen sysslade han därefter hufvudsakligen med egna affärer. 
3. Karl Vilhelm August T., den föregåendes broder, historiker, geograf, f. 22 juli 1812 på Forsvik, Undenäs socken, Skaraborgs län, d. 12 juli 1873 i Lienz, Tyrolen, under en resa, blef 1825 student i Uppsala, 1836 filos. magister och 1837 docent där samt 1843 lektor i historia vid Strängnäs gymnasium, hvilken befattning han 1850 utbytte mot en dylik vid krigsakademien på Karlberg. T. hade då redan länge idkat ett flitigt och samvetsgrant författarskap, öppnadt med <i>Historiskt-statistiska underrättelser om Norge</i> (I, 1840) och fortsatt genom <i>Franska kyrkans ställning sedan revolutionens början</i> (I, 1844), <i>Bidrag till svenska riksdagarnes och regeringsformernas historia från midten af sjuttonde århundradet</i> (2 dlr, 1845—48), ett sammandrag af Thiers' "Franska revolutionens historia" (1845) samt i synnerhet en värderik, tyvärr oafslutad <i>Beskrifning öfver Sveriges rike</i> (2 bd, 1849—55), upptagande Örebro, Västerås, Uppsala, Stockholms, Södermanlands och Östergötlands län. Utom ett par läroböcker m. m. utgaf han vidare "Sveriges rikes ridderskaps och adels riksdagsprotokoll med tillhörande handlingar från sjuttonde århundradet" (3 dlr, 1855—58, omfattande riksdagarna 1627—44; forts. af B. Taube och S. Bergh). 
4. Vollrath Henrik Sebastian T., son  till T. 2, industriidkare, f. 27 okt. 1837 på Samuelsdal vid Falun, d. 28 okt. 1909 i Stockholm, blef student i Uppsala 1854, studerade vid Falu bergsskola 1859—60, fick anställning vid Husa kopparverk 1861, blef disponent där 1867, vid Klotens bruks a.-b. 1875 och vid Grängesbergs gruf-a.-b. 1883 samt verkställande direktör för Trafik-a.-b. Grängesberg—Oxelösund 1897. 1899—1905 var T. led. af Första kammaren för Örebro län. Han tjänstgjorde i flera af riksdagens utskott samt var från 1900 suppl. för fullmäktige i Riksbanken. Äfven i flera k. kommittéer togs hans arbetskraft i anspråk, bl. a. i vattenfallskommittén 1900—03. T. utsågs 1901 till e. o. fullmäktig i Järnkontoret. — T:s son Vollrath Henrik Sebastian T., f. 28 maj 1867 på Åvike, är verkställande direktör för Bergvik-Ala nya a.-b., sedan 1917 led. af Järnvägsrådet och är ordf. hos stadsfullmäktige i Söderhamn. Dennes broder Karl Percy Sebastian T., f. 4 juni 1869 på Husa, Jämtlands län, genomgick Falu bergsskola 1893—94 och dref därefter en mycket omfattande import- och exportaffär i Stockholm med filialer i Oxelösund och Hull (England) samt är verkställande direktör eller styrelseledamot i åtskilliga bolag. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 5. Gustaf Vilhelm Sebastian T., den föregåendes broder, bruksegare, industriman, f. 5 sept. 1839 på Samuelsdal vid Falun, d. 2 aug. 1911 i Huskvarna, aflade studentexamen 1855 och genomgick högre artilleriläroverket på Marieberg, praktiserade 1860—62 vid Motala verkstad, men fortsatte därefter sin utbildning genom anställningar och studier vid åtskilliga varf och maskinverkstäder i utlandet. 1870—74 innehade han anställning som ingenjör vid Motala verkstad och sedermera som disponent vid Ankarsrums bruk samt var 1876—1911 verkställande direktör för Huskvarna vapenfabriks a.-b. och ordf. i detta bolags styrelse, en period, som betecknades af storartad utveckling för bolaget, hvars framstående ställning inom vapenindustrien under T:s ledning i hög grad förkofrades. Verksamheten utvidgades till allt flera områden inom metallindustrien, utom den gamla välkända, alltjämt moderniserade tillverkningen af jaktgevär, särskildt fabrikation af spislar, kaminer, symaskiner och velocipeder. T. var en af föregångsmännen inom landet för ett rationellt ordnande af arbetarbostadsfrågan, i det att på hans initiativ möjligheter bereddes Huskvarna vapenfabriks-a.-b:s personal att med understöd från bolaget anlägga egna hem (se fig. till art. Arbetarbostäder, sp. 1320 och 1323—24). För Huskvarna samhälle, som under T:s direktörstid erhöll stadsrättigheter, nedlade han likaledes ett omfattande och oegennyttigt arbete. T. representerade 1887—91 Jönköpings län i riksdagens Första kammare, var Sveriges ombud vid arbetarskyddskongresserna i Berlin 1890 och i Bruxelles 1897, blef 1899 led. och 1900 ordf. i förliknings- och skiljedomskommittén samt var 1905 en af underhandlarna angående handelstraktat mellan Sverige och Tyskland. I sin politiska verksamhet anslöt sig T. närmast till den protektionistiska högern, men intog i bl. a. rösträttsfrågan en själfständig, framstegsvänlig ståndpunkt. T. var sedan 1899 led. af Vet. akad. — T :s broder Fredrik August  Sebastian T., f. 10 april 1847 på Samuelsdal, en tid fartygsbefälhafvare, sedermera stationsinspektor, har egnat sig åt 
page_number=552, index= - Tham, Gustaf Vilhelm Sebastian  - Tham, Karel Ignac  - Tham, Václav Jan Simon  - Thamar  - Thames  - Thames-tunneln  - Thamiatis  - Thamiska föreläsningarna 
landtbruk, valdes af Hallands läns landsting till led. af Första kammaren 1895—97 och 1899—1907 samt var därunder suppleant i statsutskottet 1896—97 och i konstitutionsutskottet 1899—1907. 1 —rn.  2. C. Sahlin. 4—5. Fmn. 
<b>Tham,</b> tjechisk släkt från 1500-talet. 1. Karel Václav Ignac T., språkforskare, f. 1763, d. 1816, utgaf 1783 en polemisk studie <i>Obrana jazyka Českého,</i> hvari han framhöll det tjechiska språkets ursprunglighet och kraf på själfständighet, samt 1803 i bokform sina föreläsningar <i>Über den charakter der slaven.</i> Förutom flera språkläror författade han många lexikografiska arbeten, däribland <i>Deutsch-böhmisches national-lexikon</i> (1788; nya uppl. 1799, 1814). Jämte sin broder diktade han den versifierade prologen <i>Svátek českého jazyka</i> (det tjechiska språkets högtid) vid den första tjechiska teaterföreställningen 1785. Dessutom öfversatte han för scenen Shaksperes "Macbeth", Schillers "Räuber" m. fl. — 2. Václav Jan Šimon T., den föregåendes broder, skådespelare och dramatiker, f. 1765, d. 1816, utgaf 1785 den första nytjechiska litteraturkalendern eller antologien, <i>Básně v řeči vazané.</i> För teatern skref han många lustspel och historiska skådespel i folklig stil med nationalämnen, däribland <i>Vlasta a Šárka aneb Dívčí boj u Prahy, Švedská vojna v Čechách aneb udatnost pražských studentŭ</i> (Svenska kriget eller Pragstudenternas tapperhet), <i>Albrecht Václav z Valdšteina vévoda Frydlandský,</i> samt många bearbetningar från tyskan. 1—2. A—d J. 
<b>Thamar</b> (hebr., "palm", "dadelpalm"). Se Tamar. 
<b>Thames</b> [te'mṡ]. 1. (Lat. <i>Tamesis</i> l. <i>Tamesa,</i> fr. <i>Tamise,</i> sv. <i>Themsen</i>) Englands största flod och den mest trafikerade flodvägen på jorden, uppstår genom förening af flera källåar på 113 m. höjd s. v. om Cirencester i södra Gloucestershire och kallas Isis [a͡i'sis] i sitt öfre lopp, intill föreningen med Thame nära Dorchester. Den blir segelbar vid Lechlade, 40 km. från sina källor, sedan dess vattenmängd ökats genom Churn, Coln och Leach; här ingår äfven Severnkanalen i floden, som därigenom sättes i förbindelse med västkusten. Vid Oxford upptas fr. v. Cherwell, som står i förbindelse med Oxford—Birmingham-kanalen, hvilken sammanbinder T. med Trent. Från Oxford går floden mot s. förbi Abingdon, där den upptar Ock fr. h. samt Wilts- och Berkshire-kanalen (som går till Avon), till Reading, där bifloden Kennet samt Kennet—Avon-kanalen upptagas fr. h. Från Reading antar floden östlig hufvudriktning, men med en mängd stora krökningar, närmast förbi Henley, Marlow och Maidenhead, där den fr. h. upptar Loddon. Floden passerar därefter Eton, Windsor, Staines, där den upptar Colne fr. v., Chertsey, Hampton court, Kingston, Teddington, dit tidvattnet går upp, Twickenham, Richmond, där den upptar Mole fr. v., Kew, världsstaden London, som den tillhör under 12 km. af sitt lopp och där en tunnel är gräfd under floden (se London, sp 1048), Deptford, Greenwich, Blackwall, Woolwich och Gravesend. Där, 45 km. nedanför London, har floden en bredd af 800 m., och vid Nores fyr snedt emot Sheerness, omkr. 80 km. nedanför Londonbron, har dess æstuarium en bredd af 16 km. Till Nore, där öfvergången till Nordsjön kan anses ega rum, utgör afståndet från källorna omkr. 360 km.; flodområdet beräknas till omkr. 13,000 kvkm. Vid Lechlade är normala lågvattenmängden omkr. 50 kbm. i sekunden, vid Teddington 200. Bredden är på sistnämnda ställe 75 m., i London, där den från Londonbron till West-indiadockorna kallas Pool, 200—250 m. Ebben räcker 7 timmar och floden 5 timmar; flodvattnet stiger 4—7 m. och går på omkr. 4 timmar från Nore till Teddington, där slussen sätter en gräns för flodvågen. Floden är medelst slussar farbar till Lechlade (dit gå pråmar), 240 km. ofvanför Londonbron; till Oxford gå små ångbåtar. Fartyg om 200 ton gå upp till Londonbron, sådana om 400 ton till the Pool och till Deptford fartyg af hvilken storlek som helst. Ofvanför London erbjuda strandlandskapen med sina städer, byar, landställen, parker, ängar och skogklädda kullar en angenäm växling af landskapsbilden. Nedanför staden, där stränderna merendels äro flacka och marsklandet, som vid hög flod ligger under T:s nivå, genom dammar måste skyddas för öfversvämningar, framställer floden en bild af den mest storartade samfärdsel, genom den ofantliga mängden af fartyg på floden, den lifliga rörelsen på båda stränderna samt genom städer, sådana som Greenwich, Deptford och Woolwich, med en mängd dockor, arsenaler och magasin, samt Gravesend, hvilket är slutpunkten för Londons hamn och samlingsplats för de stora kofferdifartygen. T:s mynning, nu skyddad genom försvarsverken vid Sheerness, forten Tilbury och New Tavern samt två simmande batterier vid Gravesend, var fordom obetydligt försvarad, så att holländarna under Ruyter i juni 1667 seglade in i T:s mynning togo flera engelska krigsfartyg och satte staden London i den största förskräckelse. — 2. Flod i kanadensiska prov. Ontario, omkr. 250 km. lång. genomflyter i sydvästlig riktning landet mellan sjöarna Huron och Erie samt mynnar ut i Lake Saint-Clair. — 3. Flod, 110 km. lång, i nordamerikanska staten Connecticut, är segelbar fr. o m. Norwich och mynnar ut 22 km. därifrån vid New London i Long-island-sound, Atlantiska hafvet. — 4. Hafsvik, flod, grefskap och stad på Nya Zeelands Nordö, prov. Auckland. Hafsviken är en utbuktning af Hauraki-gulf på nordöstra kusten. Staden T. har äfven benämnts Grahamstown (se d. o.). 1. (G.W.) 2—4. H. W—k. 
<b>Thames-tunneln</b> [te'mṡ-]. Se London, sp. 1048. 
<b>Thamiatis,</b> stad. Se Damiette. 
<b>Thamiska föreläsningarna,</b> en serie af i Stockholm tid efter annan återkommande offentliga föredrag öfver delar af fysiken, hvilka föredrag anordnas af Vet. akad. och bestridas medelst afkastningen af den s. k. Thamiska donationen. Genom gåfvobref af 8 mars 1727 skänkte kommerserådet Sebastian Tham (se d. o.. släktöfversikten) 30,000 dal. kmt som bidrag till att återupplifva det s. k. Collegium illustre (se d o.), hvilket, af ridderskapet och adeln inrättadt 1625, redan 1632 upphörde. Det donerade kapitalet uppgick 1744 till öfver 50,000 dal. kmt, hvadan ridderskapet och adeln då ansåg tiden vara inne att söka förverkliga testators afsikter genom att 
page_number=553, index= - Thamiska föreläsningarna  - Thamnophilus  - Thams, Kristian Marius  - Thamshavn  - Thamugadi  - Thamuz  - Thamyris  - Than  - Than, Moritz  - Thana  - Thanatos  - Thane  - Thane, George Dancer  - Thanet, Isle of  - Thangbrand  - Thanksgiving-day  - Thann  - Thapsakos 
anslå en "årlig lön och underhåld för en lärd och skicklig man, hvilken uti thet på Riddarhuset inrättade auditorio illustri kunde, efter testatoris vilja hålla publique föreläsningar". K. M:t beslöt genom resolution af 3 juni 1746, att professionen i "auditorium illustre" skulle förenas med sekreterarsysslan i Vet. akad. och att afkastningen af de thamiska donationsmedlen finge användas till att stärka sekreterarens lön, mot skyldighet för denne att hålla föreläsningar för den adliga ungdomen. Den thamiske lärarens åligganden ha sedan nämnda tid besörjts dels af Vet. akad:s sekreterare, dels af särskildt af akademien antagna föreläsare, till dess akademien 1850 på sin ord. stat uppförde en fysiker med åliggande bl. a. att, "när akademien så nödigt pröfvar, hålla ett inskränkt antal offentliga och lättfattliga föredrag öfver de fysikens delar, hvilka akademien bestämmer." På denne tjänsteman öfverflyttades sålunda den thamiske lärarens åligganden, en åtgärd, som bekräftades af ridderskapet och adeln genom skrifvelse af 20 mars 1851. 1905 beslöt ridderskapet och adeln på framställning af Vet. akad. att låta räntan på de thamiska medlen tills vidare läggas till hufvudfonden, tills denna nått sådan storlek, att dess ändamål, de afsedda föreläsningarna, vore betryggadt. R. G. 
<b>Thamnophilus,</b> <i>zool.</i> Se Orthostemon. 
<b>Thams,</b> Kristian Marius, norsk industriman, f. 9 sept. 1867 i Trondhjem, utbildades till arkitekt i Zürich och inträdde i faderns trälast- och fiskexportaffär i Trondhjem, där han snart kom in också i många andra stora företag. Bl. a. var T. med om att 1904 grundlägga Orkla grufaktiebolag (se d. o.) till drift först och främst af det väldiga Lökkens verk. För export af dess svafvelkis anlade han Norges första elektriska, 25 km. långa, 1910 öppnade järnväg öfver Svarkmo (se d. o.) ned till den efter honom (från 1908) uppkallade utskeppningsplatsen Thamshavn vid en vik af Trondhjemsfjorden i Orkedalen (se d. o.), Sörtröndelag fylke (f. d. Söndre Trondhjems amt). T. var medlem i kommittéerna för utställningarna i Stockholm 1897, Paris 1900, Trondhjem 1908 och Kristiania 1914. Sedan 1912 är han bosatt i Paris som ledare för ett af honom i förening med fursten af Monaco m. fl. drifvet koloni- och handelssällskap i Afrika. K. V. H. 
<b>Thamshavn.</b> Se Thams, K. M. 
<b>Thamugadi,</b> stad. Se Timgad. 
<b>Thamuz,</b> detsamma som Tammuz (se d. o.). 
<b>Thamyris</b> l. Thamyras (grek. <i>Θάμυϱις</i> l. <i>Θαμύϱας</i>), i den grekiska fornsagan namnet på en mytisk sångare från Tracien. Då han efter många segrar i sångartäflan slutligen djärfdes utmana sånggudinnorna, straffades han med blindhet. A. M. A. 
<b>Than.</b> Se Thane 2. 
<b>Than,</b> Moritz, österrikisk målare, f. 1828 i Ungern, d. 1899, blef 1851 lärjunge vid akademien i Wien och arbetade äfven i Rahls ateljé. Af hans arbeten, hvilka berömmas såsom väl komponerade och uttrycksfulla, nämnas <i>Odysseus och Nausikaa, Solen och fata morgana, Rekrytering, Heliga Cecilia</i> samt altartaflor, väggmålningar ur Ungerns historia eller med allegoriska ämnen, i museet, operan och rådhuset i Budapest. T. var äfven porträttmålare. (G—g N.) 
<b>Thana</b> [tā'nā], Tanna, distrikt och stad i Brittiska Indien, i norra delen af Bombay, ej långt från staden Bombay vid floden T. 16,011 inv. (1901). 
<b>Thanatos,</b> grek., döden (se d. o., sp. 1215). 
<b>Thane</b> [the͡i'n], eng. 1. Se Thegn. — 2. (Skotska <i>than, thayne</i>) Under medeltiden en hög adelstitel i Skottland, hvilken blifvit införd från England samt då och då brukades ända till slutet af 1400-talet. 
<b>Thane</b> [the͡i'n], George Dancer, engelsk anatom, f. 1850, anatomie professor vid University college i London, har utgett en mängd specialafhandlingar och deltagit i bearbetningen af 9:e och 10:e uppl. af Quains "Elements of anatomy". Han är led. af Fysiogr. sällsk. i Lund (1905) och af Vet. soc. i Uppsala (1906). R. T—dt. 
<b>Thanet</b> [thä'nit], Isle of, "ön Thanet", nordöstligaste delen af engelska grefsk. Kent, skild från fastlandet i s. genom floden Stour och i v. genom en arm af densamma, kallad Nethergong. Kusten består af lodräta kritklippor, men f. ö. är T. ett mycket bördigt slättland. På grund af sin rena, stärkande luft och ypperliga hafsbad (Ramsgate, Broadstairs, Margate m. fl.) är det en företrädesvis af Londonbor mycket omtyckt vistelseort under sommaren. Det var sachsarnas första besittning i England. Nära North Foreland, landets nordöstspets, med ett fyrtorn, finnas två stora jordkullar, uppförda, säges det, till minne af ett fältslag mellan sachsare och danskar 853. Under Världskriget bombarderades T. 20 maj 1916 af tyska flygare. (H. W—k. L. W:son M.) 
<b>Thangbrand,</b> tysk missionär, enligt sägnen af förnäm börd, följde 995 som hirdpräst Olof Tryggvesson från England till Norge och Island och predikade på hans uppdrag 997—999 kristendomen på Island (se d. o., sp. 937). E. Ebg. 
<b>Thanksgiving-day</b> [thäȵksgi'viȵ de͡i'], eng., "tacksägelsedag", nationaldagen i Nord-Amerikas förenta stater, firas genom gudstjänst i alla kyrkor. Presidenten bestämmer dagen, vanligen sista torsdagen i nov. 
<b>Thann,</b> stad i en krets af samma namn i Ober-Elsass i rikslandet Elsass-Lothringen, 350 m. ö. h., vid floden Thurs utträde ur Vogeserna, 22 km. n. v. om Mülhausen. 7,415 inv. (1910). Det är en liflig industristad, bekant företrädesvis för sina kemiska fabriker och textilvaror. Vinodling. Kyrkan, som påbörjades i slutet af 1100-talet, har med sitt eleganta klocktorn betecknats som det vackraste gotiska byggnadsverket i öfre Elsass. Staden intogs 1632 af svenska trupper. 15 okt. 1638 vann där hertig Bernhard af Weimar seger öfver hertigen af Lothringen. 1674 besattes T. af de kejserlige, 1675 af fransmännen under Turenne. Denne sprängde i luften fästet Engelburg, hvaraf ruiner finnas. Under Världskriget bombarderades T. flera gånger 1915 och 1916. H. W—k. L. W:son M. 
<b>Thapsakos</b> (grek. <i>Θάψαϰος,</i> lat. <i>Thapsacus,</i> i G. T. <i>Thiphsah,</i> "färjställe"), en betydande forntida handelsstad i Syrien vid Eufrat och vanlig genomfartsort för resande till det inre Asien. I geografiens historia eger T. en viss betydelse därigenom, att Eratosthenes tog det till utgångspunkt för sina geografiska mätningar i Asien. Ruiner af det forna T. finnas sannolikt vid Debsi. 
page_number=554, index= - Thapsakos  - Thapsia  - Thapsus  - Thar  - Tharandt (Tharand)  - Thargelia  - Tharrus  - Tharu  - Thasos (Thaso)  - That is the question  - Thau  - Thaulow  - Thaulow, Heinrich Arnold 
Jfr bl. a. Chapot, "La frontière de l'Euphrate" (1907). A. M. A. 
<b>Thapsia</b> L., <i>bot., farm.</i>, ett släkte af högväxta örter inom fam. <i>Umbelliferæ,</i> underfam. <i>Apioideæ,</i> stående nära släktet <i>Laserpitium</i> i svenska floran. Roten är mångårig, stjälken ihålig, ledad, fårad, vid lederna omfattad af de stora, uppblåsta slidorna af de 2—3-dubbelt parbladigt delade bladen. Blommorna äro svagt gulaktiga och sitta i tämligen täta flockar; frukterna äro försedda med breda vingar. <i>T. garganica,</i> som är hemma i Medelhafsländerna, anses vara moderväxten till den ryktbara hippokratiska drogen <i>silfion</i> (se Silphium), som användes som läkemedel i lungsjukdomar. I Algeriet, där växten är mycket utbredd, används den till beredning af en salfva, och dess rot har i många länder betydelse som läkemedel. O. T. S. (G. L—m.) 
<b>Thapsus.</b> 1. Forntida stad i norra Afrika, belägen i landskapet Byzacium vid Medelhafvets kust, nära udden Rass ed Dema med många, men ännu ej undersökta ruiner. Vid T. slog Cæsar 6 april 46 f. Kr. i grund den republikanska hären under Metellus Scipio och numidiske konungen Juba. — 2. Halfö och stad n. om Syrakusa (nu Isola de Magnisi). R. Tdh. (J. C.) 
<b>Thar</b> [ta'ə], ökenområde i nordvästra Främre Indien, Hindustans lågland. Se Rajputana. H. W—k. 
<b>Tharandt</b> (Tharand), stad i konungariket Sachsen, "kreishauptmannschaft" Dresden, vid järnvägen Dresden—Chemnitz, 14 km. s. v. om Dresden, 212 m. ö. h. i Weiszeritz-dalen. 3,150 inv. (1910). Dit flyttade H. Cotta 1811 sin vid Zillbach i Sachsen-Eisenach 1795 upprättade privata läroanstalt i skogshushållning, som 1816 upphöjdes till k. forstakademi. Med denna var 1839—70 förenad äfven en landtbruksakademi. Till forstakademien, som åtnjuter europeiskt rykte, höra bl. a. kemiskt laboratorium och botanisk trädgård, som tillika är en offentlig promenadplats. På en höjd midt i staden ligga ruiner af det gamla slottet T., som var urspr. riddarborg, slutligen statsfängelse. (H. W-k.) 
<b>Thargelia,</b> en i Aten och andra af joniska greker bebodda städer (Kolofon, Abdera, Massilia, Miletos m. fl.) till Apollons ära firad fest. Den synes från början ha varit en glädjefull agrarisk fest med anledning af den mognande årsväxten, men öfvergick sedan till en dyster, med människooffer förenad renings- och botgöringsfest. I Aten firades den 6:e och 7:e dagen i den därefter uppkallade månaden <i>Thargelion</i> (maj—juni), och det berättas, att därvid två lifdömda brottslingar eller andra till sina medmänniskors förakt och afsky hemfallna individer under namnet <i>farmakoi</i> (skuldoffer, "syndabockar"; jfr Syndabock) i procession fördes ut ur staden för att aflifvas till försoning för folkets synder. Äfven från mycket auktoritativt håll har man sökt göra troligt, att åtminstone under historisk tid detta årligen återkommande ritualmord varit endast symboliskt. Men för riktigheten af denna mildare och med den i Aten rådande humaniteten väl öfverensstämmande tolkning har något positivt bevis icke åstadkommits. Jfr Mommsen, "Heortologie" (1864), "Feste der stadt Athen" (1898), och Martin P. Nilsson, "Griechische feste" (1906). A. M. A. 
<b>Tharrus,</b> stad. Se Oristano. 
<b>Tharu,</b> folkstam. Se Himalayafolk. 
<b>Thasos</b> (Thaso), ö i norra delen af Grekiska arkipelagen, 7 km. från Macedoniens och Traciens kust, s. v. om floden Nestos' (nu Mestas l. Karasus) mynning. Areal 393 kvkm. Omkr. 12,500 inv., muhammedaner och grekiska katoliker. Ehuru bergig (Hypsarion når 1,040 m.), uppbyggd af gnejs, glimmerskiffer och kornig kalksten, är ön ganska bördig och skogrik, men var i forntiden berömd i synnerhet för sina rika guldbergverk. Efter att i urminnes tid ha tagits i besittning af fenicier skall den mot slutet af 8:e årh. f. Kr. ha erhållit grekiska nybyggare från Paros, bland hvilka var äfven skalden Archilochos. Dessa lyckades efter långvariga strider med de närboende tracierna trygga sitt välde öfver ön och äfven underlägga sig åtskilliga orter på fastlandet. Vid persernas framryckning mot Grekland (493 f. Kr.) måste T. underkasta sig, men inträdde efter deras förjagande i Atens vapenförbund. 463 f. Kr. gjordes det till en attisk besittning. Af den forna, med ön liknämnda hufvudstaden på norra kusten finnas ruiner i behåll. De gamla guldgrufvorna äro längesedan uttömda. 1204—1453 innehades ön af venezianerna, 1460 blef den turkisk. 1841 gafs T. åt sultanen till egyptiske vicekonungen Muhammed Ali, hvars förfäder härstammade från ön, som sedan i omkr. 60 års tid förvaltades af en egyptisk guvernör jämte ett af befolkningen valdt råd. Under Världskriget besattes T. 10 juni 1916 af de allierade västmakterna. (H. W—k. L. W:son M.) 
<b>That is the question.</b> Se To be or not to be. 
<b>Thau</b> [tå], Étang de, strandsjö i franska dep. Hérault (Languedoc), skild från Medelhafvet genom en smal och låg landtunga, genom hvilken vid Cette (i n. ö.) en kanal går till hafvet. Sjön är 20 km. lång och 2—6 km. bred samt har en areal af omkr. 75 kvkm. Rik på fisk och ostron. Dess salta vatten är tillräckligt djupt för sjöfart. Från sydvästligaste hörnet af sjön utgår Canal du Midi och från det nordöstra Canal des étangs, som sätter denna sjö i förbindelse med sydöstra Frankrikes kanalsystem. (H. W—k.) 
<b>Thaulow,</b> norsk släkt, härstammande från byn Taulov nära Kolding i sydöstliga Jylland. Se F. O. Juell, "Den Thaulowske families slægtregister" (1876), och L. M. B. Aubert, "En gammel juristslægt (Thaulow)" (1891). 
1. Heinrich Arnold T., balneolog, f. 10 juni 1808 i Slesvig, d. 19 aug. 1894 i Modum, tog 1833 läkarexamen i Kristiania och slog sig snart därpå ned som läkare i Sandefjord. Där upprättade han 1837 den sedan så kända bad- och kuranstalten (se Sandefjord). 1839 flyttade han till Modum (se d. o.), där han 1849—76 var distriktsläkare, och anlade 1857 "S:t Olafs bad", som han förestod till sin död. 1875 blef han ensamegare också af Sandefjord badanstalt, som han ständigt utvidgade och förbättrade. T. var på den balneologiska och klimatologiska terapiens område en föregångsman i Norge. Erfarenheterna från sin praktik som badläkare nedlade han i en rad värdefulla afhandlingar. Se F. G. Gade, "H. A. T. Blade af det norske badevæsens historie" (1908). 
page_number=555, index= - Thaulow, Johan Fredrik  - Thaulow, Fritz  - Thaumas  - Thaumatopteris  - Thausing, Moritz  - Thauvonius, Abraham  - Thaya  - Thayer, Alexander Wheelock 
 2. Johan Fredrik T., militärläkare, son till den föregåendes broder Moritz Kristian Julius T. (f. 1812, professor i kemi vid Kristiania universitet sedan 1844, d. 1850), f. 22 maj 1840 i Kristiania, d. 24 april 1912, tog 1864 läkarexamen, blef 1881 direktör för rikshospitalet och 1883 generalkirurg och chef för arméns läkarkår samt var 1889—1909 sanitetsgeneral och chef för härens sanitetsväsen, från 1892 därjämte för marinens. Hans verksamhet blef af grundläggande betydelse såväl i teoretisk-organisatoriskt som i administrativt-praktiskt hänseende. Han var därjämte i många år ordf. i den norska afdelningen af Röda korset, intog en ledande ställning i Norges försvarsförening och var teknisk delegerad för Norge vid fredskonferensen i Haag 1899. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 3. Fritz T., den föregåendes kusin, målare, f. 20 okt. 1847 i Kristiania, d. 5 nov. 1906 i Volendam i Holland, blef student i Kristiania 1866, ämnade bli apotekare liksom fadern, tog farmaceutisk examen, men for 1870 till akademien i Köpenhamn och började studera marinmåleri för F. Sörensen, fortsatte därefter sina målarstudier för Gude i Karlsruhe, men öfverflyttade snart till Paris. Efter världsutställningen 1878 flyttade han hem till Norge och var en af de målare, som förde med sig dit det då moderna måleriets grundsatser och sträfvanden. Han blef en af förarna och af förgrundsgestalterna i norskt konstlif, ifrigt agiterande i frågor rörande konstvård och utställningsförhållanden. Han bildade friluftsskola i Modum 1883 och väckte hos unga målare lust att studera hemlandets natur. Själf målade han med förkärlek i olja och i pastell motiv från småstäder och älfstränder, tidig vår, snövinter, sol öfver snö, rinnande vatten. Från 1891 var han åter bosatt utomlands, sist i Paris. Under detta skede återgick han till ateljémåleri, blef en raffinerad kolorist, elegant salongsmålare och kosmopolit i sin konst, målade motiv från Frankrike, Holland, Italien, Spanien, Nord-Amerika; bl. a. natteffekt i gamla sofvande städer, månsken i parker, regnstämningar, skymning. Han vann världsrykte och hade god marknad, ej minst i Amerika. I norska Nationalvärnet representeras T. af <i>Gata i Kragerö</i> (1882), <i>Fors vid Modum</i> (1883), <i>Midnatt</i> (1897), franska och spanska målade studier, raderingar i färg. Stockholms Nationalmuseum eger ett <i>Kustmotiv</i> (1879), en pastell <i>Islossning</i> (1887), ett norskt <i>landskap</i> i sol och skarsnö (1892) och en fransk månskensstämning <i>Slagskuggor</i> (inköpt 1899). T. är vidare representerad i museer i Göteborg (3 nummer), Köpenhamn, Berlin, München, Bruxelles, Venezia, Luxembourg-museet i Paris m. fl. T. blef led. af svenska konstakademien 1897 — sedan 1890 var han hedersled. af akademien i München. Ett urval af hans piggt skrifna tidningsartiklar och småskisser utgafs efter hans död i bokform, <i>I kamp og i fest</i> (2 uppl. 1908). 1—2. K. V. H. 3. G—g N. 
<b>Thaumas,</b> en af den grekiska mytologiens formlösa urtidsgestalter, son af Pontos (hafvet) och Gaia (jorden). Namnet T. betyder "undermannen" och betecknar honom som en personifikation af hafvets underfulla värld. Han var fader till harpyorna och Iris. A. M. A. 
<b>Thaumatopteris</b> Göppert, <i>paleobot.</i>, ett fossilt ormbunksläkte med krypande rhizom (se Rhizomopteris), från hvilka de långskaftade bladen uppstego. Dessa voro solfjäderformiga, fotlikt delade, med långa parbladiga primärsegment och jämbreda, helbräddade eller i kanten vågiga småblad. Sporplättarna voro tättställda och uppbyggdes af sporangier med ledad ring. En art (Th. Schenki) är utmärkande för en viss horisont inom de kolförande rätiska aflagringarna i Skåne. A. G. N. 
<b>Thausing,</b> Moritz, tysk konsthistoriker, f. 1838 i Böhmen, d. (genom själfmord) 1884, var sedan 1872 professor i konsthistoria vid Wiens universitet. Hans mest betydande arbete är den stora monografien <i>Dürer. Geschichte seines lebens und seiner kunst</i> (1875; 2:a uppl. 1884). (G—g N.) 
<b>Thauvonius,</b> Abraham, biskop, f. 1622 i Hallikko, d. 27 jan. 1679 i Viborg, antecknades som student i Åbo 1639, promoverades i Dorpat 1647 till filos. magister samt utnämndes 1649 till physices och botanices professor vid Åbo akademi. T. blef 1659 teol. professor och promoverades 1665 till teol. doktor. Efter att sedan 1667 ha varit superintendent i Narva intog han 1672 biskopsstolen i Viborg. Som professor i botaniken företog T. ofta, åtföljd af ett stort antal studerande, botaniska exkursioner och förberedde sålunda en på iakttagelse grundad naturforskning. Men som naturvetenskaplig författare är han rent spekulativ. En af honom 1650 utgifven afh. <i>De forma</i> behandlar formen som den inre orsak (grund), som bestämmer en naturkropps tillvaro och framträdelsesätt. I en senare afh., <i>De anima in genere</i> (1652), hvilken kan betraktas som en fortsättning af den föregående, undersöker han själen som "grundbestämningen till fortsatt verksamhet i en organiserad naturkropp" och betraktar själen som vegetativ, sensitiv eller rationell. M. G. S. 
<b>Thaya,</b> största bifloden till March, i södra Mähren och norra Nedre Österrike, har östligt, omkr. 280 km. långt lopp och inmynnar i March från höger, vid Hohenau. Mycket fiskrik. H. W—k. 
<b>Thayer</b> [the͡i'ə], Alexander Wheelock, amerikansk musikskriftställare, f. 1817 nära Boston, d. 1897 i Trieste, blef assistent vid Harvard-universitetets bibliotek, gjorde från 1849 i Tyskland förstudier till en större biografi öfver Beethoven, anställdes 1860 vid amerikanska beskickningen i Wien och blef 1865 amerikansk konsul i Trieste. Han utgaf först <i>Chronologisches verzeichniss der werke L. v. Beethovens</i> (1865) och utgaf 1866—79 bd I—III af sitt stora verk <i>Ludwig van Beethovens leben,</i> hvari han särskildt gaf en sann bild af mästaren som personlighet, belyst genom en massa smådrag. Originalmanuskriptets tyske öfversättare H. Deiters fogade sedan därtill estetisk analys af tonverken, likaså 
page_number=556, index= - Thayer, Alexander Wheelock  - Thayer, Joseph Henry  - Thayer, Abbott Handerson  - Thbg.  - Thea  - Theaceae  - Theagenes  - Theaitetos  - Theano  - Theanthropos  - Theatinorden  - Théatre Déjazet  - Théatre des Folies-dramatiques  - Théatre des Folies-nouvelles  - Théatre francais 
H. Riemann, som utgaf de af Deiters fullföljda bd 4—5 (1907—08) Af bd I utgafs 3:e uppl. 1917, af bd II—III 2:a uppl. 1910—11. A. L.* 
<b>Thayer</b> [the͡i'ə], Joseph Henry, amerikansk teolog, f. 7 nov. 1828 i Boston, d. 26 nov. 1901, graduerades 1850 i Harvard, studerade vid Harvard divinity school och blef 1857 teol. doktor vid Andover teol. seminarium, där han efter några års prästerlig tjänstgöring blef professor i exegetik, en plats, som han 1882 utbytte mot professuren i nya testamentets exegetik vid Harvards universitet. T. var medlem af den kommitté, som hade revisionen af den amerikanska bibelöfversättningen om hand, samt egnade sig äfven åt exegetiskt författarskap. Så utgaf han 1890 en det nytestamentliga området omfattande bibliografi. Hans förnämsta arbete var en öfv. af en i Tyskland mycket känd och flitigt anlitad handbok, "Clavis novi testamenti", först utg. af Wilke, men fullständigt omarbetad af W. Grimm (1867, sista uppl. 1888). T:s öfv. "A greek-english lexicon of the new testament" utkom 1887 (rev. uppl. 1889). E. M. R. 
<b>Thayer</b> [the͡i'ə] Abbott Handerson, amerikansk målare, konstteoretiker, f. 1849 i Boston, studerade i New York och sedan i Paris för Lehmann och Gérôme samt bosatte sig i Cornwall vid Hudson. Han blef en framstående målare af porträtt, landskap och djurstycken. G—g N. 
<b>Thbg.,</b> vid växtnamn förkortning för svenske botanisten K. P. Thunberg. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Kamelia (<i>Thea japonica</i>). T. h. längsskuren blomma.</tr></table> <b>Thea</b> L., <i>bot.</i>, ett släkte af träd och buskar af fam. <i>Ternstroemiaceæ</i> med 16 arter i Ostindien, Kina och Japan. Bladen äro läderartade, blommorna vanligen ensamma i bladvecken. Foderblad och kronblad äro 5—6, sällan många, de senare sammanväxta nedtill och med de yttersta ståndarna. Ståndarna äro många, delvis mer eller mindre sammanväxta med strängarna. Fruktämnet är 3—5-rummigt, frukten en kapsel med vedartad vägg. Den mest bekanta hithörande arten är <i>T. sinensis,</i> tebusken (se Te). En annan välbekant art är <i>T. japonica</i> (<i>Camellia japonica</i>), kamelia (se fig.), inhemsk i Kina och Japan och skild från tebusken genom uppräta, oskaftade blommor och affallande foderblad. Dess blad innehålla ej tein. Kamelian är en välbekant krukväxt och vinterträdgårdsväxt med enkla eller dubbla, röda eller hvita eller af rödt och hvitt brokiga blommor och glänsande, mörkgröna blad. G. L—m 
<b>Theaceæ,</b> <i>bot.</i> Se Ternstroemiaceæ. 
<b>Theagenes</b> (grek. <i>Θεαγένης,</i> lat. <i>Theagenes</i>) 1. En våldshärskare i Megara under senare delen af 7:e årh. f. Kr. Han var svärfader till atenaren Kylon (se d. o.) och understödde honom vid hans försök till statshvälfning. — 2. Forngrekisk skriftställare från Rhegion i södra Italien, lefde i 6:e årh. f. Kr., känd hufvudsakligen som förste uttolkare af de homeriska sångerna, åt hvilka han ville ge en allegorisk tydning. — 3. Berömd forngrekisk atlet från ön Thasos och segrare i de olympiska spelen. — 4. Tebanernas anförare vid Chaironeia. 1—4. A. M. A. 
<b>Theaitetos</b> (grek. <i>Θεαίτετος</i>), grekisk matematiker från Aten, lärjunge af Theodoros, Sokrates' kamrat, Platons samtida och vän, sysselsatte sig företrädesvis med läran om irrationella storheter och skall enligt Suidas ha författat en skrift om de 5 regelbundna kropparna. Från T. härrör den bekanta satsen ("Elementa" X:9), att två kommensurabla linjers kvadrater förhålla sig som två kvadrattal, under det att däremot förhållandet mellan två inbördes inkommensurabla linjers kvadrater icke kan uttryckas genom förhållandet mellan två kvadrattal. F. ö. härröra antagligen flera andra satser i 10:e och 13:e böckerna af "Elementa" från T. Efter honom uppkallade Platon en af sina dialoger, i hvilken äfven matematiska spörsmål behandlas. (J. C.) 
<b>Theano</b> [-nå; grek. <i>Θεανώ,</i> lat. <i>Theano</i>], forngrekiskt kvinnonamn. Bland kvinnor med detta namn märkes filosofen Pythagoras' maka eller dotter. Under hennes namn finnas sju bref, som dock bevisligen tillkommit under en långt senare tid. A. M. A. 
Theanthropos (grek., af <i>theos,</i> gud, och <i>anthropos,</i> människa), "gudamänniska", gammalt dogmatiskt uttryck om Kristus för att beteckna att han var både gud och människa. 
<b>Theatinorden.</b> Se Teatinorden. 
<b>Théâtre Déjazet</b> [tea'tr deʃaṡē]. Se Folies-nouvelles. 
<b>Théâtre des Folies-dramatiques.</b> Se Folies-dramatiques. 
<b>Théâtre des Folies-nouvelles.</b> Se Folies-nouvelles. 
<b>Théâtre français</b> [tea'tr frãsǟ], äfven kallad Comédie française, en Paris-teater, som är Frankrikes förnämsta talscen, räknar sin egentliga uppkomst från 1680, om ock dess ursprung är att söka i den skådespelartrupp, som 1548 framgick ur Confrérie de la passion (se d. o.) och då började spela tragedi i Hôtel de Bourgogne. Denna trupp hade en alltjämt växande framgång, men fick tidigt på 1600-talet en medtäflare i en annan, som åt sig inrättade Théâtre du Marais. När sedermera Molières lustspelstrupp, 
page_number=557, index= - Théatre francais  - Théatre libre  - Theatre royal  - Theatre tintamaresque  - Theatrum 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Théâtre français' byggnad (Omkr. 1890.)</tr></table> som 1665 fått titeln kunglig och lokal i Palais royal, vid Molières död (1673) stod blottad på resurser, sammanslogs den på Ludvig XIV:s befallning med Théâtre du Marais i en ny lokal vid rue Guénégaud, och den sålunda uppkomna kungl. truppen förenades 1680 äfven med truppen i Hôtel de Bourgogne. Så uppkom Comédie française, såsom denna teater kallades till åtskillnad från Paris' italienska skådespelarsällskap. Den fick vissa skattefriheter, 12,000 frcs i statsanslag och uteslutande privilegium på att uppföra komedier och tragedier samt byggde 1689 eget hus vid rue des Fossés-Saint-Germain. Bland dess förmågor glänste Baron och Marie de Champmeslé. Till långt fram på 1700-talet hade Théôtre français att uthärda svår konkurrens från marknadsteatrarna och sökte, med tillämpning af sina privilegier, att undertrycka dem. Efter nämnda århundrades midt inföll för Théâtre français en glansperiod, upprätthållen af talanger, som voro ett bättre stöd än privilegier (på manssidan Lekain, Dugazon, Monvel, Brizard m. fl.; på fruntimmerssidan Clairon, Contat, Vestris, Dumesnil och tidigare Adrienne Lecouvreur). Sedan den gamla lokalen utdömts 1770, spelade man till 1782 i Théâtre des Tuileries och 1782—93 i en nyuppförd byggnad på nuv. Odéon-teaterns tomt (där framfördes Beaumarchais' "Mariage de Figaro"). 1791 inträffade (mest på grund af olika politiska åsikter) en svårare brytning inom truppen, i det att den store Talma m. fl. utgingo och inredde åt sig Théâtre de la république, i Salle des Variétés amusantes (i sydvästra delen af Palais royal) vid rue de Richelieu ("Molières hus"), där Théâtre français än i dag är inrymd (se fig.). 3 sept. 1793 arresterades de andre, i Odéonlokalen kvarstannande aktörerna och lösgåfvos först efter Robespierres fall, 27 juli 1794. De spelade därefter än å Odéon-, än å Louvois-, Feydeau- och Cité-teatrarna, tills Direktoriet slutligen 31 maj 1799 i nuv. lokalen återförenade Talmas grupp med den nyssnämnda. Bonaparte reorganiserade anstalten 1802—03 och beviljade ett årligt statsanslag af 100,000 frcs, som efter hand höjts till 240 000 frcs. Förändringar i reglementet (af 1697) gjordes 1757, 1812 (det ryktbara dekretet från Moskva), 1816, 1850 och 1859. Själfstyrelsens grundsats har alltifrån början varit rådande vid Théâtre français. De vid teatern anställda skådespelarkrafterna äro dels "societärer" (med lifstidsengagemang, fast lön och andel i vinsten), dels "pensionärer" (antagna på årskontrakt och vanliga engagemangsvillkor). Associationen utgöres af 25 parter l. aktieandelar, af hvilka hvarje societär får 1 eller i början åtminstone 1/4. Den konstnärliga ledningen handhas af en ur skådespelarnas led tagen kommitté af 6 ledamöter och 2 suppleanter. Denna kommitté bestämmer äfven öfver inlämnade pjäsers öde. Många pjäser, som där refuserats, ha upptagits på Odéon-teatern (kallad "Second Théâtre français") och ofta därifrån hamnat på Théâtre français (ty denna har i det längsta genom häfd haft ett slags privilegium på att fråntaga de andra teatrarna de pjäser och aktörer den funnit för godt). Regeringen var vid anstalten företrädd först af kammarherrar, därefter af kongl. (kejserl.) kommissarier (bl. a. baron Taylor, 1825—38). Sedan 1833 utnämner undervisningsministern en direktör (kallad "administrateur"), som har den ekonomiska ledningen och är ordf. i kommittén. Administratörer ha varit: Jouslin de la Salle (1833), Vedel (1838), Arsène Houssaye (1849), Ad. Empis (1856), Éd. Thierry (1859), Ém. Perrin (1871), Jules Claretie (1885—1913) och Ém. Fabre (sedan 1914). — De förnämsta "stjärnorna" under förra hälften af 1800-talet voro m:lles Mars och Rachel. Af den nyare staben framstå herrarna Got, Delaunay, Bressant, Samson, Coquelin, Febvre, Worms, Mounet-Sully, de Féraudy, Le Bargy och damerna Brohan, Favart, Sarah Bernhardt, Croizette, Reichenberg, Bartet, Baretta, Samary, Pierson. Théâtre français är det världsberömda stamhållet för den klassiska repertoaren och för det fulländade samspelet. En del af teaterbyggnaden härjades i mars 1900 af eldsvåda, men arkivet räddades. Litt.: J. Bonnassies, "La Comédie-française, histoire administrative" (1874), "Archives de la C.-fr., régistre de Lagrange" (1875), A. Houssaye, "La C.-fr. 1680—1880" (1880), A. Joannidès, "La C.-fr. de 1680 à 1900. Dictionnaire général des pièces et des auteurs" (1901), och F. Loliée, "La C.-fr. Histoire de la maison de Molière, de 1658 à 1907" (1907). E. F—t. 
<b>Théâtre libre</b> [tea'tr li'br], fr. ("fri teater"), namn på en af André Antoine (se d. o.) i Paris 1888 inrättad skådebana, där stycken, som på grund af sitt alltför realistiska innehåll eller af andra skäl ej vunno insteg på de vanliga teatrarna, upptogos. 1896 upphörde den. Bland där spelade författare var äfven Strindberg. 
<b>Théâtre royal</b> [thi'ətə rå͡i'l]. Se Drury-lane-teatern. 
<b>Théâtre tintamaresque</b> [tea'tr tä̃tamare'sk], fr. Se Tintamarre. 
<b>Theatrum,</b> lat., skådeplats, teater (se d. o.). — <i>T. anatomicum,</i> lärosal för undervisning i anatomi. — <i>T. dominorum,</i> under medeltiden stundom namn på rådhus. — <i>T. mundi,</i> "världsteater", benämning på små mekaniska teatrar, på hvilka framställas afbildningar af landskap, städer m. m. med rörliga figurer. 
page_number=558, index= - Theatrum Europaeum  - Thebae  - Thebai  - Thebain  - Thebais  - Thebais  - Thebaiska legionen  - Thebe  - Theben  - Theben, W. von  - Thebussem, Doctor  - Theca  - Theca folliculi  - Thecla  - Thé dansant  - Thédenat, Henri  - Thedens' sår- l. skottvatten  - Thedinghausen  - Thé du Mexique  - Theed, William  - Théel, Daniel 
<b>Theatrum Europæum,</b> lat., titel på en i Tyskland under 1600- och 1700-talen utgifven samling af flygskrifter, relationer, officiellt tryck och andra aktstycken, som kunde tjäna till belysning af samtidens historia. De två första banden (1633, 1635), omfattande tiden 1619—33, redigerades, på anmodan af kopparstickaren och förläggaren M. Merian, af den bekante J. Ph. Abelin (se denne), som där skref sig Joh. Ludw. Gottfried. Sedermera utgåfvos ytterligare 19 bd, under ledning af olika redaktörer, omfattande tiden t. o. m. 1718 (6:e bandet, omfattande tiden 1647—51, är tillegnadt svenske arfprinsen Karl Gustaf). Arbetet, som är rikt illustreradt med delvis förträffliga stick och som upplades flera gånger, bör som historisk källa begagnas med urskillning. 
<b>Thebæ,</b> lat., stad. Se Tebe. 
<b>Thebai</b> (grek. <i>Θῆβαι</i>), stad. Se Tebe. 
<b>Thebain.</b> Se Tebain. 
<b>Thebais,</b> i den diokletiansk-konstantinska riksindelningen storprovins (<i>dioecesis;</i> se Romerska riket, sp. 760) i Egypten, landet kring Tebe, Öfre Egypten. 
<b>Thebais</b> l. Thebaïden, forngrekiskt epos af okänd författare, behandlande sagan om de sju hjältarnas härnadståg mot Tebe. Detta skaldestycke, som tillhörde det s. k. kykliska epos (se Kykliska skalder), har icke kommit till vår tid, men var i forntiden högt ansedt och betraktades t. o. m. som ett verk af Homeros. Det har i sin ordning lämnat stoff åt de attiske sorgespelsförfattarna. Man har i nyare tiden sökt rekonstruera det. Jfr bl. a. Legras, "Étude sur la Thébaïde" (1905) och "Les légendes Thebaines" (s. å.). A. M. A. 
<b>Thebaiska legionen.</b> Se Tebaiska legionen. 
<b>Thebe,</b> stad. Se Tebe. 
<b>Theben,</b> pass. Se Donau, sp. 708. 
<b>Theben</b>, W. von. Se Hofnarr och Kahlengebirge. 
<b>Thebussem,</b> Doctor [dåktå'r tebosse'm], pseudonym. Se Pardo de Figueroa. 
<b>Theca.</b> 1. <i>Paleont.</i>, utdödt släkte af fenfotingarna, <i>Pteropoda</i> (se d. o.). Skalet är långsträckt, koniskt, försedt med lock. Theca är en bland de först uppträdande djurformerna och förekommer talrikt i de äldsta, sällsynt i de yngre paleozoiska systemen; funnen äfven i Sverige. — 2. <i>Zool.</i> Se Teka. 1. B. L—n.* 
<b>Theca folliculi,</b> <i>anat.</i>, benämnes det bindväfshölje, som omger Graafska folliklarna (se d. o.); jfr Ägg. 
<b>Thecla,</b> <i>zool.</i> Se Snabbvingar. 
<b>Thé dansant</b> [dãsã'], fr., en mindre anspråksfull bal, merendels hållen i värdens eller värdinnans hem. 
<b>Thédenat</b> [tedna'], Henri, fransk epigrafiker, f. 1844, d. 1916, oratoriepräst 1875—1903, led. af Institutet 1898, utgaf bl. a. <i>Rapport sur les progrès de l'epigraphie en France</i> (1879), <i>Cachets d'oculistes romains</i> (med H. de Villefosse, 1882), och <i>Le Forum romain</i> (1898; 3:e uppl. 1905). 
<b>Thedenius,</b> Knut Fredrik, botanist, f. 12 nov. 1814 i Skogs-Tibble, Uppsala län, d. 4 mars 1894 i Stockholm, blef 1840 apotekare, var 1840—43 Svenska trädgårdsföreningens sekreterare och botanist, innehade 1843—58 apoteket "Korpen" i Stockholm, blef 1843 Apotekarsocietetens sekreterare och examinator i apotekarexamen, var 1839—46 lärare i naturhistoria vid Hillska skolan, 1844—59 lärare vid Stockholms gymnasium och blef 1859 lektor i naturalhistoria där. T. företog 1836 en botanisk resa genom Dalarna, Härjedalen och Norge. Han var flitig växt- och insektsamlare och skref ett flertal botaniska och entomologiska arbeten, af hvilka särskildt nämnvärda äro <i>Anmärkningar om Herjedalens vegetation</i> (1839), <i>Stockholmstraktens phanerogamer och ormbunkar</i> (1850), <i>Botaniska exkursioner i Stockholmstrakten</i> (1859) och <i>Flora öfver Uplands och Södermanlands fanerogamer</i> etc. (1871). T. var utgifvare af "Botaniska notiser" 1852—56. C. Lmn. 
<b>Thedens' sår- l. skottvatten.</b> Se Sårläkande medel. 
<b>Thedinghausen,</b> en hertigdömet Braunschweig tillhörig enklav, h. o. h. omgifven af preussiska prov. Hannover, på vänstra stranden af Weser, omkring dess biflod Eyter, omkr. 20 km. s. ö. om staden Bremen. 1,616 inv. (1900). Hufvudnäring boskapsskötsel med kreaturshandel. Amtet T. tillföll i westfaliska freden (1648) Sverige, men afträddes i freden i Celle (1679) till huset Lüneburg. (H. W—k.) 
<b>Thé du Mexique</b> [te dy meksi'k], <i>bot.</i> Se Chenopodium och Tesurrogat. 
<b>Theed</b> [thiī'd], William, d. y., engelsk skulptör, f. 1804, d. 1891 i London (son och lärjunge till en bildhuggare och målare med samma namn, f. 1764, d. 1817). T. utförde under sin långa lefnad ett betydande antal stoder och byster, däribland marmorgrupp af drottning Viktoria och prins Albert (i Windsor), bronsstoder af prins Albert (i Balmoral och Koburg) och af Newton (i Grantham, Lincoln), sittande staty af Humphrey Cheetham (i Manchesters katedral), 12 bronsreliefer ur engelska historien (i Lordernas hus i Parlamentet), bilder af Edmund Burke (samma ställe), af historieskrifvaren Hallam (i S:t Paul, London), statsmannen Mackintosh (Westminster abbey), William Peel (Greenwich), lord Derby (Liverpool), Robert Peel (Huddersfield) och Gladstone (i Manchester) samt kolossalgruppen "Afrika" på Albertmonumentet i Hyde park. (G—g N.) 
<b>Théel</b> [tēl], Daniel, läkare, f. 10 febr. 1744 i Stockholm, d. där 4 nov. 1795, blef student i Uppsala och studerade 1761—64 kirurgi hos Acrel i Stockholm. Sistnämnda år anträdde han en resa till Frankrike, England och Tyskland, promoverades därunder till med. doktor i Reims och till kir. doktor i Leipzig samt blef efter sin återkomst led. i Kirurgiska societeten i Stockholm. Han var 1769—92 regementsfältskär vid Lifdrabantkåren samt utnämndes 1772 till preses i Kirurgiska societeten och öfverdirektör vid kirurgien i riket. I 1788 års krig deltog han som förste fältkirurg och anställdes sedan jämte A. J. Hagström som lärare vid den 1789 i Stockholm inrättade kirurgiska skolan, från hvilken intill krigets slut 71 unga män utsändes till Finland. 1792 blef han led. af Vet. akad. "T. arbetade oförtrutet på kirurgiens uppkomst och anseende. Han var dessutom känd för särdeles utmärkt färdighet och lätthet uti de svåraste kirurgiska operationer, och i synnerhet 
page_number=559, index= - Théel, Daniel  - Théel, Johan Hjalmar  - The first gentleman of Europe  - Thegerström, Karl Ferdinand  - Thegerström, Robert 
gjorde han med lycka ganska många operationer för blåsesten". F. ö. befattade han sig icke med någon vidsträckt praktik, utan egnade sig med drift och insikt åt sin vid Stockholm belägna landtegendoms skötsel. R. T—dt. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Théel</b> [tēl], Johan Hjalmar (urspr. Tjäder), zoolog, universitetslärare, f. 14 juni 1848 i Säter, student i Uppsala 1869, promoverades 1872 till filos. doktor, utnämndes 1875 till docent i zoologi, förordnades 1879 att vara e. o. amanuens vid zoologisk-zootomiska laboratoriet i Uppsala, uppehöll på förordnande prosektorsbefattningen vid samma laboratorium under läsåret 1882—83 samt kallades 1883 till prosektor och 1889 till e. o. professor i jämförande anatomi vid Uppsala universitet. 1892 utnämndes han till intendent vid Naturhistoriska riksmuseets evertebratafdelning och professor. Han tog 1916 afsked, men verkar fortfarande som prefekt vid den zoologiska hafsstationen Kristineberg. 1878 erhöll T. uppdrag att undersöka och beskrifva den talrika samling af djur, tillhörande holoturiernas klass, som blifvit hopbragt under engelska Challenger-expeditionen (se Challenger). Resultatet af hans undersökningar öfver dessa djur är publiceradt i "Report on the scientific results of the exploring voyage of H. M. S. Challenger 1873—76" och omfattar två delar. Den förra (1881) behandlar ordningen <i>Elasipoda</i> och är grundläggande för kännedomen om denna egendomliga grupp; den andra (1885) omfattar holoturiernas öfriga ordningar. Utom detta arbete har T. publicerat en mängd mindre arbeten, bland hvilka särskildt må nämnas <i>Études sur les Gephyriens inermes des mers de la Scandinavie, du Spitsberg et du Groenland</i> (1875), <i>Recherches sur le Phascolion strombi</i> (s. å.), <i>Note sur l'Elpidia, genre nouveau du groupe des Holothuries</i> (1876), i hvilken uppsats en art af den ofvannämnda, sedermera af T. uppställda och bearbetade gruppen <i>Elasipoda</i> för första gången beskrifves, <i>Mémoire sur l'Elpidia, nouveau genre d'Holothuries</i> (1877), <i>Les annélides polychætes des mers de la Nouvelle-Zemble</i> (1879), <i>Report on the Holothurioidea dredged during the "Knight Errant" expedition 1880</i> (1882), <i>Report on the Holothurioidea dredged by the U. S. cost survey steamer "Blake" during the years 1877—80</i> (1886), <i>On the development of Echinocyamus pusillus</i> (1892), <i>Om bipolaritet i hafsorganismernas utbredning</i> (1900), <i>Preliminary account of the development of Echinus miliaris</i> (1902) och <i>Northern and arctic invertebrates in the collection of the swedish state museum</i> (1906). T. har äfven företagit en mängd vetenskapliga resor. Så medföljde han 1875 Nordenskiölds expedition till Novaja Zemlja och Jenisej, deltog följande år som ledare i den äfvenledes af Nordenskiöld anordnade landtexpeditionen till Jenisej, gjorde 1878 och 1880 resor till Edinburgh för bearbetning af Challenger-expeditionens holoturiesamlingar, besökte 1881 de zoologiska stationerna vid Trieste, Neapel och Roscoff (i Bretagne) samt företog 1887—88 en resa dels till Genua och Messina för att studera Medelhafvets djurlif, dels till flera tyska universitet för att taga kännedom om de zoologiska institutionerna i Tyskland och för att inhämta de nyare metoderna särskildt vid embryologiska undersökningar. 1884 blef T. led. af Vet. akad., 1889 af Vet. soc. i Uppsala och 1896 af Fysiogr. sällsk. i Lund. Han är äfven led. af flera utländska vetenskapssamfund. T. T.* 
<b>The first gentleman of Europe,</b> eng. Se Gentleman. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thegerström.</b> 1. Karl Ferdinand T., skådespelare, f. 20 juli 1826 i Stockholm, d. 23 maj 1910 i Täby socken, Stockholms län, var 1846—54 anställd vid den då under O. U. Torsslows ledning stående Mindre teatern och 1854—71 vid Södra teatern samt tillhörde 1871—88 K. teatrarna och 1888—98 Dramatiska teatern. 1888—91 var han medlem af styrelsen för den association, som då öfvertog denna anstalt. — Vid Södra teatern utförde T. bl. a. en rad burleska operettpartier (<i>Dung-ka-chin</i> i "Theblomma", <i>Pietro</i> i "Frihetsbröderna", <i>general Brum</i> i "Storhertiginnan af Gerolstein", <i>Cabriolo</i> i "Prinsessan af Trapezunt" m. fl.), öfverallt med naturlig abandon och slående karakteriseringsförmåga. På Dramatiska teaterns scen framstod han som en tänkande och samvetsgrann karaktärsskådespelare. Han fann individuella uttryck för det hjärtegoda under en sträf yta såväl som för det kallt myndiga. Till hans bästa roller hörde spetsbofven <i>Autolycus</i> i "En vintersaga" (en dristig buffa-prestation), <i>Aslaksen</i> i "De ungas förbund", <i>doktor Stockman</i> i "En folkets fiende", <i>Pontus Bark</i> i "Sanna qvinnor", <i>Månsson</i> i "Bertha Malm", <i>Jemmerling</i> i "Advokaten Knifving", <i>Brissot</i> i "Denise" och <i>gamle Heinecke</i> i "Ära". Han var ett mönster af plikttrohet i arbetet och under 1880-talet en verklig stödjepelare för sin teater. Därbredvid förvärfvade han sig djupa kunskaper i botanik och egde som svampkännare anseende bland vetenskapsmän. 
2. Robert T., den föregåendes brorson, målare, f. 6 jan. 1857 i London, blef student i Stockholm 1875, studerade vid konstakademien 1876—80, vistades därefter mestadels i Paris till 1892 och har sedan varit bosatt i Sverige. Han målade i Frankrike figurtaflor i tidens art (<i>Två vänner</i> — en tiggargubbe och en liten flicka 1882 — fiskarflickor, dansöser m. m.) och under resor i Spanien, Algeriet, Egypten, England typer och stämningar i olja, pastell och akvarell. Under sitt senare skede har han 1904 ff. utfört  väggmålningar med svenska motiv (landskap, idrott) i 
page_number=560, index= - Thegerström, Robert  - Thegerström, Hilda Aurora  - Thegn  - Thegner, Olof Arvidsson  - The great commoner  - Theia  - Theiler, Arnold  - Theineae  - Theiner, Augustin 
Katarina allm. läroverk, Djursholms samskola, Kungsholms folkskola och Högre realläroverket på Norrmalm. Svensk natur från Djursholm, Särö o. a. trakter har han skildrat i många målningar af stark lokalkaraktär, ofta af poetisk och musikalisk känsla. Han har likaledes gjort förträffliga blomsterstudier. En rad porträtt visar honom som solid, rättfram och pålitlig karaktärsskildrare: <i>T. Aulin</i> (1894), <i>O. Levertin</i> (s. å.), <i>P. Ekström</i> (skänkt till Konstnärsklubben 1895), <i>Konstnärens hustru</i> (1895 och 1897), <i>H. Alfvén</i> (1900, de två sistnämnda på Göteborgs museum), <i>V. Stenhammar</i> vid pianot (1900, Nationalmuseum), <i>J. Günther</i> (1901, K. teatern), <i>K. Kjellberg</i> (1905), <i>O. A. Danielsson</i> (1906, Östgöta nation, Uppsala), <i>K. A. Wallenberg</i> (1906 och senare), <i>T. Tullberg</i> (1907, Upplands nation, Uppsala), dessutom flera beaktansvärda damporträtt m. fl. Förutom af ofvan nämnda porträtt är T. representerad i Nationalmuseets samlingar med 4 landskap (Löwenadlerska donationen), i Göteborgs museum med landskap och blomstermotiv, i Nya pinakoteket i München med <i>Sommarafton</i> (1890). T. har utfört gravyrer i mezzotinto samt har komponerat sånger och musikstycken. Han tillhörde Konstnärsförbundets (se d. o., där en bild af T. meddelas) styrelse från dess stiftande 1886 och kvarstod i förbundet till 1910. 
3. Hilda Aurora T., syssling till T. 1, pianopedagog, f. 17 sept. 1838 i Stockholm, d. där 5 dec. 1907, elev af A. F. Lindblad och Fr. Berwald i Stockholm samt (med statsanslag) af A. F. Marmontel i Paris 1857 och därefter några år af Liszt i Weimar, konserterade där och i München samt från 1860 i Stockholm och landsorten. Hon slog sig ner som pianolärarinna i Göteborg 1863, gjorde en ny utländsk studieresa, innehade 1872—1904 (efter J. van Boom) pianolärarplatsen i artistklassen vid konservatoriet i Stockholm samt var högt värderad för sin undervisningsförmåga och sin omhuldan om eleverna. Bland dessa märkas L. Lundberg, G. Brink, A. Roth, U. Sundelin, Tora Hwass, Hilma Svedbom, Aurora Molander, Sigrid Carlheim-Gyllensköld och Märta Ohlson. Som pianist arbetade hon äfven för att göra Fr. Berwalds kammarmusik mera känd. Hon blef 1875 led. af Mus. akad. 1 o. 3. E. F—t. 2. G—g N. 
<b>Thegn,</b> angls. (jfr isl. <i>thegn,</i> fri man, i mots. till trälen), eng. <i>thane,</i> var under angelsaxarnas herravälde i England titel på en medlem af konungarnas personliga följe. Thegnarna kommo småningom att utgöra en med stora jordförläningar begåfvad krigs- och tjänstadel. Efter den normandiska eröfringen uppgingo de i riddarklassen. Jfr Thane. (V. S—g.) 
<b>Thegner,</b> Olof Arvidsson, friherre, ämbetsman, f. 12 dec. 1615 i Tegna by (Vists socken, Östergötland), efter hvilken han tog sig namn, d. 8 mars 1689 i Stockholm, hade för sina studier fått hjälp af familjen Oxenstierna, men blef dock en af hufvudmännen för det på 1650-talet framträdande reduktionssträfvandet, d. v. s. för den monarkisk-demokratiska oppositionen mot det högättsvälde, som i denna familj hade en af sina främsta representanter. Generalguvernementssekreterare i drottning Kristinas underhållsland 1654—57, blef han 1655 sekreterare i det då inrättade Reduktionskollegiet och fick sålunda vara med om det första steget på reduktionens bana. 1660 blef han stadssekreterare i Stockholm, 1666 assessor i Svea hofrätt och 1668 justitieborgmästare i Stockholm. Sistnämnda ämbete gaf honom tillfälle att kraftigt medverka till sina politiska åsikters fullständiga seger, i det att han nämligen till följd däraf blef borgarståndets talman vid riksdagarna 1668, 1675, 1678, 1680 och 1682, på hvilka den stora reduktionen och enväldet förbereddes och genomdrefvos. I själfva utförandet af besluten tog T. till följd af framskridande ålder ej vidare del, än att han var medlem af den förberedande granskningskommission öfver förmyndarregeringens förvaltning, som 1675 tillsattes, samt af den s. k. exekutionskommissionen, som 1685 fick i uppdrag att undanröja hindren för verkställandet af den stora förmyndarräfstens domar. Men hans mågar, bröderna Jakob Gyllenborg och Anders Leijonstedt, fullföljde hvad han begynt. Karl XI, för hvars verk T. i så väsentlig mån banat vägen, belönade honom 1683 med adelskap, utnämnde honom s. å. till vice president i Svea hofrätt och 1685 till landshöfding i Uppland samt upphöjde honom 1687 till friherre. — Hans son Johan T. (f. 1658, d. 1744) var assessor, slutligen vice preses i Kammarrevisionen och fullmäktig i Riksbanken. S. B.* 
<b>The great commoner</b> [thaə gre͡i't kå'mənə]. Se Commoner. 
<b>Theia</b> (grek. <i>Θεία</i>), <i>myt.</i>, hos forngrekerna dotter af Uranos och Gaia (se d. o.) och moder till Helios, Eos och mångudinnan Selene. 
<b>Theiler</b> [ta'j-], Arnold, schweizisk bakteriolog, f. 1867 i Schweiz, doktor i veterinär medicin i Bern 1901, är föreståndare för den vid jordbruksdepartementet i Pretoria inrättade anstalten för veterinär medicin samt har utgett många undersökningar öfver en mängd djursjukdomar (boskapspest, piroplasmosis, trypanosomiasis, spirochætosis, anaplasmosis o. s. v.). R. T—dt. 
<b>Theineæ,</b> <i>bot.</i>, underserie af <i>Parietales</i> (se d. o.). 
<b>Theiner</b> [ta'j-], Augustin, tysk katolsk teolog, kyrkohistoriker och urkundsutgifvare, f. 11 april 1804 i Breslau, d. 8 aug. 1874 i Civitavecchia, blef 1829 juris doktor i Halle. I början hyllade han liksom sin äldre broder (se nedan) en mera frisinnad riktning inom kyrkan och utgaf flera reformkatolska skrifter, hvari han bl. a. kräfde celibatets upphäfvande. Men sedan han 1833 kommit till Rom, slöt han sig, förtviflande om en reform och af ruelse öfver sin dittills innehafda trosståndpunkt, till jesuiterna (se hans <i>Histoire de ma conversion,</i> 1838). Sedermera ingick han i oratorianernas kongregation. 1855 utnämndes han till prefekt för de vatikanska arkiven, från hvilken plats han afskedades i aug. 1870, misstänkt 
page_number=561, index= - Theiner, Augustin  - Theinni (Hsenwi)  - Theiss  - Theissblomning  - Thekla  - Thelander, Kurt Henrik  - Thelaus, Viktor Magnus 
för att ha lämnat de oppositionelle biskoparna på vatikanska konsiliet tillträde till arkivens hemliga handlingar. Sina sista år lefde han i öfvergifvenhet i Rom. — Som författare och urkundsutgifvare utvecklade T. en nästan häpnadsväckande flit, i bägge egenskaperna visande sig lika lärd som stridslysten emot protestanterna. Bland hans skrifter må nämnas <i>Schweden und seine stellung zum Heiligen stuhl unter Johann III., Sigismund III. und Karl IX.</i> (Augsb. 1838; fransk öfv., 3 dlr, 1842), hvilken skrift visserligen, såsom man kunde vänta, är hållen i en något ensidig ultramontan anda, men hvars urkundsbilagor äro högst upplysande för Sveriges historia, <i>Zustände der katholischen kirche in Schlesien von 1740—58</i> (2 bd, 1846, 1852) och <i>Geschichte des pontificats Clemens' XIV</i> (2 bd, 1853). I det sistnämnda arbetet visade sig den förre jesuitvännen så fientlig mot jesuiterna, att boken förbjöds i Kyrkostaten och framkallade många motskrifter. T. fortsatte Baronius' <i>Annales ecclesiastici</i> samt utgaf bl. a. "Clementis XIV. epistolæ et brevia" (1852), "Codex diplomaticus dominii temporalis Sanctæ Sedis" (3 bd, 1861 ff.) och urkundssamlingar belysande Frankrikes, Ungerns, Rysslands, Polens, sydslavernas, irländarnas och skottarnas kyrkohistoria. Efter hans död befordrades genom biskop Strossmayers förmedling till trycket "Acta genuina œcumenici concilii Tridentini" etc. (2 bd, 1874), ett viktigt om än ur editionssynpunkt otillfredsställande bidrag till det tridentinska mötets historia. — T:s äldre broder, Johann Anton T., f. 1799, d. 1860, blef 1824 e. o. professor i exegetik och kyrkorätt i Breslau, men afsade sig 1830 professuren, emedan han för sitt deltagande i den kyrkoreformatoriska rörelsen förbjöds att föreläsa i kyrkorätt, och verkade till 1845 som församlingspräst. Då slöt han sig till tysk-katolikerna, frånträdde sitt pastorat och exkommunicerades af furstbiskopen. 1855 utnämndes han af preussiska regeringen till sekreterare vid universitetsbiblioteket i Breslau. T. utgaf bl. a. <i>Die reformatorischen bestrebungen in der katholischen kirche</i> (3 hftn, 1845). — Litt.: Schlachcikowski, "A. T." (1910). (Hj. H—t.) 
<b>Theinni</b> (Hsenwi), en af shanstaterna (se Tai 3) i Burma. 
<b>Theiss</b> (ung. <i>Tisza,</i> slav. <i>Tisa,</i> ty. <i>Theiss,</i> lat. <i>Tissus, Tisia</i> l. <i>Pathissus</i>), Donaus längsta, ehuru ej vattenrikaste biflod och jämte Donau Ungerns hufvudflod, uppstår på ungef. 22° ö. lgd i komitatet Marmaros på Karpaterna nära Galiziens gräns, af två källfloder: Fekete Tisza (Svarta T.) och Fehér T. (Hvita T.). Efter dessas förening flyter T. i början söderut genom trånga bergpass, förstärkt fr. v. genom Vissó, som är nästan lika stor som hufvudfloden, vänder sig sedan åt v. och n. v. genom en bredare längddal, upptagande en mängd tillflöden från bergen, lämnar bergstrakten i komitatet Ugocza och inträder på ungerska slätten (<i>alföld</i>), som den under otaliga slingringar genomflyter, först i västlig (till trakten af Tokai-bergen), därefter i sydlig hufvudriktning, parallellt med Donau, med hvilken T. förenar sig kort efter föreningen med Béga. Genom dessa krökningar förlänges T:s lopp utomordentligt. Medan afståndet mellan källa och mynning är 460 km. (enl. Vujević), beräknas flodloppets längd numera till 977 km. (tidigare till 1,429 km.). I berglandet har T. ett klart och snabbflytande vatten, men på slätten ett slammigt, trögflytande, som i de låga strandlandskapen stundom anställer fruktansvärda öfversvämningar, sträckande sig öfver flera hundra kvkm. Under de senare årtiondena har man genom att afskära krokarna samt genom indämningar vunnit ofantliga sträckor bördig jord af forna kärrtrakter, men genom den större lutningen och däraf följande snabbare lopp har faran för öfversvämningar blifvit ännu större, såsom det visade sig vid den fruktansvärda ödeläggelsen af Szegedin (våren 1879). Floden blir segelbar för mindre fartyg vid Vásáros-Námeny (på gränsen mellan Szatmár och Szabolcs), för ångbåtar vid Tokai, men regelbundet gå ångbåtar upp endast till Szegedin eller på sin höjd till Szolnok. Vattenståndet är mycket växlande; skillnaden mellan det högsta och lägsta uppgår till 7—10 m. Vid Szegedin (där Donauvattnet börjar inverka) förde floden 1887—1900 lägst 419 kbm., högst 3,761 och i medeltal 860 kbm. i sekunden; medelafrinningen för hela flodområdet kan uppskattas till 920 kbm. i sek. Genom den omkr. 112 km. långa Bács- l. Ferencs-(Frans-)kanalen, som går genom komitatet Bács Bodrog mellan Donau och nedre T., förkortas ansenligt vägen mellan Donau och T. Genom Bégakanalen står T. i segelbar förbindelse med Temesvár. T. samlar allt vatten från nordöstra och östra Karpaterna, och dess flodområde, omkr. 153,220 kvkm., omfattar hela östra hälften af Ungern och hela Siebenbürgen med undantag af sydöstligaste delen. Dess största bifloder äro fr. h. Bodrog och Hernád samt fr. v. Szamos, Körös, Maros och Béga. Kisel och sand, som dessa floder föra med sig ut i T., aflagras där utefter vänstra stranden. Härigenom åstadkommes en förskjutning af flodfåran åt väster, hvartill också de tillflödande massornas stötkraft bidrar. (G. W.) 
<b>Theissblomning,</b> <i>zool.</i> Se Dagsländor. 
<b>Thekla,</b> pseudonym. Se Düringsfeld, I. von. 
<b>Thelander,</b> Kurt Henrik, vitter författare, f. 11 juli 1869 i Karlskrona, d. 4 aug. 1894 i Ronneby, tvangs af medellöshet att afbryta sin studiebana och af ohälsa att lämna en yrkesanställning, som han därefter under åtskilliga år innehade vid k. boktryckeriets bokbinderiafdelning. 1891 vann han Svenska akad:s andra pris för den idylliska diktcykeln <i>Ronnebybilder</i> (utg. 1892), och efter hans död utkom en samling <i>Efterlämnade dikter</i> (1896), T:s tidiga frånfälle hindrade hans poetiska alstring att bli mer än ett löfte, men den blef ett mycket vackert sådant. I hans idyller har ett fint natursinne funnit målande eller plastiskt åskådliga uttryck för sina sensationer, och hans dikter öfver fosterländska och ideella ämnen afspegla en själfull begrundan. Se F. Vetterlund, "Skissblad om poeter" (1914). E. N. S—g. 
<b>Thelaus,</b> Viktor Magnus, skogsman, f. 1834 i Norrtälje, d. 1880 i Östra Ryd, blef student 1851 och var i telegrafverkets tjänst 1851—58, elev vid Skogsinstitutet 1858—60, studerade skogshushållning i Tharandt i Sachsen 1862 och blef t. f. lärare i skogshushållning 1864 samt t. f. direktör 1869 vid Skogsinstitutet. 1873 förflyttades han som jägmästare i Finspångs revir, men måste 1876 taga tjänstledighet. T. var framstående författare på det skogliga området och utgaf utom 
page_number=562, index= - Thelaus, Viktor Magnus  - Thelberg  - Thelenpannor  - Thelephora  - Thelephoraceae  - Thellung, Albert  - Thelning, Emanuel  - Thelott, Filip Jakob  - Thelott, Olof  - Thelott, Anna Maria  - Thelott, Filip Jakob d.y.  - Thelyphonidae  - Thema  - Themeda  - Themis 
många bidrag i "Tidskr. för skogshushållning" (se d. o.) och andra tidskrifter <i>Kuberings- och cirkelyttabeller</i> (1862), <i>Om skogarne och skogsväsendet</i> (1865), <i>Om skogarnes betydelse för klimatet och jordbruket m. m.</i> (1867), <i>Iakttagelser rörande skogsväsendet</i> (1868) och <i>Skogsteknologi I—II</i> (1874 och 1876). G. Sch. 
<b>Thelberg.</b> Se Thalberg, G. 
<b>Thelenpannor,</b> <i>kem.</i> Se Soda, sp. 241. 
<b>Thelephora,</b> <i>bot.</i> Se Thelephoraceæ. 
<b>Thelephoraceæ,</b> <i>bot.</i>, benämnes en svampfamilj bland <i>Hymenomycetes.</i> Fruktkroppen är hinnaktig eller läderartad, mer eller mindre skorplik och fastvuxen vid underlaget, trattlik, mussellik eller busklik eller differentierad i hatt och fot. Hymeniet är glatt, vårtigt eller skrynkligt. Många arter af släktena <i>Corticium</i> och <i>Stereum</i> växa på döda grenar och stubbar, timmer och sågad ved, hvars bränslevärde däraf kan försämras. <i>Thelephora</i>-arterna växa på marken i skogar och ha trattlik eller mussellik, i kanten fransad eller flikig, eller busklikt grenig, seg fruktkropp. <i>T. laciniata</i> gör skada genom att kväfva unga trädplantor. I skogar förekommer tämligen allmänt trumpetsvampen, <i>Craterellus cornucopioides,</i> som har trumpetformig, svart, på utsidan grå hatt. Om den hithörande <i>Coniophora</i> se Timmersvampar. Den svamp, som i förening med blågröna alger utgör <i>Basidiolichenes</i> bland lafvarna (se Lafvar, sp. 805), hör till <i>Thelephoracæ.</i> G. L—m. 
<b>Thellung,</b> Albert, schweizisk botanist, f. 12 maj 1881 i Zürich, filos. doktor, privatdocent, assistent vid universitetets botaniska trädgård i Zürich, är deskriptiv botanist och har under sina systematiska arbeten särskildt främjat den nyare nomenklaturforskningen. Af hans afh. äro de nämnvärdaste <i>Beiträge zur nomenklatur der schweizerflora</i> (1906—07, jämte H. Schinz), <i>Die gattung Lepidium</i> (1906), <i>Beiträge zur adventivflora der Schweiz</i> (1906—07), <i>La flore adventice de Montpellier</i> (1911—12), <i>Amarantus</i> (i Aschers och Graebners "Synopsis"). C. Lmn. 
<b>Thelning.</b> 1. Emanuel T., målare, f. 1767 i Västergötland, d. 1831 i Petersburg, var elev af konstakademien i Stockholm samt lär särskildt ha blifvit handledd af Desprez och Pilo. Han öfverflyttade tidigt till Finland, bosatte sig 1798 i Helsingfors och målade sagda år altartaflan i Vichtis' kyrka (förstörd af vådeld 1818). Då landtdagen i Borgå 1809 sammanträdde, beslöt T. föreviga denna händelse genom en stor porträttafla, hvilken han fullbordade under det närmast följande årtiondet. Han flyttade till Petersburg, fick 1820 af staten en pension af 600 rubel årligen för sin återstående lifstid, men lyckades ej få sälja målningen. Den inköptes från hans änka och finns i Stiftsstyrelsens lokal i Borgå, f. d. gymnasiebyggnaden. — 2. Karl August T., läkare, f. 30 april 1791 i Västergötland, d. 16 okt. 1848 i Stockholm, blef student i Uppsala 1810, deltog som bataljonsläkare i tyska kriget 1813 samt blef 1817 med. licentiat, 1819 kir. magister och 1822 med. doktor i Uppsala. Redan 1819 hade han utnämnts till adjunkt i praktisk medicin vid Karolinska institutet. 1821—22 tjänstgjorde han som öfverläkare vid Serafimerlasarettet, och 1822 blef han lifmedikus hos kronprinsen. Sedan han 1829 befordrats till öfverfältläkare, arbetade han ifrigt på den militära sjukvårdens förbättring och genomdref omskapningen af garnisonssjukhuset i Stockholm, "hvilket han satte i det förträffliga och ändamålsenliga skick, som det eger och som utmärker det framför de flesta dylika inrättningar i Europa". T. blef 1844 förste tjänstgörande lifmedikus hos Oskar I. Han invaldes 1840 i Vet. akad. 1. —rn.* 2. R. T—dt. 
<b>Thelott,</b> svensk konstnärssläkt. Dess stamfader var 1. Filip Jakob T., gravör, f. i Schweiz, hvilken vid midten af 1670-talet inkallades till Uppsala af Olof Rudbeck d. ä. "till att betjäna den studerande ungdomen, förnämligast med matematiska och mekaniska instrumenter", hvarjämte han användes som kartgravör och träsnidare. Så har han signerat ett flertal af kartbladen i atlasbandet till "Atlantica" (1679) och säkerligen utfört äfven träsnitten där. Han lefde ännu 1702 i Uppsala, i hög ålder. — 2. Olof T., den föregåendes son, gravör, f. i Uppsala, utförde tämligen medelmåttiga porträtt i kopparstick, såsom <i>J. Svedberg</i> (1700), <i>J. Linnerius</i> och <i>N. Gyllenstierna</i> (1720), samt kartor m. m. Han lefde ännu 1723. — 3. Anna Maria T., förmodligen den föregåendes syster, utförde i träsnitt utsikter af städer i Sachsen (1706) och figurer i Peringskiölds bibliska släktregister (1713) samt graverade i koppar frontespiser o. s. v. — 4. Filip Jakob T. d. y., förmodligen broder till de båda föregående, tecknare och gravör, d. 10 juni 1750, blef löjtnant vid artilleriet samt gaf ritundervisning, befordrades omkr. 1735 till akademiritmästare i Uppsala. Han utförde smärre målningar i gouache, mestadels kopior, samt träsnitt för disputationer, kopparstuckna vinjetter för bibeln 1711, "Dygdeträdet" (stort folioträsnitt 1737) m. m. 1—4. —rn.* 
<b>Thelyphonidæ,</b> Thelyphonus, <i>zool.</i> Se Gisselskorpioner, sp. 1213. 
<b>Thema</b> (plur. <i>themata</i>), grek., kallades provinser i Östromerska riket från Leo III:s tid (717—741). I st. f. den diokletiansk-konstantinska indelningen i prefekturer, under dem dieceser och under dem provinser, hade Leo, sedan han afvisat arabernas angrepp, uppdelat riket i ett stort antal militärkommandon, som kallades themata. (Så hade nämligen förut från Mauritius' tid legionerna i den stående hären benämnts, hvadan det föll sig naturligt att med samma ord benämna de provinser, som legionerna skulle skydda.) Befälhafvarna i dessa themata kallades <i>strateger</i> och förenade i sin hand både den militära och civila förvaltningen. Strategen skötte dock ej finansförvaltningen, som besörjdes af en protonotarie, direkt lydande under riksskattmästaren eller kejsaren. Themaindelningen förändrades ofta efter behofvet för tillfället. Konstantin Porfyrogennetos skref en bok därom. J. C. 
<b>Themeda</b> Forsk., <i>bot.</i>, grässläkte, nära släkt med <i>Andropogon,</i> med 9 arter i Gamla världens varmare länder. Mest bekant är <i>T. ciliata</i> (<i>Anthistiria ciliata</i>), kängurugräset (se d. o.). G. L—m. 
<b>Themis,</b> <i>astron.</i>, en af Saturnus' månar, upptäckt af W. H. Pickering 1904. Den har en omloppstid af omkr. 20 dygn 20 timmar. På grund af sin ytterst ringa ljusstyrka (den är svagare än en stjärna af 17:e storleken) torde den knappast vara direkt synlig ens i de starkaste 
page_number=563, index= - Themis  - Themis  - Themison  - Themistianer  - Themistios  - Themistokles 
tuber, utan har hittills varit åtkomlig endast på fotografisk väg. B—d. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Themis, kolossal marmorstaty, uppgräfd 1891 uren tempelruin i Rhamnus, Attika. (Nu i nationalmuseet,Aten.)</tr></table> <b>Themis</b> (grek. <i>Θέμις</i>), <i>grek. myt.</i>, rättvisans gudinna, dotter af Uranos (himmelen) och Gaia (jorden), representerar i allmänhet de inom såväl naturen som guda- och människovärlden rådande eviga lagarna. Horerna (årstidernas gudinnor) och moirerna (ödets gudinnor) äro döttrar af henne och Zeus, hvars gemål hon var före hans förmälning med Hera. T. betraktades äfven som en orakelgifvande gudomlighet, hvilken innehaft orakeltemplet i Delfi, innan detta öfverläts till Apollon. Denna hennes egenskap har föranledt skalden Aischylos att göra henne till moder åt den sannspådde titanen Prometheus. Jfr R. Hirzel, "Themis, Dike und verwandtes" (1907). A. M. A. 
<b>Themison</b> (grek. <i>Θεμίσων,</i> lat. <i>Themison</i>), grekisk läkare i Rom under 1:a årh. e. Kr. Se Medicin, sp. 1428. 
<b>Themistaner.</b> Se Agnoeter. 
<b>Themistios</b> (grek. <i>Θεμίστιος</i>). 1. Forngrekisk retor och filosof från Paflagonien i 4:e årh. e. Kr., tillhörande den nyplatonska riktningen. Han inträdde i statstjänst och blef slutligen stadsprefekt i Konstantinopel 384 e. Kr. Under hans namn ha till vår tid kommit 34 tal, mestadels kejsarpanegyriker, samt åtskilliga filosofiska skrifter, hufvudsakligen "parafraser" (förklarande omskrifningar) till delar ur Aristoteles' skrifter (utg. af Spengel 1866). Bland hans lärjungar märkes kyrkofadern Augustinus. T. var en för sin tid betydande skriftställare, ärad äfven af de kristne. Hans kommentarer till Aristoteles och hans tal utgåfvos af Dindorf 1832. — 2. Se Agnoeter. 1. J. C. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Themistokles' bild påett attiskt bronsmyntmed förmodat motivfrån hans monument påSalamis.</tr></table> <b>Themistokles</b> (grek. <i>Θεμιστοϰλῆς,</i> lat. <i>Themistocles</i>), en af det forna Greklands snillrikaste fältherrar och statsmän, f. troligen omkr. 525 f. Kr. i Aten, d. 459 i Magnesia, var son till atenaren Neokles. Hans statsmannablick upptäckte redan tidigt Atens bestämmelse att som handelsstat och sjömakt inta främsta platsen bland Greklands stater, och hans lifs uppgift blef att förverkliga denna bestämmelse. Dessa planer måste oundgängligen medföra den handels- och sjöfartsidkande medelklassens höjande till politisk öfvervikt eller m. a. o. statslifvets utveckling i afgjordt demokratisk riktning. De stötte därför på ett envist motstånd hos det konservativa och aristokratiska partiet, och först sedan dess hufvudman, Aristeides (se d. o.), blifvit genom ostracism landsförvisad (483 f. Kr.), hade T. fria händer som ledare af statens angelägenheter. Öfvertygad att den persiska eröfringspolitiken ingalunda var på afgörande sätt tillbakavisad genom grekernas seger vid Marathon (490), hade han förmått sina landsmän att till byggande af krigsskepp anslå den årligen uppkommande behållningen från silfverbergverken i Laurion, och genom detta kloka förutseende kunde Aten vid Xerxes' anryckande (480) möta med en flotta af 200 krigsskepp, eller flera, än Greklands alla öfriga stater tillsammans förmådde uppställa. Då den först påtänkta försvarsställningen till lands i norra Tessalien befunnits ohållbar och Leonidas med sin hjälteskara stupat vid Thermopylai, förmådde T. sina landsmän att öfverge sin stad, bringa kvinnor och barn i säkerhet på öarna Salamis och Egina samt själfva stiga ombord på skeppen. Ty dessa voro enligt hans tolkning de "trämurar", med hvilka oraklet i Delfi tillstyrkt atenarna att försvara sig. Men stor modlöshet var rådande på grekiska flottan, som samlat sig i sundet mellan Salamis och Aten. Då spartanerna voro betänkta på att skynda till Isthmos för att försvara tillträdet till Peloponnesos och de öfrige grekerna mest sinnade att skingras hvar till sitt, uppmanade T. genom hemlig budskickning Xerxes att ofördröjligen angripa de sinsemellan oenige grekerna, hvilka det på sådant sätt skulle bli honom lätt att med ett slag tillintetgöra. Sålunda tvungos grekerna att strida samlade, hvilket var T:s plan, och de vunno den evigt minnesvärda segern vid Salamis, som räddade Greklands frihet. Äfven berättas T. ha genom en ny budskickning påskyndat Xerxes' återtåg, i det att han gjorde honom uppmärksam på faran för, att skeppsbryggorna öfver Hellesponten kunde upprifvas. Att T. med denna budskickning åsyftat att, om hans ställning i Aten framdeles skulle bli ohållbar, i nödens stund kunna påräkna tillflykt och ynnest hos storkonungen på grund af det nyttiga råd, som han gett honom, är en beskyllning, som uttalats redan af Herodotos, men svårligen kan ledas i bevis. T. var efter segern vid Salamis den mest firade mannen i hela Grekland, och själfva spartanerna egnade honom, då han besökte deras stad, större hedersbetygelser, än som kommit någon annan till del. Hans närmaste omsorg blef nu att återställa Atens af perserna förstörda fästningsverk, och med stor slughet lyckades han omintetgöra de hinder, som spartanerna af trångbröstad afundsjuka ville lägga i vägen därför. Emellertid synas hans vedersakare snart nog ha lyckats bringa honom i misskredit. Ty under de följande årens politiska tilldragelser träder han fullständigt i skuggan. År 471 (enligt annan beräkning ett par år tidigare) blef han genom ostracism förvisad från Aten och vistades de följande åren i Argos. Efter spartanske konungen Pausanias' död (omkr. 467) anklagades han för delaktighet i dennes förräderi mot grekernas gemensamma sak och dömdes af en i Sparta sammanträdande internationell domstol frånvarande till döden. Efter att förgäfves ha sökt en fristad först på Kerkyra (Korfu) och sedan hos 
page_number=564, index= - Themistokles  - Themptander, Oskar Robert 
molossernas konung Admetos i Epirus lyckades han under många lifsfaror komma öfver till Asien, där han uppsökte den persiske konungen Artaxerxes för att tillbjuda honom sin tjänst (465). Denne öfverhopade med ynnestbevis T., som bl. a. erhöll i förläning städerna Magnesia, Lampsakos och Myus. Hans ben fördes i hemlighet till Attika och jordades på en udde vid inloppet till Atens af honom skapade hamn, Peiraieus. Från forntiden finns öfver T. en utförlig lefnadsteckning af Plutarchos och en kortfattad af Cornelius Nepos. Jfr bl. a. Bauer, "T." (1881), Nordin, "Studien in der Themistoklesfrage" (1893), och Frantz, "T. und die attische marine" (Upps.  1898). A. M. A.  
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Themptander,</b> Oskar Robert, statsman, f. 14 febr. 1844 i Stockholm, d. där 30 jan. 1897, tillhörde en släkt, som på 1600-talet tog namn efter hembygden, Tämta församling i Älfsborgs län. Hans farfar, Sven T. (f. 1779, d. 1848), var juris professor i Uppsala och 1825—47 justitieråd. T., som 1861 blef student i Uppsala, aflade redan i dec. 1863 hofrättsexamen, sedan han, som för sin ungdom blifvit godtyckligt underkänd i den enskilda pröfningen af professor J. K. Lindblad, hos det akademiska konsistoriet begärt och med framgång bestått offentlig examen. På den därefter beträdda ämbetsmannabanan gjorde sig T. snart uppmärksammad för stor duglighet och arbetskraft. Han var t. f. sekreterare i  krigshofrätten 1866—69 och t. f. fiskal 1869—70. Vice häradshöfding 1870, antogs han 1871 till sekreterare hos justitieombudsmannen och utnämndes 1874 till advokatfiskal i tullverket samt förordnades s. å. att förestå Generaltullstyrelsens kansli, hvilket förordnande 1878 vid verkets omorganisation öfvergick till ord. byråchefsbefattning. Samtidigt hade hans snabba uppfattning, klara framställningsförmåga och öfverlägsna skicklighet för utredande särskildt af frågor af ekonomisk natur gjort honom mycket anlitad både i enskilda och offentliga uppdrag. Så t. ex. hade han 1873 blifvit af K. M:t förordnad till led. af styrelsen för apoteksprivilegiernas amorteringsfond och blef samtidigt ombudsman för ett järnvägsbolag samt 1875 en af administratörerna i den  stora Cervinska bankirfirmans afveckling. Han blef därjämte led. af kommittéerna för utarbetande af lagförslag rörande inteckning i järnväg (1878—79) och för tulltaxans omarbetning (1878), bankofullmäktigsuppleant samt riksdagsman för Stockholms stad i Andra kammaren 1879—80. Vid dessa riksdagar blef han i tillfälle att intaga en viss förmedlande, "opportunistisk" ställning till tidens två stora frågor, försvars- och skattefrågan, samt äfven i viss mån till tullfrågan, som då började tränga sig fram. Han tillkännagaf nämligen (1880) sin  obenägenhet för en försvarsorganisation byggd på värnplikten,  om annan lösning af försvarsfrågan vore möjlig, och för att  ålägga rust- och rotehållare ökade skyldigheter under fredstid för försvaret, förrän indelningsverkets upplösning blifvit beslutad. Den frågans lösning måste enligt hans uppfattning påskyndas, för att icke utvecklingen skulle förryckas. I tullfrågan hade han understödt den mot tullvännerna visade eftergiften att införa registreringsafgifter för vissa tullfria varor (1879) samt bidrog (s. å.) genom sitt uppträdande till en förstärkning af dåv. tullkommitté med motståndare till det då gällande systemet och till en utvidgning af dess uppdrag till att omfatta äfven en utredning af samma systems verkningar. 1879 och 1880 var T. riksgäldsfullmäktig. 
Konsultativt statsråd i Posseministären 7 dec. 1880, öfvertog T. 8 mars 1881 finansministersbefattningen och formulerade i denna egenskap med stor skicklighet regeringens skattereformförslag, för hvilkas genomförande, särskildt i fråga om stämpelskatterna, han uppträdde med stor energi vid 1883 års riksdag. När Posse afgick, gjorde dennes efterträdare Thyselius enligt De Geers uppgift Themptanders kvarstående till ett af villkoren för att öfverta statsministerposten, och då Thyselius, efter tilländalöpandet af den tid, för hvilken han åtagit sig fungera, drog sig tillbaka, kallade konungen T. till statsminister 16 maj 1884. Chefskapet för Finansdepartementet bibehöll han tills vidare, men öfverlämnade, till en del af hälsoskäl, detsamma 29 april 1886 provisoriskt till frih. G. Tamm, som 16 maj s. å. definitivt öfvertog detsamma. Som stats- och finansminister lyckades T. 1885 åvägabringa en första och principiell lösning af de sammankopplade försvars- och grundskattefrågorna genom att vinna riksdagens bifall till det af krigsminister Ryding utarbetade förslaget till utsträckning af värnpliktstiden och ökning af beväringsöfningarnas längd med 12 dagar mot en afskrifning af 30 proc. af de af statsministern T. såsom "sekelgamla orättvisor" betecknade grundskatterna samt rustnings- och roteringsbesvären. 1880-talets allt hetsigare agitationer för införandet af ett nytt protektionistiskt system, närmast i form af lifsmedelstullar, funno i T. vid 1885, 1886 och 1887 årens riksdagar en af sina mest energiske och framträdande motståndare, och han visade sig orubblig äfven inför partilidelsernas häftigaste utfall och mest oberättigade beskyllningar. Genom sina med betydande pondus och auktoritet från regeringsbänken framförda stora anföranden, som äfven voro öfverlägsna genom vyernas vidd, formens klarhet, den rättframma sakligheten, urbaniteten och själfbehärskningen, kom han att intaga en synnerligen framstående plats bland Sveriges förnämsta politiska talare. Den på hans yrkande genomförda riksdagsupplösningen (mars 1887) — den första efter det nya statsskickets antagande — med förordnande om nya val till Andra kammaren gjorde honom ännu mera utsatt för motståndarnas förbittring. Den i maj s. å. sammanträdande riksdagen visade en afgjord majoritet i Andra kammaren till förmån för T:s tullpolitiska ståndpunkt. Men sedan hela den vid höstens allmänna val utsedda frihandelsvänliga Stockholmsbänken i Andra kammaren af formskäl (en för flera år sedan försummad skattebetalning från en af de valde) fått alla sina valsedlar kasserade och måst lämna plats för den protektionistiska minoritetens kandidater 
page_number=565, index= - Themptander, Oskar Robert  - Themsen  - Thenar  - Thénard, Louis Jacques  - Thénards blått  - Theobald 
samt konungen visat sig obenägen för en ny riksdagsupplösning, afgick T. jämte de fleste af regeringens medlemmar 6 febr. 1888. Han utnämndes samtidigt till landshöfding i Stockholms län. T., hvilken ställt sig medansvarig för det af statsministern Thyselius 1883 afgifna inlägget i den norska vetostriden, skall (enligt uppgift af Y. Nielsen i "Under Oscar II:s regjering") ha 1884 jämte Hochschild afgett en bestämd gensaga mot de tankar, som då en tid voro uppe hos Oskar II att i anledning af norska stortingets beslut 9 juni s. å. afsäga sig norska kronan. Under T:s statsministertid genomfördes 1885 i föredragningen af ministeriella mål en väsentlig förändring, som framkallade en del för sin tid betydelsefulla meningsutbyten mellan svenska och norska regeringarna. Bland viktigare styrelseåtgärder, utom de ofvan nämnda, till hvilkas genomförande T. som finans- eller statsminister väsentligen medverkade, må nämnas Domänstyrelsens organisation (1882), personliga skyddsafgiftens borttagande (1883), höjning i bevillningsfria existensminimum och af de bevillningsfria afdragen för de mindre skattebeloppen, reglering af vissa hofveriskyldigheter (1883 och 1885), postsparbankens inrättande (1883, på T:s initiativ), skattefrälseräntors inlösen (1885), anordnande af kontroll öfver försäkringsanstalter, nya lagar för tillverkning och försäljning af brännvin, nedsättning af post- och telegramportot, ordnande af statsverkets kassaförlagsfond, afsättande af en fond till nytt riksdagshus. 
T. var led. af Första kammaren för Kristianstads län 1886—88 och som liberala partiets kandidat riksdagsman för Stockholm i Andra kammaren fr. o. m. 1894 års riksdag till sin död. Under denna tid var han ordf. i bankoutskottet fr. o. m. 1894. Från T:s uppträdande som enskild riksdagsman äro att särskildt framhålla: hans uttalande vid 1888 års riksdag för en rösträttsreform, hans motion 1894 åsyftande förnyad granskning af de uppgjorda planerna till riksbyggnaderna på Helgeandsholmen och nytt förslag till frågans lösning och motionen 1895 om ändringar i 1888 års beslut i sådant syfte, att endast riksbankshuset uppfördes på Helgeandsholmen, medan åter förutvarande riksdagshus på Riddarholmen om- och tillbyggdes, samt hans stora tal 1894 mot inskränkning af städernas representationsrätt. Hans försök 1895 att bilda ett stort centerparti inom Andra kammaren blefvo resultatlösa och torde snarare ha påskyndat landtmannapartiernas sammanslagning. 
Från landshöfdingplatsen, på hvilken han utvecklade en erkännansvärd drift, tog T. af privata skäl afsked 7 aug. 1896 och antog befattningen som verkställande direktör i Trafikaktiebolaget Grängesberg—Oxelösund. Vid sin död var han medlem af 1895 års unionskommitté. I öfrigt hade han varit ordf. i bankkommittén 1889—90, jordbrukslägenhetskommittén 1891—92 och i kommittén ang. Landt- och Sjöförsvarsdepartementens sammanslagning 1894—95, i Nya elementarskolans direktion (1888—96), i direktionen öfver Civilstatens pensionsinrättning, i styrelsen för städernas allm. brandstodsbolag (1890—96) och i direktionen öfver Institutet för blinda (1892—96). Han blef 1893 hedersled. af Landtbruksakad. och 1897 af Stockholms läns hushållningssällskap, hvars ordf. han varit. T—s. 
<b>Themsen.</b> Se Thames. 
<b>Thenar</b> (grek., flata handen, fotsulan), <i>anat.</i>, den i flata handen framskjutande, svällda, af små muskler bildade delen längs tummens bas. Den mindre, mot flata handens lillfingerkant belägna muskelknölen kallas antithenar. G. v. D.* 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thénard</b> [-nār], Louis Jacques, baron, fransk kemist, f. 4 maj 1777 i dep. Aube, d. 21 juni 1857 i Paris, var först repetitör, sedan professor i kemi vid École polytechnique (till 1837), därjämte professor vid Collège de France och vid Faculté des sciences (till 1840). 1810 blef han medlem af Institutet, baroniserades 1824 och var 1833—48 pär af Frankrike. T. var lärjunge af Berthollet och en af sin tids mest framstående kemister, utmärkt både som forskare och som lärare. Bland hans många undersökningar anföras här endast de viktigaste. 1818 upptäckte han, att väte med syre ger utom vatten ännu en oxid, vätesuperoxid, ett ämne, som i våra dagar får allt större användning i tekniken som antiseptiskt ämne och blekningsmedel. Jämte Dulong utförde han 1826 en undersökning öfver platinans och andra metallers förmåga att underlätta gasers förening. Tills. med Gay-Lussac utarbetade han en metod för att framställa metallerna kalium och natrium samt lärde känna dessa märkvärdiga metallers viktigaste förhållanden. 1808 framställde han elementet bor i fritt tillstånd. Af största vikt äro de undersökningar T. gemensamt med Gay-Lussac 1809 utförde öfver saltsyra och klor, genom hvilka de vetenskapliga bevisen anskaffades emot den då rådande uppfattningen af saltsyra som syresyra och klor som en högre oxid däraf. Äfven på den organiska kemiens område utförde han viktiga arbeten. Gemensamt med Gay-Lussac förbättrade han metoden för organiska ämnens analys. Han undersökte den vid torrdestillation af fett uppkomna sebacinsyran samt verkställde försök öfver jäsningen, öfver eterarter, galla m. m. T:s arbeten finnas offentliggjorda i "Journal de physique", "Annales de chimie" och "Annales de chimie et de physique". De gemensamt med Gay-Lussac utförda arbetena finnas samlade i "Recherches physico-chimiques" (1811). Han utgaf äfven en af samtidens mest använda läroböcker i kemi, <i>Traité de chimie élémentaire</i> (1813—16; 6:e uppl., 5 bd, 1833—36). T. var led. af sv. Vet. akad. (1821). P. T. C. (K. A. V—g.) 
<b>Thénards blått</b> [-nārs]. Se Koboltblått. 
<b>Theobald</b> [thī'əbå̄ld], Lewis, engelsk författare, f. 1688, d. 1744, skref allehanda litterära arbeten af föga intresse för eftervärlden, som blott har att minnas S. som en god textkritiker och återställare af Shaksperes verkliga text genom en granskning af Popes upplaga af Shakspere. Pope hämnades genom att göra T. till hjälten i "Dunciad". R—n B. 
page_number=566, index= - Theobroma  - Theobromin  - Theocin  - Theocritus  - Theodektes  - Theodicé  - Theodor  - Theodora  - Theodoretos  - Theodorich  - Theodorik  - Theodoro  - Theodoros  - Theodoros  - Theodorus  - Theodorus, Flavius Mallius  - Theodorus  - Theodorus Priscianus  - Theodosia  - Theodosiopolis  - Theodosios 
<b>Theobroma</b> L. (af grek. <i>theos,</i> gud, och <i>broma,</i> spis, sal. "gudaspis", se d. o.), <i>bot.</i> Se Kakao. 
<b>Theobromin,</b> <i>kem. farm.</i> Se Teobromin. 
<b>Theocin,</b> <i>kem. farm.</i> Se Teobromin. 
<b>Theocritus.</b> Se Theokritos. 
<b>Theodektes</b> (grek. <i>Θεοδέϰτης</i>), forngrekisk talare och tragisk skald från Lycien, lärjunge af Isokrates och Platon, lefde i 4:e årh. f. Kr. och egnade sig först åt retoriken. Sedermera uppträdde han med framgång som tragiker och vann segerpris bl. a. vid den skaldetäflan, som drottning Artemisia i Halikarnassos lät anställa för att hedra sin aflidne gemål Mausolos' minne (352 f. Kr.). Fragment af hans tal finnas hos Baiter-Sauppe, "Oratores attici (stora uppl.), och Müller, "Oratores attici" (hos Didot), af hans tragedier hos Nauck, "Tragicorum græcorum fragmenta" (1856; 2:a uppl. 1889). A. M. A. 
<b>Theodicé.</b> Se Teodicé. 
<b>Theodor.</b> Se Teodor. 
<b>Theodora.</b> Se Teodora. 
<b>Theodoretos</b> (grek. <i>Θεοδώϱητος</i>), exeget och kyrkohistoriker, f. omkr. 390, d. omkr. 453, blef först diakon, sedan presbyter i Antiokia samt 423 biskop i Kyrrhos i Syrien, i hvilken egenskap han inlade stora förtjänster. Till sin teol. riktning tillhörde han den antiokenska skolan (se d. o.). Hans exegetiska arbeten omfattade de flesta af gamla och nya testamentets skrifter samt voro af varaktig betydelse, på samma gång som de gåfvo en kraftig väckelse åt det exegetiska studiet på hans tid. Bland hans historiska arbeten är hans kyrkohistoria i fem böcker, omfattande tiden 324—429, det mest betydande. T. författade äfven en mängd arbeten af dogmatiskt innehåll äfvensom en stor samling "bref". Öfver åtskilliga af hans skrifter uttalades fördömelsedomen på det 5:e ekumeniska mötet, i Konstantinopel 553. Samtliga hans arbeten utgåfvos första gången af jesuiten J. Sirmond (4 bd, Paris, 1642). J. H. B. (G. A—n.) 
<b>Theodorich</b> från Prag, målare, tillhörde den bömiska skolan under 1300-talets senare hälft. Skolans utmärkande egenskaper voro vekhet, men också innerlighet i uttrycket, finhet i färgen, breda och klumpiga former samt tafatthet i hållningen. Skolans blomstring sammanfaller med kejsar Karl IV:s regering och särskildt hans sträfvan att värdigt pryda borgen Karlstein, där Heliga korsets kapell för förvarande af riksklenodierna invigdes 1365. I detta kapell finnas öfver 130 i väggpanelen insatta, på trätaflor med guldgrund målade bröstbilder af helgon, utförda i den för skolan egendomliga karaktären och tillskrifna T. jämte Wurmser — äfven bilder ur Jesu ungdomshistoria och apokalypsen. Huru högt kejsaren skattade sin målare, bevittnas af en urkund, enligt hvilken han 1367 benådar T. med skattefrihet för en landtgård till belöning för målningarna i Karlsteins kapell. Två af dem, <i>Ambrosius</i> och <i>Augustinus,</i> befinna sig i Wiens kejserliga galleri. T. tillskrifves också en målning i Rudolfinum i Prag, <i>ärkebiskop Ozkos votivbild</i> med bilder af Karl IV, hans son Wenzel, stiftaren m. fl. (antagligen från 1370-talet). C. R. N.* 
<b>Theodorik.</b> Se Teoderik. 
<b>Theodoro</b> [ti͡odå'ro], Rio, till en början kallad Rio Roosevelt (se Roosevelt, sp. 831), en i brasilianska staterna Matto grosso och Amazonas framflytande biflod till Amasonflodens tillflöde Rio Madeira, i hvilken den mynnar å 5° 7′ s. br. samt 60° 23′ v. lgd. Den upprinner nästan rätt s. om mynningen mellan 12° och 13° sydligt och har mellan källorna och Serra de Matamata en rad forsar, men därifrån (7° 30′ s. br.) norrut ett jämnt, stilla lopp. Flodens öfversta del uppmärksammades 1909 af den med anläggning för brasilianska regeringen af en telegraflinje från Cuyabá (vid Paraguayfloden) fram till Santo Antonio (vid Rio Madeira) sysselsatte öfverste Rondon. Dess vidare lopp samt utlopp i Madeira utforskades och fastställdes 1913 på en af den nämnde och Theodore Roosevelt företagen expedition. Se den sistnämndes reseskildring "Through the brazilian wilderness" (1914) samt karta öfver flodloppet i "Bulletin of the american geographical society" (1915). H. W—k. 
<b>Theodoros.</b> Se Teodor. 
<b>Theodoros,</b> Hagios, den högsta bergtoppen (2,470 m.) på ön Kreta (se d. o., sp. 1256). Idaberget, ö. om det förstnämnda, är 5 à 10 m. lägre. 
<b>Theodorus.</b> Se Teodor. 
<b>Theodorus,</b> Flavius Mallius, romersk konsul 399 e. Kr., var författare till en för sin tid god handbok i metrik (utg. af H. Keil, "Grammatici latini", bd 6). Han har blifvit föremål för en panegyrik af Claudianus (se d. o.), som visar, att T. skrifvit äfven i geometri, astronomi och filosofi. J. C. 
<b>Theodorus,</b> pseudonym för den danske författaren A. K. Larsen (se d. o.). 
<b>Theodorus</b> Priscianus, romersk läkare och medicinsk författare från Afrika, som lefde omkr. 400 e. Kr. Hans förnämsta arbete var en skrift om husmedicin (<i>euporista</i>) efter den galenska skolans grundsatser: den var ordnad efter kroppsdelarna och skrifven på grekiska, men af författaren själf öfversatt på latin. Han betonar däri naturens egen läkekraft, hvilket ej hindrade honom att i sitt arbete <i>Fysika'</i> (utg. af V. Rose 1894) lämna anvisning på en del öfvernaturliga läkemedel. Endast ett fragment däraf finnes kvar: medel mot hufvudvärk och epilepsi. J. C. 
<b>Theodosia</b> (grek. <i>Θεοδοσία</i>). Se Feodosija, sp. 49. Det förra namnet begagnas ofta i engelska böcker (t. ex. "Statesman's yearbook" och atlaser). 
<b>Theodosiopolis.</b> Se Erzerum. 
<b>Theodosios</b> (grek. <i>Θεοδόσιος</i>), grekisk matematiker och astronom, från Tripolis, antagligen i 1:a årh. f. Kr., skref bl. a. <i>Sfairika,</i> en geometrisk framställning af egenskaperna hos de cirklar, som uppritas på en sfärs yta. Detta arbete utgafs på latin 1518 i en af Platon från Tivoli gjord öfv. från arabiskan. Det grekiska originalet utgafs först af Pena (1558), senare af Nizze (1852). Arbetet har f. ö. utkommit i en mängd upplagor, af hvilka en på latin ombesörjdes af Anders Celsius i Uppsala 1730, samt har blifvit öfversatt till arab., hebr., ty. och fr. T. författade äfven en geografisk astronomi och en skrift rörande solens dagbågar under olika årstider, hvilka arbeten flera gånger blifvit tryckta som bihang till andra astronomiska skrifter. 
page_number=567, index= - Theodosius den store  - Theodosius II  - Theodotos  - Theodricus monachus (Tjodrek)  - Theoduadum  - Theodulos  - Theodulpasset  - Theofanes  - Theofanes Confessor 
<b>Theodosius</b> (grek. <i>Θεοδόσιος</i>), lat., namn på två romerska kejsare. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Theodosius den store. Efteren bronsstaty i Barletta, hvilkennumera anses framställa honom.</tr></table> 1. T. den store, f. omkr. 346 e. Kr. i Cauca (Spanien), d. 17 jan. 395, var son till den likaledes i Spanien födde romerske fältherren Flavius T., som af Valentinianus I användes i Britannien och i Afrika, där han besegrade och lät döda upprorsstiftaren Firmus, men trots sina framgångar och förtjänster blef, i följd af förtal, på kejsar Gratianus' befallning aflifvad 376. T. utmärkte sig under faderns fälttåg och blef 379, kort efter kejsar Valens' nederlag vid Adrianopel, af Gratianus antagen till medkejsare ("augustus") samt fick på sin lott de östra provinserna. Han rättfärdigade det förtroende, som Gratianus visade den orättvist aflifvades son. Med klokhet och kraft hejdade han goternas anfall, tillät en del af dem att bosätta sig inom rikets gränser samt bragte lugn och ordning i förhållandena. Han döptes till treenighetsläran, undertryckte arianismen samt förbjöd alla hedniska offer och lät tillsluta de hedniska templen. Sedan fältherren Maximus gjort uppror mot Gratianus, som blef mördad (383), måste T. till en början erkänna Maximus som kejsare i Västerlandet och kunde rädda endast Italien, Afrika och nedre Illyrien åt Gratianus' halfbroder Valentinianus II, som dock snart anfölls af Maximus. T., som efter sin gemål Flaccillas död förmält sig med Valentinianus' sköna syster Galla, kom svågern till hjälp och besegrade samt lät aflifva Maximus (388). Valentinianus blef dock redan 391 mördad af fältherren Arbogast, som på tronen uppsatt Eugenius. Då fick T. åter ingripa och efter ett häftigt, men snart afslutadt krig besegrades Arbogast och dödades Eugenius, 394, hvarefter T. härskade öfver hela Romerska riket, för sista gången samladt under en kejsare. T. var en utmärkt fältherre och i den inre styrelsen en framstående organisatör. Tidsförhållandena gjorde, att han måste använda en mängd goter både i armén (mera än 40,000) och i civiltjänst från konsuln till köksmästaren. Därigenom uppstod en germansk stat i staten, som vid gifvet tillfälle kunde öppna portarna för de anstormande stamförvanterna. T:s största fel var hans benägenhet för vredesutbrott. Vid underrättelsen om ett upplopp i Thessalonika 390 lät han samla folket i stadens cirkus och nedhugga den värnlösa hopen, så att ända till 7,000 människor fingo sätta lifvet till. Biskop Ambrosius i Milano, kejsarens residensstad, gjorde därefter kejsaren allvarliga föreställningar och uteslöt honom ur de trognes gemenskap i 8 månader, tills han genom botgöring visat sin ånger — det första exemplet på kyrkans myndighet använd mot en monark. T. förordnade, att riket skulle delas mellan hans två söner, Arcadius och Honorius. Jfr bl. a. A. Güldenpenning och J. Iffland, "Th. der grosse" (1878). — 2. T. II, den föregåendes sonson, Arcadius' son, östromersk kejsare 408—450, var en svag furste, och regeringstyglarna sköttes hufvudsakligen af hans kloka och kraftfulla syster Pulcheria. Till gemål hade han den atheniensiske filosofen Leontios' dotter Athenais (se denna), efter sitt dop benämnd Eudoxia, från hvilken han dock skilde sig mot slutet af sin regering. Kyrkliga strider, härjande farsoter och barbarers anfall samverkade att störa lugnet under T:s regeringstid. F. ö. var hans inre styrelse ej oberömlig. Han upprättade ett universitet i Konstantinopel 425 och har i den 438 utgifna samlingen af kejserliga förordningar, <i>Codex theodosianus</i> (se d. o.), efterlämnat ett varaktigt minne. Se bl. a. Güldenpenning, "Geschichte des Oströmischen reiches unter den kaisern Arcadius und Theodosius" (1885) R. Tdh. (J. C.) 
<b>Theodotos</b> (grek. <i>Θεόδοτος,</i> lat. <i>Theodotus</i>). Se Antitrinitarier. 
<b>Theodricus monachus</b> (Tjodrek), norsk författare från slutet af 1100-talet, skref, troligen på 1170-talet, en framställning af Norges historia från Harald Hårfager till Sigurd Jorsalafare, <i>Historia de antiquitate regum Norwagiensium</i> (utg. af Storm i "Monumenta historica Norvegiæ" 1880). Arbetet utgör den första Norgeshistoria i egentlig mening. Dediceradt till ärkebiskop Eystein i Nidaros, står T:s verk måhända i visst sammanhang med den ryktbare prelaten-statsmannens politiska sträfvanden. Se Finnur Jónsson, "Den oldnorske og oldislandske litteraturs historie" (bd 2), och H. Koht i "Edda", 1914. S. T—g. 
<b>Theoduadum,</b> stad. Se Doué. 
<b>Theodulos.</b> Se Thomas (magister). 
<b>Theodulpasset.</b> Se Matterhorn. 
<b>Theofanes</b> (grek. <i>Θεοφάνης</i>), grekisk historiker från Mytilene, deltog i de asiatiska fälttågen med Pompejus, hvilken han i sina skrifter likställde med Alexander den store. Till tack fick han 61 f. Kr. romersk medborgarrätt, och i inbördeskriget förde han befälet öfver ingenjörtrupperna och rådde Pompejus att fly till Egypten. T. skref äfven en historia öfver det tredje mithradatiska kriget. J. C. 
<b>Theofanes Confessor</b> (grek. <i>Θεοφάνης ‘ο‘ ομολογητής</i>), bysantinsk historieskrifvare, f. under Konstantin Kopronymos (741—775), d. omkr. 817, drog sig tidigt tillbaka till ett af honom grundlagdt kloster vid Marmarasjön. Under bildstriden (se Bilddyrkan) tog den orädde munken parti mot bildstormarna och blef därför af kejsar Leo Armeniern förvisad till klippön Samothrake, där han dog. T. åtog sig efter sin vän Synkellos' (se Georgios Synkellos) död 810 eller 811 fortsättningen af dennes krönika, som han fullföljde från 284 till 813. Oaktadt en hel del stilistiska och andra svagheter är denna skildring en af våra hufvudsakligaste källor för den äldre östromerska historien, så mycket nyttigare som den tar hänsyn till persernas och arabernas historia. Äfven T:s språkbehandling, som står mellan folkspråket och den litterära atticismen, är af intresse för filologen. Krönikan 
page_number=568, index= - Theofanes Confessor  - Theofano  - Theofil Ortholog  - Theofilos  - Theofilos  - Theofilus  - Theofrastos  - Theofylaktos  - Theognis 
öfversattes af Anastasius ("Bibliotekarien") till latin och blef äfven för den västerländska historieskrifningen en rikt flödande källa och en ovederlägglig auktoritet. Den förnämsta handskriften af krönikan är "Codex Vaticanus" från 1200-talet, den första tryckta uppl. utgafs af fransmannen Jac. Goar 1655. Krönikan bearbetades tidigt nog till en folkbok på ren vulgärgrekiska. Ett bevis på det anseende, som T:s verk åtnjöt, är att man sedan sammanslog en grupp af mestadels anonyma kronister under den gemensamma titeln: "Hoi meta Theofanen" eller, som man vanligtvis med ett latinskt namn säger, <i>T. continuatus,</i> hvarigenom krönikan föres fram till 961 (under Komanos II:s regering). J. C. 
<b>Theofano</b> [-nå̄]. 1. Östromersk kejsarinna, Romanos II:s (se Romanos, sp. 702) gemål, anses ha förgiftat sin make (968). — 2. Den föregåendes och Romanos II:s dotter, tysk-romersk kejsarinna, f. omkr. 956, d. 991, förmäld 972 i Rom med den unge tysk-romerske kejsaren Otto II. Efter sin gemåls död styrde hon med framgång Tyskland i sin son Otto III:s namn och uppträdde 989 i Rom som "imperatrix". Hon anses, stundom kanske med någon öfverdrift, ha varit af betydelse för den västerländska konsten, då hon från Konstantinopel förde konstnärer, som med kejsarinnan efter Otto II:s död bosatte sig i Köln och gåfvo upphof till Kölnskolan. Litt. bl. a.: Moltmann, "T." (1878). 1—2. J. C. 
<b>Theofil Ortholog,</b> signatur. Se Smotritskij. 
<b>Theofilos</b> (lat. <i>Theophilus</i>). 1. Se Teofilus. — 2. Kristen apologet, enl. Eusebius den 6:e biskopen af Antiokia, var till börden hedning, men hade blifvit omvänd till kristendomen genom studiet af den Heliga skrift. Hans skrift till Autolykos om de kristnes tro, den enda bevarade af hans skrifter, troligen tillkommen under kejsar Commodus (180—92), är en enkelt och klart skrifven apologi med de då vanliga bevisen för kristendomens sanning och de kristnes höga moral gentemot den grekiska religionens och filosofiens osedliga läror. Åtskilliga litteraturkritiska problem knyta sig till skrifter under T:s namn. Jfr Litteraturhist. af Harnack, Bardenhewer m. fl. — 3. Biskop i Alexandria (385—412), var närmast vän till den origenistiska teologien, men öfvertygades af den sketiska öknens munkar med deras knölpåkar, att origenismen var ett kätteri, som borde bekämpas. Då de af honom förföljde origenistiske munkarna i nitriska öknen funno skydd hos Chrysostomos i Konstantinopel, fick T. en kärkommen anledning att söka med rättrogenheten som medel nedslå Konstantinopelpatriarkens ledarställning i Orienten till förmån för Alexandrias patriarker. Med hänsynslösa medel uppnådde han ock Chrysostomos' afsättning (404). Hans fanatism mot hedendomen ledde till förstöringen af det härliga alexandrinska Serapeion. — 4. Enligt legenden en biskopsvikarie i Cilicien, som, då han till följd af intriger blifvit afsatt, vände sig till en i trolldom förfaren jude. Denne förde honom nattetid till en församling af djäflar, hvilkas öfverste lät T. afsvärja Kristus och Jungfru Maria samt lämna förskrifning på sin själ. Följande morgon blef T. mycket riktigt återinsatt i sitt ämbete, men betedde sig från denna stund övermodigt och despotiskt, i strid mot sitt förra skaplynne. Slutligen föll ångern på honom. Han bad och fastade i 40 dagar, tills Maria bevektes att tala godt för honom hos sin son och fråntaga djäfvulen förskrifningsbrefvet, hvilket T. fann liggande på sitt bröst, när han uppvaknat ur en mattighetsslummer i kyrkan. Han biktade då offentligen sitt brott och sin undfångna förlåtelse samt dog på tredje dagen. Denna legend, som är af grekiskt ursprung (före 572) och sedan 900-talet vann stor spridning i Västerlandet, blef föremål för litterär behandling (på latin af Roswitha, Ragewin och Freising m. fl., på franska af Rutebeuf, d. 1290) och är framställd i bild i franska kyrkor. Den utgör den kanske äldsta kända berättelsen om ett förbund med djäfvulen och är en föregångare till Faustsagan. Jfr Sommer, "De Theophili cum diabolo foedere" (1844), Beissel, "Geschichte der verehrung Marias in Deutschland während des mittelalters" (1909). 1—4. (Hj. H—t.) 
<b>Theofilos,</b> östromersk kejsare. Se Teofilos. 
<b>Theofilus,</b> pseudonym. Se Rogerus från Helmershausen. 
<b>Theofrastos</b> (grek. <i>Θεόφϱαστος</i>), kallad Eresios, grekisk filosof och naturforskare, f. 370 (371?) f. Kr. i Eresos på Lesbos, d. 285 (286?) f. Kr. i Aten, var lärjunge till Platon och Aristoteles och efter den senares död (322) den peripatetiska skolans hufvudman. T. efterlämnade omkr. 200 skrifter af filosofiskt, etiskt och naturvetenskapligt innehåll. Af dessa torde de sistnämnda ha mest bidragit till hans stora ryktbarhet, i främsta rummet de båda botaniska verken <i>Peri fyton historia</i> (om växternas historia) och <i>Peri fyton aition</i> (om växternas naturlära), som i nyare tid utgetts i många öfv. Redan i T:s böcker omtalas t. ex. växternas könsmotsättning med exempel från dadelpalmens konstlade befruktning, likaså fikonträdens kaprifikation, växternas ändamålsenlighet, deras förhållande till den omgifvande naturens inflytelser m. m., och det antal växter, han uppräknar, går till öfver 400. Jämte Aristoteles räknas T. som "växtlärans grundläggare", ehuru deras botanik blott på långt håll är släkt med nutidens och underlägsen t. o. m. den torra botaniken i 1500-talets äldsta "Kräuterbücher". I sina Etiska karaktärer (tysk öfv. 1897) visade T. förmåga af naturtrogen skildring af personligheter och blef därigenom af litteraturhistorisk betydelse. C. Lmn.  S—e. 
<b>Theofylaktos</b> (grek. <i>Θεοφύλαϰτος</i>). 1. Östromersk teolog, epistolograf och retor, f. i förra hälften af 1000-talet (hans dödsår är obekant). Från diakon i Sofiakyrkan i Konstantinopel steg han till ärkebiskop i Ochrida i Bulgarien (omkr. 1078). Han utgaf kommentarer till de "små profeterna" och en del af nya testamentet, vidare exegetiska och polemiska skrifter, bref och retoriska afh. och var lärare åt Konstantin, son till Mikael Dukas Parapeinakes (1071—78). Hans skrifter utgåfvos i 4 bd af Finetti och Borgogiovanni 1754—63 och finnas äfven i Mignes "Patrologia", bd 123—126. — 2. T. Simokattos, vanligen kallad Simokatta (se d. o.). 1—2. J. C. 
<b>Theognis</b> (grek. <i>Θέογνις,</i> lat. <i>Theognis</i>), forngrekisk elegisk skald af en förnäm och rik släkt i det nisaiska Megara, lefde under senare delen af 6:e årh. f. Kr. En politisk omhvälfning, 
page_number=569, index= - Theognis  - Theognostos  - Theoklymenos  - Theokritos  - The old sailor  - Theologia irregenitorum  - Theologisk quartalskift  - Theomnestos  - Theon 
som störtade det härskande adelspartiet och beröfvade det dess besittningar, synes ha tillskyndat T. stora förluster. Hans olyckor uppfyllde honom med bitterhet mot hans till makten komna vedersakare, som han i sina dikter, mestadels riktade till en ung man vid namn Kyrnos, betecknar som vanbördiga, ärelösa o. s. v., hvaremot alla goda egenskaper tillerkännas de adlige. Men vid sidan af detta starkt utpräglade klasshat förekomma äfven många sköna uttryck af en upphöjdt sedlig världsåskådning och from förtröstan på en högre ledning af människornas öden. Några andra af hans dikter äro egnade åt vinet och kärleken. Af hans på elegiskt versmått (se Distikon) författade sånger finnes, efter uteslutning af hvad som bevisligen är främmande långods, något öfver 1,200 vers i behåll. Dessa bestå af längre och kortare fragment, utan inbördes sammanhang eller planmässig ordning. De äro utgifna bl. a. af Bergk i samlingen "Poetæ lyrici", Sitzler (1880), Hiller-Crusius i "Anthologia lyrica" (1897) m. fl. A. M. A. 
<b>Theognostos</b> (grek. <i>Θεόγνωστος</i>), östromersk grammatiker och historieskrifvare, som lefde i början af 800-talet. Hans förnämsta arbete, som han tillegnade kejsar Leo Armeniern (813—820), är den mycket egendomliga <i>Ortografien</i> (i 1,003 regler; utg. af A. Cramer 1835, senare af andra). Man finner af denna skrift bl. a., att det grekiska uttalet då ej längre gjorde skillnad på <i>αι</i> och <i>ε,</i> på <i>ει, ι</i> och <i>η,</i> på <i>οι</i> och <i>υ</i> (då uttaladt som <i>ü</i>), på <i>ο</i> och <i>ω.</i> På äldre dagar utgaf T. en nu förlorad berättelse om Eufemios' resning på Sicilien och arabernas besittningstagande af denna ö (826, 827). J. C. 
<b>Theoklymenos</b> (grek. <i>Θεοϰλύμενος</i>), en argivisk siare, som på grund af ett mord flytt från sitt hemland till Pylos, där han träffar Telemachos, som söker sin förlorade fader (se Odysseus). Han följer med till Ithaka och förkunnar för Penelope hennes makes hemkomst och för friarna (se Penelopeia) deras undergång. J. C. 
<b>Theokritos</b> (grek. <i>Θεόϰϱιτος,</i> lat. <i>Theocritus</i>), forngrekisk skald från Syrakusa på Sicilien, den egentlige skaparen af den diktart, åt hvilken man gett namnet bukolisk poesi (herdedikt, idyll, se d. o.), lefde i förra hälften och omkr. midten af 3:e årh. f. Kr. dels i Syrakusa hos konung Hieron II, dels i Alexandria. Under hans namn ha till vår tid kommit 30 eller 31 idyller, bland hvilka dock några äro af tvifvelaktig äkthet. De äro till största delen skrifna på episkt versmått (hexameter). Några af dem äro episkt berättande, andra rent lyriska, många äro affattade i växelsång, stundom utvecklande sig till verkligt dramatisk form, t. ex. i den ryktbara femtonde ("Syrakusanskorna"), hvarvid Sofrons mimer sägas ha tjänat som förebild med afseende på stil och anläggning. Dessutom finnas af T. några kortfattade dikter i epigrammatisk stil. Hans språk är en konstgjord poetisk dialekt, som alltefter innehållets och stämningens art är öfvervägande dorisk eller öfvervägande jonisk. Eolismer förekomma hufvudsakligen i de som oäkta misstänkta dikterna. Upplagor äro utg. bl. a. af Ahrens i "Bucolicorum græcorum reliquiæ" (1855), Fritzche, "Theocriti idyllia" (1870, stor kritisk uppl.), "Theokrits gedichte" (3:e uppl. 1881), Ziegler, "Theocriti carmina" (3:e uppl. 1879). T:s bukoliska diktning har tjänat som förebild för den romerska liksom för senrenässansens och rokokons herdeidyller. T:s samtliga idyller äro till svenska språket öfverflyttade af A. G. Sjöström (1830—33) och E. Lagerlöf (1884). Märk f. ö. Rumpel, "Lexicon theocriteum" (1879), Legrand, "Étude sur Théocrite" (1898) och Wilamowitz-Möllendorff, "Textgeschichte der griechischen bukoliker" (1906). A. M. A. 
<b>The Old sailor</b> [thi å͡u'ld se͡ilə], eng., pseudonym. Se Barker, M. H. 
<b>Theologia irregenitorum,</b> lat. Se Pietism, sp. 838, 840, 842. 
<b>Theologisk quartalskrift</b> utgafs i Lund af H. Reuterdahl och J. H. Thomander 1828—32 och 1836—40 samt af H. M. Melin och E. G. Bring 1841—42. Årgången innehöll 4 häften om 5—6 ark. Den väl redigerade tidskriften framträdde som ett vittnesbörd om ny lifaktishet inom den lundensiska teologien. Den innehöll en rad ofta betydande originaluppsatser, rikhaltig recensionsafdelning (behandlande nordisk och tysk litteratur) samt kyrkohistoriska notiser m. m. Programmet kommer karakteristiskt fram i inbjudningen till 2:a årgången, där det heter bl. a.: "Redaktörerna — — äro långt ifrån att hos andra fordra eller ens önska en för all forskning och all sannings lif så föga båtande likstämmighet. Kyrkan känner kätterier, men icke vetenskapen. Hade villfarelserna icke varit, så vore sanningen icke hvad hon är: och sanningen är ännu icke så lemmalytt, att hon icke skulle kunna spänna bälte med sofismerna". Tidskriften uppbars framför allt af redaktörerna själfva — särskildt Reuterdahl utvecklade en omfattande produktion. Bland öfriga medarbetare märkes framför andra M. E. Ahlman, som införde största delen af sitt icke omfångsrika, men vägande författarskap. G. A—n. 
<b>Theomnestos</b> (grek. <i>Θεόμνηστος</i>) från Sardes, bildhuggare, troligen från hellenistisk tid, mest bekant för en staty af en chiotisk boxare, uppställd i Olympia. Äfven bilder af jägare, beväpnade män och af offrande skall han ha skapat. J. C. 
<b>Theon</b> (grek. <i>Θέων</i>). 1. Grekisk målare från Samos, samtida med Apelles (senare delen af 300-talet f. Kr.), illustrerade grekiska dikter och sträfvade till illusion och realism. Han utmärkte sig i synnerhet inom en art af framställning, som grekerna kallade "fantasier". En af hans mest berömda bilder var en <i>Vansinnig Orestes.</i> Hvad man menade med "fantasier", därom upplyser författaren Aitianos, som meddelar, att T. målat en hoplit (en tungt beväpnad soldat) i anfallsställning och så lefvande, att det såg ut, som störtade han fram ur taflan. För att åstadkomma illusion försatte konstnären genom smattrande trumpetsignaler åskådarnas sinnen i rätt stämning och drog därpå plötsligt undan det förhänge, som dolde taflan. — 2. Grekisk matematiker från Smyrna, i förra hälften af 2:a årh. e. Kr., författade ett arbete (<i>Peri ton kata mathematiken chresimon</i> etc.), afsedt att meddela så mycken insikt i matematik och astronomi, som behöfdes för att studera Platons skrifter. Arbetet innehåller två afdelningar, en aritmetisk och en astronomisk (möjligt är, att det urspr. egt ännu flera). Båda 
page_number=570, index= - Theon  - Theophania  - Théophile  - Theophilus  - Theophrastaceae  - Theophrastus  - Theophylactes  - Theopompos  - Theorell, Sven Lorens 
afdelningarna äro senast utgifna af Hiller (1878). — 3. Grekisk matematiker i Alexandria, i senare hälften af 300-talet, vann sin förnämsta betydelse genom den af honom ombesörjda redaktionen af Euklides' "Elementa", hvilken nästan h. o. h. utträngde föregående redaktioner. De af T. gjorda ändringarna och tilläggen voro dock i sak af föga vikt. Han författade äfven anmärkningar till Aratos "Fainomena" och en kommentar till "Almagest", som innehåller värderika upplysningar rörande grekernas sätt att med sexagesimalbråk utföra multiplikation, division och rotutdragning. T. var fader till den berömda Hypatia. 1. G—g N. 
<b>Theophania.</b> Se Teofani. 
<b>Théophile</b>  [-fīl], fransk författare. Se Viau. 
<b>Theophilus,</b> pseudonym. Se Raaslöff 1. 
<b>Theophrastaceæ,</b> <i>bot.</i>, en liten växtfamilj, tillhörande serien <i>Primulales,</i> af 42 träd och buskar förekommande i tropiska Amerika. De lansettlika bladen äro ofta sammanträngda i grenspetsarna. Blommorna äro en- eller tvåkönade, aktinomorfa, med sambladig krona. Utom de 5 ståndarna finnas 5 staminodier. Fruktämnet är öfversittande med vanligen central placenta, frukten stenfruktartad med 2 — många frön. Det största släktet är <i>Clavija,</i> hvars rötter framkalla kräkningar; frukterna äro ätliga. <i>Jacquinia-</i>arterna äro giftiga och användas till att bedöfva fisk vid fiske (jfr Barbasco). De torkade frukterna uppträdda på trådar användas till armband, hvaraf det franska namnet <i>bois à bracelets</i> ("armbandsträd"). Den mexikanska <i>Deherainia smaragdina</i> utmärkes af stora gröna blommor. G. L—m. 
<b>Theophrastus.</b> Se Paracelsus och Theofrastos. 
<b>Theophylactes,</b> lat. Se Rom, sp. 667. 
<b>Theopompos</b> (grek. <i>Θεόπομπος,</i> lat. <i>Theopompus</i>). 1. Forntida konung i Sparta, under hvars regering första Messeniska kriget (traditionellt 743—724 f. Kr.) inträffade. — 2. Författare af lustspel i Aten (omkr. 400 f. Kr.), yngre samtida till Aristofanes. Fragment af hans stycken, utg. af Meineke i "Fragmenta comicorum græcorum" (1839—57) och Kock i "Comicorum atticorum fragmenta" (1880), tyckas visa, att han närmat sig den s. k. "mellersta" attiska komedien (se Grekiska litteraturen, sp. 208). — 3. Berömd grekisk talare och historieskrifvare från ön Chios, f. omkr. 376 f. Kr., utvandrade i anledning af politiska misshälligheter till Aten, där han begagnade Isokrates' undervisning. Ett loftal öfver konung Mausolos i Karien tillvann honom priset vid en af drottning Artemisia föranstaltad täflan. Omkr. 331 f. Kr. återvände han till Chios. Hans förnämsta historiska arbeten voro dels <i>Hellenika',</i> en grekisk historia i 12 böcker för tiden 411—394, afsedd att utgöra en fortsättning af Thukydides' verk, dels <i>Filippika',</i> en framställning i 58 böcker af de grekiska staternas historia för åren 360—336 f. Kr. eller Filip II:s regeringstid och med honom som hufvudperson. Af Dionysios från Halikarnassos berömmes T. som en pragmatisk historieskrifvare af förtjänst, hvaremot han från andra håll beskylles för okritisk sammanblandning af historia och saga äfvensom för öfverdrifven benägenhet att häckla. Hans arbeten ha lämnat rikligt material åt de senare historieskrifvarna Diodoros och Pompejus Trogus. De tämligen omfångsrika fragment, som finnas i behåll, äro samlade af C. Müller i "Fragmenta historicorum græcorum", I (1841). 1—3. A. M. A. 
<b>Theorell.</b> 1. Sven Lorens T., justitieombudsman, f. 5 nov. 1784 i Herrljunga, Skara stift, d. 15 dec. 1861 i Stockholm, blef 1805 student i Uppsala, där han 1808 aflade auskultantexamen i landtmäteri och hofrättsexamen. Efter att 1809—14 ha sysslat med landtmäteri- och tingsarbeten i Kronobergs län tjänstgjorde han från 1815 i Kammarkollegium, hvarifrån han, sedan 1823 notarie, tog afsked 1839. Samtidigt utöfvade han vidsträckt och högt ansedd verksamhet som advokat. 1841 kallades T. till led. af Lagberedningen och utnämndes s. å. till kammarråd, men trädde i utöfning af detta ämbete, först sedan han i jan. 1845 lämnat Lagberedningen. 1846 utnämndes han till häradshöfding i Södra Möre härad. 1848 valdes han, nära 64-årig, till justitieombudsman, ett val, emot hvilket samtliga borgarståndets och en del af bondeståndets elektorer inlade sin reservation, bl. a. emedan T. "nära nog öfverlefvat sig själf". Orsaken till elektorernas misslynthet var emellertid nog icke T:s höga ålder, utan hans hållning till vissa på dagordningen stående frågor. T. hade i yngre år, då han bl. a. var medarbetare i den af brodern (se T. 2) 1820—22 utgifna oppositionstidningen "Stockholms courier", stått i de frisinnades främsta led. Men sedermera hade han, såsom i skrifterna <i>Anckarsvärdska politiken, en blick på 1840 års riksdag</i> (2 hftn, 1842—43), <i>Öfver svenska nationalrepresentationens ombildning</i> (1844) och i de mot Richert och Geijer riktade <i>Betraktelser och handlingar hörande till reformen i nationalrepresentationen och allmänna lagen</i> (3 hftn, 1846—48), visat sig som motståndare till allmänna val samt jury och landtdomstolarnas permanens — allt saker, som påyrkades af 1840-talets liberale. Emellertid omvaldes T. vid riksdagarna 1850—51 och 1853—54. Men vid 1856 års riksdag drog sig en storm tillsammans öfver hans hufvud. Till de motståndare hans påstådda konservatism skaffat honom sällade sig en mängd riksdagsmän, som af ett eller annat skäl berörts af hans verksamhet som justitieombudsman. Han hade nämligen låtit anställa många åtal för ämbetsförseelser och i sina till riksdagen ingifna (i stilistiskt afseende utmärkta) berättelser bl. a. underkastat några Högsta domstolens lagskipningsåtgärder en, såsom det yttrades, "otjänlig och vådlig granskning" och därjämte försvarat en sådan ultra liberal sats, som att ämbetsmän egde rättighet att vägra att verkställa beslut, som ej voro utfärdade i grundlagsenlig ordning. Emot lagutskottets utlåtande, att T. fortfarande vore förtjänt af riksdagens förtroende, gjordes reservationer, och särskildt inom borgarståndet, af hvars ledamöter icke mindre än 14 voro ställda under åtal af T., haglade anmärkningar öfver denne. Vid det i jan. 1857 företagna valet till justitieombudsman fick T. af 48 elektorsröster endast 12 — en utgång af valet, "som närmade sig en skandal". 1858 tog T. afsked från sin häradshöfdingtjänst. Han åtnjöt en af ständerna honom beviljad lifstidspension. 
page_number=571, index= - Theorell, Johan Peter  - Theorell, Axel Gabriel  - Theorell, Hugo Gustaf Teodor  - Theoriai 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Johan Peter T., den föregåendes broder, tidningsman, f. 15 aug. 1791 i Herrljunga, Västergötland, d. 9 mars 1861 i Stockholm, vardt student i Uppsala 1809 och filos. magister 1812 samt ingick 1816 i k. kansliet och Kommerskollegium. S. å. vann han Svenska akad:s stora pris för <i>De två rosornas strid om engelska kronan</i> (Sv. akad:s handl., 8:e d.) och 1818 andra priset för <i>Longobardiska rikets fall.</i> Han lämnade snart därefter tjänstemannabanan och egnade sig åt annan verksamhet dels som boktryckare (1822—33) och bokauktionsverkets föreståndare (1822—27), dels, och hufvudsakligen, som tidningsman. Han begynte med det för sin tid talangfullt redigerade oppositionsbladet "Stockholms courier" (1820—22), som flera gånger råkade i delo med indragningsmakten och där brodern var den ende medarbetaren. I slutet af 1823 fick T. af sin svärfader, Pulchau, "Dagligt allehanda", hvilket blad han omdanade till en politisk och nyhetstidning. Han sålde tidningen 1833, men fortfor att skrifva i densamma till hösten 1834. S. å. utgaf han en "Riksdagstidning" och ingick i "Aftonbladets" redaktion, som han tillhörde till 1838, då han ånyo blef medarbetare i "Dagligt allehanda". Med 1844 skapade han sig ett eget organ, veckoskriften "Vinterbladet", som fortgick t. o. m 1845, men sedan i två år förenades med "Dagligt allehanda" i form af särskilda artiklar. 1848 blef han medarbetare i "Aftonposten" samt utgaf 1852—53 en ny årgång af "Vinterbladet". Sedan dess tillhörde T. ingen tidningsredaktion, men lämnade bidrag till flera, alltid i den gammaldags frisinnade anda, som utmärkt honom från hans första uppträdande. Af hans bidrag till pressen är det icke få, som tillhöra de ur olika synpunkter viktigaste tidningsartiklarna under detta skede. Utan tvifvel var det han, som författade den <i>Återblick på nya skolan,</i> i "Aftonbladet" 1837, som var ett af de våldsammaste och delvis obilligaste angreppen på romantikens åskådning. K. J. L. Almquists arbeten anmälde han 1839 i "Aftonbladet" och 1840 i "Dagligt allehanda" med stor sympati. Mycket intresserad för den skriftliga framställningens rykt och reda, deltog han i "Vinterbladet" flitigt i de då pågående språkdiskussionerna och framhöll den redan då uppseendeväckande likgiltighet, som utmärkte tidningsmännen i fråga om behandlingen af deras modersmål. Kärf och sträf i sin stil, var han fruktad som "giljotinmannen" för sina kritiker, i hvilka särskildt författarinnorna — bl. a. fru Knorring — hunsades utan förskoning, men fick också erkännande för sin kunskapsrikedom och gedigenhet, sin öfvertygelsetrohet och själfständighet i behandlingen af allmänna frågor. I likhet med flera samtida utgaf han dessutom då och då anonyma häften i någon fråga för dagen, ofta aftryck eller bearbetningar af egna tidningsartiklar. Hans första alster i denna väg var den lilla kvicka skriften <i>Försök att tourmatta på opinionen</i> (1819), med anledning af ett tryckfrihetsåtal mot brodern. Andra dylika voro <i>Bondeståndet och indragningsmakten</i> (1830), <i>Några ord om press, reformer, ministerstyrelse</i> (1839), <i>Ett ord i den stora frågan om en förändring af nationalrepresentationen i Sverige</i> (1844), <i>Svenskt handelstvång och handelsfrihet</i> (1850) m. fl. Åtskilliga kommittébetänkanden o. d. flöto äfven ur hans penna jämte ett ej obetydligt antal riksdagsmotioner. T. var nämligen länge sysselsatt i åtskilliga utskotts kanslier. Utom allt detta medhann han också under sina tidigare år att vara förläggare och själf lägga hand vid åtskilliga förlagsartiklar, såsom Kochs och Schoells "Historisk tafla öfver Europas statshvälfningar", upplagor af Horatius (1833) och Vergilius (ej fulländad) m. m. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 3. Axel Gabriel T., son till T. 1, fysiker, konstruktör, f. 10 juni 1834 i Gökhems församling i Västergötland, d. 2 juli 1875 på Ekskogen nära Sköfde, blef student i Uppsala 1855, filos. doktor 1863 och docent i matematik vid Uppsala universitet s. å. Han var 1865—66 t. f. professor i fysik vid Teknologiska institutet. Utrustad med ovanliga uppfinnaranlag, konstruerade han 1866 en sinnrik apparat, den själfregistrerande meteorografen, som högeligen underlättar insamlandet af meteorologiska iakttagelser och har blifvit antagen flerstädes, äfven i utlandet (se Meteorograf). Han uppfann dessutom en mycket praktisk vindmätare och inrättade de bästa medelst elektricitet reglerade astronomiska ur m. m. 1874 anvisade riksdagen honom ett årligt anslag af 2,500 kr. för att sätta honom i tillfälle att ostördt egna sig åt sina konstruktionsarbeten. T. skref bl. a. <i>Proportionslärans elementer</i> (1870), <i>Räknetabeller till underlättande af sifferkalkyler</i> (1874) och <i>Mekanikens element</i> (utg. 1877). 2. —rn.* 
<b>Theorell,</b> Hugo Gustaf Teodor, ingenjör, värmetekniker, f. 1 juli 1859 i Björke, Älfsborgs län, genomgick tekniska elementarskolan i Borås och Tekniska högskolan, där han aflade civilingenjörsexamen 1881. T. innehade anställning hos professor K. A. Ångström i Stockholm 1881—82, hos a.-b. Palmcrantz & C:o 1882—83 och hos professor J. E. Cederblom i Stockholm 1883—88. Från 1889 innehar T. konstruktionsbyrå för centraluppvärmning i Stockholm. Han har uppgjort ritningar och förslag till samt ledt utförandet af ett mycket stort antal värmeledningsanläggningar för såväl offentliga som enskilda byggnader. T. har gjort sig bemärkt äfven som uppfinnare inom sitt fack och har bl. a. konstruerat en kalorifer (se d. o.), som utgör en modifikation af den Cederblomska kaloriferen. Fmn. 
<b>Theoriai</b> (sing. theoria, af <i>theoros,</i> 
page_number=572, index= - Theoriai  - Theorikon  - Theos  - Theosophia  - Théot, Catherine  - Theotocopuli  - Theotokis, Nikeforos  - Theotokis, Georgios Nikolaus  - Theotokopuli, Domenico 
gudafestsåskådare, festbesökare) kallades i det forna Grekland de heliga beskickningar, som de grekiska staterna vid vissa tillfällen afsände till de samfällda nationalhelgedomarna dels för att som åskådare deltaga i de där firade religiösa festerna, dels för att å statens vägnar frambära ett offer åt guden eller af honom begära ett orakelsvar. Festbeskickningens ledare kallades <i>architheoros.</i> Berömd var framför andra den från Aten årligen utgående beskickningen till Apollontamplet på Delos till åminnelse af Theseus' färd till Kreta (se Theseus). Medan denna beskickning pågick, fick ingen afrättning verkställas, emedan staden då borde hållas ren och obefläckad. Stor gästfrihet visades af de besökta samhällena, som tillsatte särskilda värdar (<i>theorodokoi</i>) för theoriernas deltagare. A. M. A. 
<b>Theorikon</b> (plur. theorika', "skådespelspenningar", af grek. <i>theoros,</i> åskådare) kallades i det forna Aten de penningar, som under den utvecklade demokratiens tid (i 5:e och 4:e årh. f. Kr.) brukade af statsmedel utbetalas till de fattigare medborgarna, urspr. för att bereda dem tillfälle att bevista de med religionsväsendet nära förbundna skådespelen, men sedermera äfven vid andra tillfällen. För handhafvandet af dessa medel inrättades kring midten af 4:e årh. en särskild kassa (<i>to theorikon</i>), och på förslag af den skicklige, men samvetslöse folkledaren Eubulos stadgades genom folkbeslut, att statsverkets alla öfverskott skulle tillfalla denna kassa, hvilket hade till följd, att staten vid påkommande krig ofta råkade i största förlägenhet. Demosthenes och andra fosterlandsvänner sträfvade länge fruktlöst att vinna rättelse af detta fördärfliga ofog, och först när det var för sent, omedelbart före slaget vid Chaironeia (338 f. Kr.), lyckades det att åt krigskassan återbörda dessa reservmedel. A. M. A. 
<b>Theos,</b> grek., gud. Ordet nyttjades äfven som hedersnamn (se Antiochos 2). 
<b>Theosophia,</b> skrift från 800-talet, författad af Aristokritos, en samling af mystiska och obegripliga föregifna orakelspråk, som röja inflytande af nyplatonsk filosofi. Den är utg. af Buresch (i "Klaros" 1889) efter en handskrift, som 1880 upptäcktes i Tübingen. J. C. 
<b>Théot</b> [teå̄], Catherine, fransk religiös svärmerska, f. 1725 i Normandie, d. 1 sept. 1794 i Paris, kom som arbeterska till Paris, där hon började tro sig ha syner. Sedan hon en tid varit inspärrad som vansinnig, frigafs hon 1782 och uppträdde 1794 som stifterska af en ny religion med besynnerliga mystiska ceremonier, lät kalla sig "Guds moder" och "den nya Eva" samt förebådade ankomsten af en ny Messias. Då Robespierre denna tid lät proklamera "det högsta väsendet", ansågs hon åsyfta honom med sina förutsägelser, och det påstods, att han i ärelystna syften underhöll hemliga förbindelser med den nya sekten. Häraf begagnade sig hans fiender inom säkerhets- och välfärdsutskotten för att nedsätta honom i den allmänna meningen. Säkerhetsutskottet lät fängsla profetissan, och dess medlem Vadier afgaf 15 juni inför konventet om denna sak en rapport, i hvilken Robespierre utan att namnges prisgafs åt löjet. Robespierre förhindrade, att hon ställdes inför Revolutionstribunalet, men hon dog några veckor  därefter i fängelse redan före Robespierres fall. S. B.* 
<b>Theotocopuli.</b> Se Theotokopuli. 
<b>Theotokis,</b> Nikeforos, nygrekisk lärd, f. 1736 på Korfu, d. 1800 i ett kloster i Moskva, utmärkte sig synnerligen som lärare vid helleniska skolan på Korfu och som skolföreståndare i Jassy. Man har kallat honom "det grekiska undervisningsväsendets fader". Hans läroböcker (naturlära, matematik, geografi) voro länge i bruk, och hans teol. skrifter bidrogo mycket till att stadga ny grekiska skriftspråket. 
<b>Theotokis,</b> Georgios Nikolaos, grekisk statsman, f. 1847 på Korfu, d. 24 jan. 1916 i Aten, var först advokat och tidningsman, valdes 1878 att i parlamentet representera sin hemort, där hans släkt eger stort inflytande, slöt sig 1881 till Trikupis' parti, var flera gånger medlem af dennes kabinett (marinminister 1886—90, inrikesminister 1892—maj 1893 och nov. 1893—juni 1895) samt blef efter Trikupis' död 1896 ledare för dennes parti, hvilket därefter plägade kallas theotokister. T. uppträdde med skärpa mot Delyannis' slösaktiga och chauvinistiska politik, manade under Kretakrisen 1896—97 förgäfves till moderation och ledde som utrikesminister i ministären Rallis (april—sept. 1897) förhandlingarna om stillestånd och fred med Turkiet samt om finansiell uppgörelse med stormakterna. T. var sedermera premiärminister april 1899—nov. 1901, juni—juli 1903, dec. 1903—dec. 1904 och dec. 1905—juli 1909. På denna post sökte han främja handeln, bringa reda i statsfinanserna, reformera förvaltning och rättskipning samt genom tillkallande af utländska instruktörer höja arméns effektivitet. I macedoniska frågan närmade han sig i viss mån Turkiet för att motverka det bulgariska inflytandet. Sedan han juli 1909 nödgats afgå på grund af häftiga demonstrationer mot hans försiktiga politik i Kretafrågan, drog han sig småningom alltmer tillbaka från de parlamentariska striderna. Han efterlämnade minnet af en bland Greklands klokaste och måttfullaste statsmän. V. S—g. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>D. Theotokopuli. Efter ett själfporträtt.</tr></table> <b>Theotokopuli,</b> Domenico, italiensk-spansk målare, vanligen kallad el Greco (greken), uppges ha varit född omkr. 1547 på Kreta, d. 1614 i Toledo, kom i unga år till Venezia, säges ha varit elev af Tizian, men tog framför allt starkt och bestående intryck af Tintoretto. Venezianskt målningssätt är genomgående i de af hans alster från detta skede, som äro kända: <i>Maria med Jesusbarnet i templet,</i> som äfven visar bysantinskt inflytande (musée Jacquemart-André i Paris), <i>Franciscus' stigmatisering, Jesus drifver månglarna ur templet</i> (finns i 4 olika exomplar). <i>Jesus botar en blind född</i> (Parma, 
page_number=573, index= - Theotokopuli, Domenico  - Theotokos  - Theoxenia  - Thera 
Dresdengalleriet). Han besökte Rom 1570, väckte uppseende där (ett själfporträtt omtalas i samtida bref) och studerade Michelangelo och Rafael. 1576 eller 1577 öfverflyttade han till Spanien och förblef sedan bosatt i Toledo. Bland hans tidigare verk från detta skede äro <i>Marias himmelsfärd</i> (altaruppsats, 1577, midtstycket i Chicagos museum), <i>Jesus afklädes på Golgata</i> ("Espolio", 1579, katedralen i Toledo, en variant i Nya pinakoteket i München), <i>Uppståndelsen</i> (Toledo), <i>Treenigheten</i> (Pradomuseet i Madrid). Öfvergången i hans måleri till spansk karaktär belyses främst af de stora altarbilderna <i>Filip II:s dröm, Den helige Mauritius' och hans legions martyrium</i> (1584, båda målade på beställning af Filip II, som likväl var mindre nöjd med dem, båda finnas ännu i Escorial) och <i>Grefve Orgaz' begrafning</i> (1586; S. Tomé i Toledo). Framför allt i den sistnämnda målningen, som torde utgöra den mest representativa och fullödiga bland T:s alster, förenas kraftfull realism och karakteristik med vision och mystik. I de följande verken ta den symboliska uppfattningen, det fantastiska i behandlingen och det dekorativa i stilen öfverhand öfver det reella. Han målar <i>Jesu dop, Den korsfäste, Uppståndelsen, Himmelsfärden, Maria som himladrottning</i> (Concepcion), helgonlegender (<i>S. Ildefonsos syn</i>), äfven klassiska motiv (<i>Laokoon och hans söner,</i> ämnet behandladt efter allt annat än klassiska kompositionsregler, i Gamla pinakoteket i München) och äfven ett par <i>utsikter af Toledo,</i> den ena med en flammande ovädershimmel öfver staden. I många af sina porträtt når T. en öfverlägsen och beundransvärd karaktärsstyrka, ger med helt osökta medel uttryck än för trosglöd och innerlighet, än för hög melankoli och än för iskall viljestyrka och fanatism. Det specifikt spanska gör sig i dessa konterfej gällande med intensiv styrka — denne till Spanien inflyttade mästare har blifvit kallad den mest spanske af alla spanska målare. I sina exalterade visioner "förlorade han all kontakt med verkligheten". Manierist och därjämte sensationssökare kan han med skäl kallas, men ingen skall frånkänna honom genialitet, eld och personlighetens styrka. Hans figurer bli drömgestalter, de äro summariskt upptecknade i flytande, buktiga linjer, det målaren söker, fullt medvetet, med logik och konsekvens, är ej exakt naturlikhet, utan linjerytm, rörelse, suggestiv verkan. Hans figurrika kompositioner kunna ge intryck af improvisation och bisarreri, "linjeorgie". I sin kolorit, som kan vara rik, men andra gånger är afsiktligt sträf, söker han det sällsamma och ovanliga, öfverraskande harmonier och underliga färgsensationer. Under sitt senare skede målade han mest för sin egen tillfredsställelse, behöll sina alster i sitt hem och lämnade efter sig ett par hundratal fullbordade taflor. Han inrättade sitt lefnadssätt suveränt efter sin egen smak, höll sig bl. a. ett eget musikkapell, egde ett stort bibliotek, men dog skuldsatt. Han skref en bok om måleri och var verksam äfven som skulptör och arkitekt. Hans son Jorge Manuel T. gjorde klumpiga efterbildningar af faderns målningar. — Efter att länge ha varit förbisedd af de konststuderande, ansedd som en halft förryckt manierist och knappast ens omnämnd i konsthistorien, har han i våra dagar blifvit "upptäckt" och föremål för en på vissa håll omåttlig dyrkan. Såväl hans summariska, flytande teckningssätt som hans egenartade koloristiska uppslag ha fått ett afsevärdt inflytande på de riktningar inom det moderna måleriet, som följde efter realismens härskartid, han har blifvit utropad som dess stamfader och har öfvat mäktigt inflytande exempelvis på Cézanne och dennes efterföljare. För konsthandlarna har han varit en guldgrufva, många af hans målningar ha på sista tiden hamnat i amerikanska millionärers samlingar. Inom Spanien finnas hufvudnumren af hans verksamhet i Escorial, Toledo, där ett Grecomuseum är bildadt, och Pradogalleriet i Madrid (24 nummer). Han är f. ö. representerad i konungens af Rumänien samling (af 9 nummer) och bl. a. i Louvre, National gallery, Parma, Venezia, Neapel, Rom, Dresden, München. Köpenhamns konstmuseum eger ett kärnfullt mansporträtt (signeradt) från hans första tid i Spanien. — Monografier af M. Cossio, "El Greco" (2 dlr, 1908), Boeja de San Roman, "El Greco en Toledo" (1910), Meier-Græfe, "Spanische reise" (s. å.), A. L. Mayer (1911), Barrès och Lafond, "Greco" (s. å.), och H. Kehrer, "Die kunst Grecos" (1914). Ur läkarsynpunkt skildras T. af A. Jorge, "El Greco" (på portugisiska, 1913) och af G. Beritons, "Aberraciones del Greco" (s. å.). G—g N. 
<b>Theotokos</b> (af grek. <i>theos,</i> gud, och <i>tokos,</i> födsel), "gudaföderskan", Guds moder, inom den grekisk-katolska kyrkan benämning på Heliga jungfrun. 
<b>Theoxenia</b> (grek., "gudagästabud") kallades det i vissa forngrekiska stater (Delfi, Paros m. fl.) förekommande bruket att vid en offerfest, som firades till någon stor guds ära, inbjuda öfriga inhemska gudar som dennes gäster. Äfven kunde det som en särskild utmärkelse förunnas framstående personer att deltaga i denna gudamåltid. Så t. ex. voro skalden Pindaros och hans efterkommande för beständigt inbjudna till de apollinska teoxenierna i Delfi. En viss likhet med detta bruk hade romarnas <i>lectisternium</i> (se d. o.). Se Deneken, "De theoxeniis" (1881). A. M. A. 
<b>Thera,</b> äfven kalladt Santorin, grekisk ö i Egeiska hafvet, den sydligaste af Cykladerna. 31 kvkm. Jämte de angränsande öarna Therasia och Aspronisi, hvilka pläga sammanfattas under beteckningen Santorins ögrupp, bildar T. spillror af en förhistorisk krater, nu fylld af omkr. 400 m. djupt vatten och med flera eruptionskäglor. En sådan eruptionskägla uppstod 198 f. Kr., näml. ön Palaia-Kaymene, hvilken än vuxit, än förminskats genom vulkaniska utbrott. De båda öarna Mikra-Kaymene, från 1573, och Nea-Kaymene, från 1707—12, samt Georgios och Aphroessa, från 1866, hvilka dock snart växte ihop med Nea-Kaymene (1866—72), vittna om, att de vulkaniska krafterna äfven i senare tid varit verksamma där. Ön, hvars kuster höja sig ända till 584 m. ö. h. (Hagios Elias), saknar all trädvegetation och källor och är ytterst otillgänglig. Invånarna, som beräknas till omkr. 16,000, bo i små byar, hvilka liksom svalnästen haka sig fast på klipporna. De äro till största delen grekiska katoliker 
page_number=574, index= - Thera  - Theramenes  - Theraphosa  - Therapia  - Therapnai  - Therasia  - There are more things in heaven and earth, Horatio, than are dreamt of in your philosophy  - Thérésa  - Thérèse Bentzon  - Theresianum  - Theresienstadt  - Theresiopel (Maria-Theresiopel)  - Therezina  - Theriaca  - Theriodontia  - Therkildsen, Hans Michael  - Therma  - Thermae  - Thermaenius, Karl Edvard 
och lefva hufvudsakligen af de produkter, vin, bomull och sydfrukter, som den i öns inre mycket bördiga jordmånen frambringar. Särskildt vinet (<i>vino santo</i>) är förträffligt och exporteras i myckenhet till Odessa, hvarifrån öborna i stället hämta säd. Äfven pozzolan ("santorinjord") exporteras. Hufvudstad är Thera l. Phira, beläget på västra kusten, med omkr. 1,100 inv. Man har på T. funnit bostäder från stenåldern äfvensom ruiner från den grekiska antiken. Så har sedan 1896 tysken Hiller von Gärtringen (se d. o.) uppgräft öns forntida hufvudstad (teater, tempel, två gymnasier och en rad privathus). Invånare på ön grundlade omkr. 630 f. Kr. på norra kusten af Afrika staden Cyrene (se Cyrenaica). 1208 e. Kr. eröfrades T. från grekiske kejsaren af hertigen af Naxos, Marco Sanudo. Ön tillhörde venezianerna intill 1566, då den eröfrades af turkarna. F. n. (1918) bildar den tillika med Amorgos och några närgränsande öar eparkien Thera (19,597 inv. 1907). (J. F. N.) 
<b>Theramenes</b> (grek. <i>Θηϱαμένης,</i> lat. <i>Theramenes</i>), forngrekisk statsman i Aten, lärjunge af Prodikos (se d. o.), var en rikt begåfvad natur, men på karaktärens vägnar i hög grad hållningslös. Af sina samtida erhöll han därför spenamnet "koturnen", emedan denna fotbeklädnad passade på hvilkendera foten som helst. Efter att vid revolutionen 411 f. Kr. ha deltagit i upprättandet af en oligarkisk styrelse trädde han på folkpartiets sida och var som dess ledare under någon tid den inflytelserikaste mannen i Aten. Efter sjöslaget vid Arginusiska öarna uppträdde han, hvilken deltagit däri som befälhafvare på en triär, som anklagare mot amiralerna och genomdref deras dödsdom. Då han efter slaget vid Aigospotamoi (405) sändes att underhandla med Lysandros, förrådde han på det skamligaste sitt fosterlands intressen och var sedan jämte Kritias hufvudman i den under namn af "de trettio tyrannerna" kända styrelse, som spartanerna insatte i det kufvade Aten. Men då han motsatte sig Kritias' ytterliga våldsåtgärder, blef han af denne ställd inför rätta och aflifvad (404 f. Kr.). Det mod, hvarmed han efter ett vältaligt försvar tömde giftbägaren, har kastat ett visst skimmer öfver hans minne och t. o. m. förvärfvat honom äran att af yngre forntidsförfattare (t. ex. Cicero) framställas som typ för en vis och ädel man. Litt. bl. a.: Pöhlig, "Der athener T." (1877). A. M. A. 
<b>Theraphosa,</b> <i>zool.</i> Se Fågelspindlar, sp. 174. 
<b>Therapia,</b> by n. om Konstantinopel på Bosporens västra strand. Omkr. 5,000 inv., mest greker. Ångfartygsstation; en mängd landställen, där bland andra de diplomatiska beskickningarna i Konstantinopel bruka tillbringa sommaren. 
<b>Therapnai.</b> 1. Stad i Lakonien på en hög kulle s. ö. om Sparta, en plats berömd för sin helgedom åt Helena och Menelaos (<i>Menelaion</i>). — 2. Stad i Beotien mellan Tebe och Asopos. 1 o. 2. J. C. 
<b>Therasia,</b> ö. Se Thera. 
<b>There are more things in heaven and earth, Horatio, than are dreamt of in your philosophy</b> [ṫḣər ə må̄'ə thi'ȵṡ in he'vn ənd ə̄'th, hå͡ure͡i'ʃiå͡u, ṫḣən ə dre'mt åv in jō'ə filå'səfi], eng., "det finnes flera ting i himmel och på jord, Horatio, än Er filosofi drömt om", citat från Shaksperes "Hamlet", akt 1, scen 5. 
<b>Thérésa,</b> artistnamn för den franska chansonettsångerskan Emma Valadon, f. 1837, d. 1913. Omkr. 1864 väckte hon uppmärksamhet som varietésångerska i Paris. Sedan hon en tid på "Eldorado" utan framgång sjungit känslofulla visor på allvar, tog hon sig före att göra det på ett parodierande sätt, med ett speciellt parisiskt raffinemang, och snart strömmade kejsardömets hela fina värld till etablissemanget "Alcazar" för att höra henne samt lät henne uppträda i sina salonger. Hon sammansatte själf åtskilliga muntra visor (ord och musik). Hennes röst var stark och klar, diktionen utomordentligt välstuderad. Från 1868 gjorde hon på Gaîté-teatern stor lycka i feerier och uppträdde sedan till 1893 på olika småteatrar. Sin rikedom använde hon på äldre dagar till välgörenhet. 
<b>Thérèse Bentzon,</b> pseudonym för franska författarinnan Marie Thérèse Blanc (se d. o.), f. 1840, d. i febr. 1907. 
<b>Theresianum.</b> Se Wien. 
<b>Theresienstadt.</b> 1. (Tjech. <i>Terezin</i>) Stad i norra Böhmen, vid Eger, nära dess förening med Elbe, och vid den floden åtföljande järnvägen från Prag. 6,095 inv. (1910), såväl tyskar som tjecher. T. var af betydelse som vapenplats och befäst läger, intill 1882 som fästning. Denna anlades 1780. — 2. Se Theresiopel. 
<b>Theresiopel</b> (Maria-Theresiopel) l. Theresienstadt (ung. <i>Szabadka</i>), stad i ungerska komitatet Bács Bodrog, på den stora slätten mellan Donau och Theiss, i närheten af den på rå soda rika Palics-sjön, vid järnvägen mellan Szegedin och Essek. 94,610 inv. (1910), de fleste ungrare. Staden ligger i ett rikt jordbruksdistrikt och drifver företrädesvis landtmannanäringar. Den har sitt namn efter kejsarinnan Maria Teresia (d. 1780). (H. W—k.) 
<b>Therezina</b> [tərəṡi'nə], hufvudstad i brasilianska staten Piauhy (se d. o.). 
<b>Theriaca,</b> <i>farm.</i> Se Teriak. 
<b>Theriodontia</b> <i>paleont.</i> Se Galesaurus. 
<b>Therkildsen</b> [-kilsen], Hans Michael, dansk målare, f. 1850 i Lystrup vid Horsens, studerade vid konstakademien i Köpenhamn 1868—74, målade till en början motiv ur allmogelifvet, men öfvergick sedan till djurmåleriet. Hans häst- och koskildringar ega stark och energisk karaktär. Bland dem äro att nämna <i>En ko som slitit sig lös, En familj, Skrämda hästar</i> m. fl. i Konstmuseet, <i>Kalfvarna vattnas, Kor i ett fjordlandskap</i> m. fl. i Hirschsprungs museum. T. var 1893—97 medlem af akademirådet. Ph. W.* 
<b>Therma,</b> stad. Se Thermon. 
<b>Thermæ,</b> lat., bad. Se Termer. — T. Himerenses,  stad. Se Termini Imeresi. — T. Herculis, lat., Herkulesbaden. Se Mehádia. — T. jasornenses, varma svafvelkällor. Se Daruvár. — T. Selinuntinæ, varma källor. Se Sciacca. 
<b>Thermænius,</b> Karl Edvard, fabriksidkare, f. 9 jan. 1842 i Eskilstuna, d. 7 nov. 1894 i Hallsberg, utexaminerad från Tekniska högskolan som civilingenjör 1862, anställdes s. å. som 
page_number=575, index= - Thermaenius, Karl Edvard  - Therme  - Thermia  - Thermida  - Thermidor  - Thermodon (Terme-tschai)  - Thermon  - Thermopylai  - Théroigne de Méricourt, Anne Josephe Terwagne  - Theromorpha 
verkmästare vid den af hans fader, fabrikör Johan T. (f. 1807, d. 1877), grundade mekaniska verkstaden i Torshälla. 1868 stiftade T. tills. med fadern firman Joh. Thermænius & son samtidigt med, att verkstaden förflyttades till Hallsberg. Under T:s ledning utvecklades verkstaden kraftigt; tillverkningen specialiserades på landtbruksmaskiner (se Klöfvernötare och Sädesrensningsmaskin), särskildt ha firmans tröskverk gjort sig väl kända. Firman ombildades till aktiebolag 1897. T. var 1885—87 och 1891—93 led. för Kumla och Sundbo härad af Andra kammaren och sedan 1890 ordf. i Hallsbergs municipalstyrelse. Fmn. 
<b>Therme</b> (grek. <i>Θέϱμη</i>), stad. Se Thessalonika. 
<b>Thermia,</b> en af Cykladerna i Grekiska arkipelagen. Se Kythnos. 
<b>Thermida,</b> stad., Se Sacedón. 
<b>Thermidor</b> [-då̄r; af grek. <i>therme,</i> värme, och <i>doron,</i> gåfva], den 11:e månaden och 2:a sommarmånaden i franska republikanska kalendern, hade 30 dagar och räknades fr. o. m. 19 juli t. o. m. 17 aug. af åren 1793—99 samt fr. o. m. 20 juli t. o. m. 18 aug. af åren 1800—05 (jfr Kalender 1). Historiskt bekant är revolutionen af 9 thermidor år II (27 juli 1794), då Robespierre störtades och med honom ett slut gjordes på skräckväldet. De, som störtade honom och voro anhängare af en mera sansad politik, benämndes sedermera thermidorister (fr. <i>thermidoriens</i>). 
<b>Thermodon</b> (nu Terme-tschai), flod i västra Pontos, turkiska vilajetet Trabezon, Mindre Asien, bekant genom amasonsagan (se Amasoner), faller ut i Pontos Euxeinos (Svarta hafvet). Ofvanför mynningen låg staden <i>Themiskyra</i> (nu Terme). 
<b>Thermon</b> l. plur. Therma (grek. <i>Θέϱμον, Θέϱμα</i>), forntida hufvudstad i Etolien, nära sjön Trichonis (vid Agrinion). Egentligen var T. ej någon stad i vanlig bemärkelse, utan ett af murar omgifvet område med tempel, församlingslokaler, basarer o. s. v. Filip V af Macedonien förstörde det år 218 f. Kr. och bortförde omkr. 2,000 statyer. 
<b>Thermopylai</b> (grek. <i>Θέϱμοπύλαι,</i> lat. <i>Thermopylæ,</i> eg. "de varma portarna", med anledning af två varma källor, som där upprinna), stundom äfven blott Pylai ("portarna"), var fordom namnet på det smala pass mellan Oitabergets östra sluttning (Kallidromos) och Maliska hafsviken (nu Lamia- l. Zituniviken), hvilket förenade de grekiska landskapen Tessalien och Lokris. Såsom utgörande den enda för en krigshär möjliga vägen mellan Tessalien och mellersta Grekland hade detta pass stor strategisk betydelse. Där var det, som 480 f. Kr. Leonidas (se d. o. 1) och hans hjälteskara med själfuppoffrande mannamod höllo stånd mot den persiska öfvermakten. På samma ställe försökte de förenade grekerna under Kalippos (24,000 man) 279 f. Kr. att för Brennus och hans keltiska skaror afskära tillträdet till Grekland. 191 f. Kr. försvarades T. af konung Antiochos mot de romerske generalerna Glabrio och Cato. Under grekiska frihetskriget försvarades det tre gånger 1821 och 1822. Så länge bergstigen (Anopaia) öfver Oita ej befästs, har det ej lyckats att i längden hålla defilén. Det var där, som förrädaren Efialtes (se d. o.) visade perserna vägen. Numera är platsen genom floden Spercheios' uppslamningar åtskilligt förändrad, men man kan dock igenkänna läget af det forna trånga passet. Om topografi och litt. se Kastriotis i grekiska arkeologiska samfundets handlingar 1899. A. M. A. 
<b>Théroigne de Méricourt</b> [terωa'nj də merikōr], Anne Josephe Terwagne, fransk kvinnlig revolutionär, f. 13 aug. 1762 nära Liège, men ej inom dess område, utan i Luxemburg i byn Marcourt, hvaraf hon genom en förvrängning erhöll namnet de Méricourt, d. 9 juni 1817 på dårhuset La Salpétrière i Paris, var dotter till en välmående jordbrukare och uppfostrades i ett kloster. Hon lämnade tidigt hemmet, enligt en sannolikt grundlös uppgift på grund af ett felsteg, som skulle ha förmått henne att egna sitt lif åt att taga hämnd på aristokrater, enligt en annan och trovärdigare på grund af oenighet med styfmodern, och hamnade slutligen i Paris som en beryktad kurtisan. När revolutionen 1789 bröt ut, kastade hon sig ifrigt in i den anarkistiska rörelsen, höll politiska aftoncirklar och ådrog sig en mer än vanlig uppmärksamhet genom sitt fördelaktiga utseende, den fantastiska amasondräkt, i hvilken hon uppträdde på de revolutionära klubbarna eller tog del i upploppen, samt genom sin lidelsefulla vältalighet. 1791 begaf hon sig till Liège som agent för den revolutionära propagandan, tillfångatogs af österrikiska polisen och fördes till Wien, men frigafs efter ett år, sedan kejsar. Leopold med henne haft ett samtal, och återvände därpå till Paris. I upploppet 10 aug. 1792, hvarigenom konungadömet störtades, tog hon verksam och ohygglig del. Man såg henne då i en rasande folkhop, som massakrerade några som rojalister fängslade personer, och hon gaf därvid själf signalen till mordet på en af dem, litteratören Suleau (gift sedan 6 veckor med svenska målarinnan Adelaïde Hall; se Hall, sp. 1097), emedan han gjort henne till föremål för satiriska tidningsartiklar. Under striden mellan Berget och girondisterna uppträdde hon till förmån för de senare, hvarför hon af en pöbelhop 31 maj 1793 greps och underkastades offentlig bastonad i Tuileriesträdgården. Året därpå blef hon vansinnig och tillbragte sin återstående lefnad på dårhus. Senare forskningar ha utmönstrat många legendariska drag ur äldre skildringar af hennes stormiga lefnad. Hon var hjältinnan i ett skådespel af P. Hervieu, som 1902 uppfördes med Sarah Bernhardt i hufvudrollen. Jfr M. Pellet, "Étude historique et biographique sur T." (1886), och vicomte de Reiset, "La vraie T." (1903). S. B.* 
<b>Theromorpha</b> l. Theromora, <i>paleont.</i>, en grupp af utdöda kräldjur, som vunnit biologernas intresse företrädesvis på den grund, att några bland dem i väsentliga delar af sin organisation närma sig eller rentaf öfverensstämma med däggdjuren. De lefde i Europa, Nord-Amerika och Syd-Afrika under kol-, perm- och triastiden, alltså långt innan däggdjuren uppträdt eller (under den yngsta triasperioden) representerades af blott mycket lågt organiserade former. Särskildt är det de som <i>Cynodontia</i> (<i>Theriodontia</i>) betecknade formerna ur Syd-Afrikas perm- och triaslager, som genom sitt däggdjurslika tandsystem ådrogo sig 
page_number=576, index= - Theromorpha  - Theron  - Theropoda  - Thersandros  - Thersites  - Thersner, Ulrik  - Thesauros 
uppmärksamheten: detta är nämligen differentieradt i fram-, hörn- och kindtänder. Morfologiskt betydelsefullare är emellertid en rad andra egenskaper. Sålunda liknar bengommen i hög grad däggdjurens; liksom hos dessa ha de ofta två nackledknappar i st. f. en såsom hos det öfvervägande antalet andra kräldjur. Kvadrat- och ledbenen äro mycket förminskade (ombildas hos däggdjuren, se d. o., till de små hörselbenen städet och hammaren). Fingerledernas antal afviker från öfriga kräldjurs och öfverensstämmer med däggdjurens. Skulder- och bäckengördeln förete likheter särskildt med motsvarande delar hos de lägsta däggdjuren (kloakdjuren) o. s. v. Se Galesaurus. L—e. 
<b>Theron</b> (grek. <i>Θήϱων</i>), envåldshärskare i Akragas (Agrigentum) på Sicilien 488—472 f. Kr., slog i förening med Gelon, härskaren i Syrakusa, kartagerna under Hamilkar vid Himera (480 f. Kr.). Hans regering berömmes som mild, och invånarna i Akragas, hvars välstånd han ökade och som han förskönade genom praktbyggnader, hyllade honom efter döden som heros. Skalden Pindaros prisar honom i sitt 2:a och 3:e olympiska ode med anledning af en vid de olympiska spelen vunnen seger. A. M. A. 
<b>Theropoda,</b> <i>paleont.</i> Se Dinosauria. 
<b>Thersandros</b> (grek. <i>Θέϱσανδϱος,</i> lat. <i>Thersander</i>), son af Polyneikes och Argeia, deltog i Trojanska kriget och fälldes af Telefos. Hans heroon (tempel) fanns i mysiska staden Elaia. J. C. 
<b>Thersites</b> (grek. <i>Θεϱσίτης</i>), en grek, hvilken i "Iliaden" skildras som "den fulaste man, som till Ilion lände", tillika feg och begåfvad med en ondskefull tunga. Då han riktade sina smädelser mot öfverbefälhafvaren, Agamemnon, och sökte egga krigsfolket till myteri, tuktades han, under ljudligt bifall från "akeiska männer", eftertryckligt af Odysseus. Enligt en yngre saga blef han sedermera dödad af Akilles. T. är den förste i grekiska litteraturen framträdande representanten för den demagogiska oppositionen. Äfven Shakspere har, i "Troilus och Cressida", gett en grotesk skildring af honom.  A. M. A. 
<b>Thersner,</b> Ulrik, militär, tecknare, f. 2 april 1779 i Kyrkslätts socken, Finland, d. 2 sept. 1828 i Västerås, blef vid 7 års ålder skeppsgosse vid flottan och tjänstgjorde som sådan under ryska kriget 1788—90, blef sergeant vid arméns flotta 1794 och fänrik 1799 samt förordnades 1804 till informationsofficer vid Göteborgs eskader och att utföra hydrografiska mätningar i Bohus län. 1807 fick han transport till Fältmätningskåren, där han 1808 blef löjtnant. 1808—09 bevistade han fälttåget mot Norge, operationerna på Åland samt affärerna vid Säfvar och Ratan och blef 1810 kapten i armén, deltog s. å. i gränsregleringen mellan Sverige och Ryssland, blef 1811 led. af Krigsvet. akad. och hade under kriget 1813—14 flera kommenderingar, bl. a. som chef för ingenjörsarbetet vid Glückstadts belägring. 1814 blef han major i fältmätningsbrigaden. Efter freden förrättade han triangelmätningar i Skåne 1815—17 och deltog i kårens öfriga arbeten, men tog 1825 afsked med öfverstelöjtnants rang. — I Skåne hade T. 1816 tecknat åtskilliga utsikter af herresäten, och han beslöt utge ett motstycke till Dahlberghs "Suecia antiqua et hodierna". Han kallade också sitt storartadt anlagda utsiktsverk <i>Fordna och närvarande Sverige</i> och begynte 1817 dess utgifning, sedan han i K. F. Akrell funnit en lika skicklig som oegennyttig hjälpare vid mångfaldigandet af teckningarna. Dessa utfördes i akvatintamaner och äro, i synnerhet de tidigare, särdeles förtjänstfullt återgifna, då man betänker, att båda konstnärerna, i synnerhet tecknaren, egentligen voro endast dilettanter. Snart nog förenade sig V. M. Carpelan om företaget, afdelningen Skåne fullbordades 1823, Östergötland begyntes 1820 samt Uppland och Södermanland 1824—25. T. egnade sig äfven åt litterära sysselsättningar. Utom texten till planschverket utgaf han <i>Några ord om musiken</i> (1826) samt <i>Om landskapsmålning</i> (1828), en ganska omfattande och om goda kunskaper vittnande afhandling, i hvilken han genomgår ämnets teoretiska, tekniska och konsthistoriska sidor och särskildt karakteriserar åtskilliga af landskapskonstens mest framstående mästare af olika skolor. — Efter T:s död kunde hans änka genom vänners hjälp fortsätta det stora planschverket (det hade aldrig åtnjutit offentligt understöd). M. G. Anckarsvärd förestod dess utgifning i litografi till 1843, under hvilken tid han dels efter T., dels efter egna eller andras teckningar utförde en mängd utsikter, som i allmänhet äro de först utgifna öfverlägsna. 1843 öfvertogs arbetet af T:s dotter Thora Johanna Ulrika T. (f. 1818), hvilken fortsatte det ända till sin död (1867). Hon litografierade mestadels själf sina teckningar, som äro samvetsgranna, men något torra och svaga. Under hennes tid fortsattes och afslöts afdelningen Närke (1838—55), äfvensom fyra andra dels fortsattes, dels påbörjades. Hela verket omfattade vid hennes död 91 häften (364 planscher med text) och hade kostat subskribenterna 682 kr. 50 öre. -rn.* 
<b>Thesauros,</b> grek. (lat. <i>thesaurus</i>), forngrekisk skattkammare, ett till förvaringsrum för skatter eller dyrbarheter af allehanda slag uppfördt hus eller rum, kassahvalf (om det grekiska ordets kvarlefvande i moderna språk se Drätsel). I de grekiska templen gjorde opistodomen (den bakre cellan) stundom tjänst som skattkammare. — Tesaurer kallas äfven åtskilliga uråldriga grafbyggnader i närheten af de forngrekiska städerna Mykenai ("Atreus' skattkammare"; se Mykenai), Nauplia och Eleusis, hvilka man förr ansett vara skattkammare. De ha formen af en bikupa, till hvilken en gång leder in utifrån och som står i förbindelse med en fyrkantig sidokammare. Taket är bildadt genom stenskiftens öfverkragning (se Tholos); rummet är h. o. h. eller delvis beläget under jorden. En räcka af verkliga skattehus fanns inom tempelområdet vid Olympia, längs berghöjdens södra sluttning. Flera af dessa voro äfven i arkitektoniskt hänseende af intresse, t. ex. geloernas (uppbyggdt 575 f. Kr.) och megaréernas. — Det latinska ordet <i>thesaurus</i> nyttjas äfven som titel på stora och lärda samlingsverk, i synnerhet inom språkforskningens och fornkunskapen områden, t. ex. Stephanus' "Th. linguæ græcæ" (1572), Gronovius' "Th. antiquitatum græcarum" (1697—1702), Grævius' "Th. antiquitatum romanarum" (1694—1703), Gesenius' ."Th. linguæ hebraicæ et chaldaicæ" (1829—42) samt den af 
page_number=577, index= - Thesauros  - Theseion  - Theseus  - Thesen, Olof Johan Gudbrand  - Thesiger  - Thesiger, Frederick 
fem tyska akademier sedan 1900 utgifna, stort anlagda "Thesaurus linguæ latinæ". (J. C.) 
<b>Theseion,</b> tempel. Se Theseus. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Theseus tackas af dem, som hanräddat från den af honom dödade Minotauros.(Kampanisk väggmålning).</tr></table> <b>Theseus</b> (grek. <i>Θησεύς,</i> lat. <i>Theseus</i>), en af den grekiska fornsagans ädlaste hjältegestalter, var son af konung Aigeus i Aten (eller af Poseidon) och Aithra, en dotter af konung Pittheus i Troizen. Hos honom uppfostrades T. Som yngling begaf han sig sedan till Aten för att uppsöka sin fader, hvarvid han under färden dräpte flera grymma resar, som gjorde vägen osäker. I Aten var han nära att förgiftas på sin styfmoder Medeias anstiftan, men räddades, då hans fader igenkände honom på hans svärd och sandaler, hvilka en gång tillhört Aigeus och af Aithra getts åt sonen som igenkänningstecken. T. fick där tillfälle till nya hjältebragder genom att kufva sin farbroder Pallas' upproriska söner och fånga den vilda marathonska tjuren. Då den skändliga offergärden af 7 attiska ynglingar och lika många jungfrur ånyo skulle afgå till Kreta, inskeppade T. sig med de utsedda offren och räddade dessa genom att döda Minotauros med biträde af Ariadne, Minos' dotter, hvars kärlek han vunnit (se Ariadne, Minos och Minotauros). Efter återkomsten till Aten öfvertog han regeringen efter sin fader, hvilken, misströstande om sonens återkomst, hade beröfvat sig lifvet. Sitt fädernesland var han till gagn genom fredliga värf ej mindre än genom hjältebragder. Bland annat tillskref man honom den s. k. synoikismen, d. v. s. sammanförandet af Attikas förut skilda landskommuner till en statsenhet, med Aten som gemensam hufvudstad. Amasonernas infall i Attika tillbakaslogs efter hård strid af T., som därefter förmälde sig med deras drottning, Antiope (Hippolyte), och med henne fick sonen Hippolytos. Äfven säges han ha deltagit i den kalydonska jakten och i argonauternas härfärd. Sin vän och vapenbroder Peirithoos bistod han i striden mot centaurerna och nedsteg med honom till underjorden för att bortröfva Persefone. Där blefvo de dock båda kvarhållna, tills T. befriades af Herakles. Vid återkomsten till Aten fann T. allt förändradt. Tronen var tagen i besittning af Menestheus, och han själf hade blifvit en främling bland sitt folk. I grämelsen däröfver begaf han sig till ön Skyros, där han försåtligt dödades af konung Lykomedes. Hans son Demofon återfick konungavärdigheten, och af följande tiders atenare vördades T. som landsheros och grundläggare af Atens statsskick. På oraklets bud förde Kimon (468 f. Kr.) hans ben från Skyros till Aten och uppförde där åt honom ett praktfullt tempel. Ända till midten af 1800-talet var man fullt öfvertygad om detta tempels identitet med ett i nordvästra delen af Aten ännu befintligt doriskt tempel, hvilket under medeltiden tjänat som en åt den helige Georg helgad kyrka och nu används till museum. Detta vackra tempel, hvilket utgör en af Atens bäst bibehållna och mest i ögonen fallande fornlämningar, bär ännu namnet Theseion. Om dess verkliga bestämmelse ha dock flera olika förslagsmeningar blifvit framställda. — Theseussagan, som är en den joniska stammens tillhörighet, visar en anmärkningsvärd likhet med sagorna om Herakles, hvilket redan i forntiden gaf anledning att beteckna T. som "en annan Herakles". Älven den bildande konsten brukade utrusta T. med de för Herakles utmärkande attributen: lejonhud och klubba, men äfven med en kort mantel (chlamys) och en bredskyggig hatt af det slag, som de attiske efeberna brukade bära. A. M. A. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Det s. k. Theseion i Aten. (Jfr fig. 6 iart. Tempel; fasaden.)</tr></table> 
<b>Thesen,</b> Olof Johan Gudbrand, norsk veterinär, f. 16 juni 1830 i Kristiania, d. 27 jan. 1895 i Aas, studerade 1853—55 i Köpenhamn, blef lärare vid Den höiere landbruksskole i Aas i veterinärvetenskap och zoologi, var från 1888 ordf. i Norsk dyrlægeforening och redaktör för dess organ "Tidsskrift for veterinærer", var dessutom en af samtidens mest produktiva och allsidiga norska författare på landtbruksvetenskapens område. Viktigaste skrifter: <i>Husdyrlære</i> (1868), <i>Vore husdyrs almindeligste sygdomme</i> (1873) och <i>Vore huspattedyrs anatomi og fysiologi</i> (1892). K. V. H. 
<b>Thesiger</b> [the'sidʃə], engelsk släkt af urspr. tysk härkomst. 
1. Frederick T., baron Chelmsford, jurist och politiker, f. 15 april 1794 i London, d. där 5 okt. 1878, var brorson till sir Frederick T., d. 1805, hvilken med utmärkelse tjänat i ryska flottan under svensk-ryska kriget 1788—90 och i slaget på Köpenhamns redd 1801 var Nelsons adjutant. Själf var T. som midshipman med vid 
page_number=578, index= - Thesiger, Frederick  - Thesiger, Frederick Augustus  - Thesiger, Frederick John Napier  - Thesis  - Thesium  - Thesleff, Alexander Amatus  - Thesmoforiafesten  - Thesmothetai  - Thespiai  - Thespis  - Thesprotia  - Thessalia  - Thessalonika 
bombardemanget af Köpenhamn 1807; kort därefter bestämdes han för juridiska studier, blef 1818 advokat, vann som sådan stort anseende och invaldes 1840 i underhuset, där han var en bland det konservativa partiets bästa debattörer. Han blef 1844 solicitor general, 1845 attorney general, afgick med Peels ministär juli 1846, var ånyo attorney general i Derbys första ministär (febr.—dec. 1852) samt därefter lordkansler i Derbys andra och tredje ministärer (1858—59 och 1866—68). 1858 upphöjdes han till peer som baron Chelmsford. Jfr J. B. Atlay, "Lives of the chancellors" (1908). 
2. Frederick Augustus T., 2:e baron Chelmsford, den föregåendes son, militär, f. 31 maj 1827, d. 9 april 1905 i London, inträdde 1844 som underlöjtnant i engelska armén, blef 1850 kapten, utmärkte sig 1855 som stabsofficer vid Sevastopols belägring, tjänade därpå länge i Indien, sedan 1863 som öfverste, deltog med utmärkelse i sir Robert Napiers expedition till Abessinien 1867 och var 1869—74 generaladjutant vid armén i Bengalen. 1877 blef T. generalmajor, ärfde 1878 faderns peersvärdighet och blef s. å. befälhafvare öfver de brittiska trupperna i Syd-Afrika. Han vann där några smärre framgångar mot kaffrerna, men visade sig vid utbrottet af sulukriget (jan. 1879) ha underskattat suluernas motståndskraft. Engelsmännen ledo nederlag vid Isandhlwana (jan.), och regeringen beslöt att uppdraga öfverbefälet åt general Wolseley i T:s ställe, men innan Wolseley öfvertagit befälet, lyckades T. i grund slå suluerna vid Ulundi (3 juli) och taga deras konung, Cetewayo, till fånga. Han belönades med generallöjtnants grad, var 1884—89 kommendant i Tower, blef 1888 general och afgick 1893 ur aktiv tjänst. 
3. Frederick John Napier T., 3:e baron Chelmsford, den föregåendes son, vicekonung af Indien, f. 12 aug. 1868, egnade sig 1893 åt advokatverksamhet och tog som medlem af Londons grefskapsråd liflig andel i hufvudstadens kommunala lif. 1905—09 var han guvernör i Queensland, 1909—13 i Nya Syd-Wales och efterträdde sistnämnda år lord Hardinge som vicekonung af Indien. Han har både där och förut i Australien vunnit anseende som skicklig och taktfull administratör; hans indiska politik kännetecknas af växande hänsyn till den indiska befolkningens kraf på vidgad själfstyrelse. 1—3. V. S—g. 
<b>Thesis,</b> <i>metr.</i> Se Arsis. 
<b>Thesium</b> L., <i>bot.</i>, ett släkte af örter och små buskar med omkr. 150 arter, af hvilka de flesta förekomma i mellersta Europa, Central-Asien och Syd-Afrika. Släktet tillhör fam. <i>Santalaceæ,</i> och åtminstone några arter äro halfparasiter på andra växters rötter. Blomhyllet är enkelt, sambladigt, öfversittande. Blommorna äro tvåkönade, frukten nöt. I Sverige finnes endast 1 art (se Spindelört). G. L—m. 
<b>Thesleff</b> (Thessleff), Alexander Amatus, finsk militär, ämbetsman, f. 16 nov. 1778 i Viborg, d. där 15 nov. 1847, tillhörde en släkt, hvaraf en medlem, Johan T., adlades med namnet Stiernstedt (se d. o.). T. inträdde tidigt i rysk krigstjänst och vann under 1808—09 års finska krig, uti hvars förnämsta bataljer han deltog, grad af major vid generalstaben. Sedermera tog han verksamt del i krigen mot Napoleon 1812—14, hvarunder han befordrades, 1813, till generalmajor. Han förordnades 1819 till chef för den till Finland förlagda ryska infanteridivisionen samt utnämndes 1826 till generallöjtnant och 1841 till general af infanteriet. Vid sidan af sin militära verksamhet handhade han flera viktiga administrativa värf. Han var 1828—30 och 1832—47 t. f. vicekansler vid universitetet i Helsingfors och 1833—47 adjoint hos generalguvernören, med åliggande bl. a. att föra ordet i senaten. 1832—46 tjänstgjorde han tidtals, under furst Mensjikovs frånvaro, som t. f. generalguvernör. T. var en välvillig och samvetsgrann man; i Finlands förhållanden ingrep han icke på något afgörande sätt. Han hade 1812 erhållit finsk adlig värdighet. M. G. S. 
<b>Thesmoforiafesten.</b> Se Demeter och Skiroforia. 
<b>Thesmothetai,</b> grek. Se Tesmoteter. 
<b>Thespiai</b> (grek. (<i>Θεσπιαί,</i> lat. <i>Thespiæ</i>), forngrekisk stad i Beotien, vid foten af berget Helikon, berömd i synnerhet som en hufvudort för sånggudinnornas och Eros' dyrkan. Sistnämnde gud egde där ett tempel med en af Praxiteles utförd bildstod, som var föremål för hela fornvärldens beundran och af Nero fördes till Rom. 700 tespier deltogo i försvaret af Thermopylai (480 f. Kr.), med anledning hvaraf staden förstördes af Xerxes. Under de följande århundradena blef T. åtskilliga gånger kufvadt och delvis sköfladt af invånarna i grannstaden Tebe, men lyckades hvarje gång återvinna sin ställning som själfständig medlem af de beotiska städernas förbund. Ännu under den romerska kejsartiden synes staden ha egt en viss betydenhet. A. M. A. 
<b>Thespis,</b> forngrekisk skald från orten Ikaria i Attika, lefde omkr. midten af 6:e årh. f. Kr. och gällde hos de gamle som skaparen af den grekiska tragedien, d. v. s. som den förste, hvilken till de vid Dionysosfesterna brukliga dityrambiska körerna fogade ett dramatiskt element (se Teater, sp. 579). Den från ett ställe hos Horatius härrörande sägnen, att han kringfört sin skådespelartrupp på vagnar, hvilka tillika fått tjäna som flyttbar skådebana (däraf det ännu i dag stundom förekommande uttrycket tespiskärran), eger intet stöd af äldre källställen. A. M. A. 
<b>Thesprotia</b> l. Thesprotis (grek. <i>Θεσπϱωτία</i> l. <i>Θεσπϱωτίς</i>, lat. <i>Thesprotia</i>), fordom namnet på södra delen af nordgrekiska landskapet Epirus mellan floden Thyamis (nu Kalama) i n. och Ambrakiska viken (nu Artaviken) i s. I nordöstra delen af T. låg det urgamla oraklet Dodona. Detta togs dock tidigt i besittning af molosserna, hvilkas konungar sedermera efter hand (under 4:e och 3:e årh. f. Kr.) underlade sig äfven de öfriga delarna af landet. Tesproterna omtalas redan hos Homeros som ett af konungar styrdt folk med ungefär samma bildningsgrad som de dåvarande hellenerna. Men af den historiska tidens greker betraktades de som barbarer. A. M. A. 
<b>Thessalia.</b> Se Tessalien. 
<b>Thessalonika</b> (grek. <i>Θεσσαλωνίϰη,</i> lat. <i>Thessalonica</i>), betydande forntida stad i sydvästra Macedonien. På det gamla Thermes plats vid Thermaiska hafsviken (nu Salonikiviken) anlade 
page_number=579, index= - Thessalonika  - Thessalos  - Thessleff  - Thestrup, Hans Nikolaj  - Theta  - Thetes  - Thetford  - The time is out of joint  - Thetis  - Thetishår  - The upper ten  - Theuriet, Claude Adhémar André 
konung Kassandros (se d. o.) en ny rikshufvudstad, som efter hans gemål erhöll namnet T. Under romerska tiden var det provinsstyrelsens säte. Aposteln Paulus bildade där en af de äldsta kristna församlingarna, till hvilken två af hans i nya testamentet upptagna bref äro riktade (se Tessalonikerbrefven). Genom sin förträffliga hamn utvecklade T. sig tidigt till en handelsstad af första rang, en betydelse, som det ännu i dag bibehåller. Dess nuv. namn är Saloniki (se d. o.). Af den forna stadens praktfulla byggnadsverk finnas ännu många lämningar i behåll. A. M. A. 
<b>Thessalos</b> (grek. <i>Θεσσαλός</i>), grekiska läkare. 1. T. från Kos, son till Hippokrates (d. omkr. 370 f. Kr.), skall ha varit anställd vid macedoniska hofvet och författare till många skrifter i sin vetenskap. — 2. T. från Tralles, lefde under Neros regering (54—68 e. Kr.) och tillegnade honom ett par läroböcker. Han hade stor popularitet i Rom och en massa lärjungar, som han utfäste sig att göra till läkare på sex månader. Han blef så yr af sina framgångar, att han satte sig öfver allt, hvad den samtida läkarvetenskapen lärde, såg med förakt ned på själfve Hippokrates och lät på sin grafsten vid Appiska vägen inhugga det grekiska ordet <i>Iatronikes</i> ("läkarnas främste"). Hans föreskrifter, t. ex. användningen af dragplåster och senapsdegar, funno emellertid stor anklang i hela forntiden och långt senare samt användes i synnerhet vid invetererade svullnader. J. C. 
<b>Thessleff.</b> Se Thesleff. 
<b>Thestrup,</b> Hans Nikolaj, dansk militär, f. 1794 i Næstved, d. 1879 i Köpenhamn, förde 1848 bataljon i träffningarna vid Bov och Slesvig samt 1849 i Sundeved, avancerade till öfverste och kommenderade 1850 med stor duglighet en brigad vid Helligbæk 24 juli och dagen därpå vid Isted. 1852 blef han generalmajor, 1857 generalinspektör för infanteriet och i dec. 1859 krigsminister. Som sådan genomdref han flera förbättringar i härens organisation, men kunde utverka hvarken nödiga bevillningar till befästningsanläggningar eller pensioner åt gamla och mindre brukbara officerare på grund af de andre ministrarnas, särskildt finansminister Fengers, motstånd. Han tog därför afsked i aug. 1863. I 1864 års krig användes han ej och erhöll s. å. afsked. E. Ebg. 
<b>Theta,</b> det grekiska alfabetets åttonde bokstaf (<i>Θ, ϑ</i>), som sannolikt uttalades som det "hårda" engelska <i>th</i> (möjligen med dragning åt <i>f</i>). Som taltecken används det för 9 (<i>ϑ‘</i>) och 9000 (<i>,ϑ</i>). 
<b>Thetes</b> (grek., daglönare) kallades i det forna Aten medborgarna inom den lägsta af de fyra klasser, i hvilka Solon med hänsyn till förmögenhetsvillkor indelat de attiske medborgarna. Till thetes räknades alla, hvilkas årliga inkomst icke uppgick till värdet af 150 (enligt Aristoteles 200) medimner säd eller motsvarande kvantitet af olja och vin. De voro fritagna från alla utskylder och åtminstone i regel från krigstjänsten i tung rustning eller som hopliter (se d. o.). I stället voro de under äldre tid uteslutna från alla statsämbeten. Dessa stadganden undergingo dock med tiden väsentliga rubbningar. A. M. A. 
<b>Thetford</b> [the'tfəd], stad i England, i grefsk. Norfolk, vid den lilla floden Thets förening med Little Ouse, som är segelbar dit. 4,780 inv. (1910) i staden, 10,060 inv. i omgifvande landtdistrikt med samma namn. I östra delen af staden ligger en jordvall, 300 m. i omkrets och 30 m. hög, sannolikt det största af de keltiska jordverken i England. T. antas ligga på samma plats som romarnas <i>Sitomagus.</i> På saxernas tid kallades platsen <i>Theodford</i> och var hufvudstad i Östangeln. Under heptarkien (se England, sp. 603) ödelades den flera gånger af danskarna. (H. W—k.) 
<b>The time is out of joint</b> [thə ta͡i'm iṡ a͡ut əv dʃå͡i'nt], eng., "ur led är tiden", citat från Shaksperes "Hamlet", akt 1, scen 5. 
<b>Thetis</b> (grek. <i>Θέτις</i>), <i>grek. myt.</i>, en hafsgudinna, dotter af Nereus och, enligt gudarnas rådslag, mot sin vilja förmäld med Peleus (se d. o.), myrmidonernas konung, åt hvilken hon födde sonen Akilles. Yngre sagor motivera detta giftermål medelst en spådom, att T. skulle komma att föda en son, som blefve mäktigare än sin fader, hvarför gudarna af omsorg om sin egen säkerhet beslöto att ge henne till maka åt en dödlig. Med sina systrar, nereiderna (se d. o.), bodde T. i hafvets djup som en välvillig och hjälprik gudomlighet. I synnerhet deltog hon med den ömmaste moderliga omsorg i sin son Akilles' öden. A. M. A. 
<b>Thetishår,</b> ett inom ädelstensindustrien som smyckesten användt mineral, kvarts med inneslutna fina, hårformiga kristaller af grönt hornblände, strålsten eller asbest. E. E. 
<b>The upper ten</b> [thə ə'pə te'n], näml. thousand, eng., "de öfre tiotusen", de högmögende i samhället, storfolket, "högdjuren". 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Theuriet</b> [töriǟ], Claude Adhémar André, fransk författare, f. 8 okt. 1833 i Marly-le-Roi (dep. Seine-et-Oise), d. 22 april 1907 i Bourg-la-Reine (dep. Seine), tillbragte en stor del af sin ungdom i Bar-le-Duc (Meuse) och dess natursköna omgifning, hvilken han i sina berättelser och skaldestycken mästerligt skildrat, liksom han senare, under några års vistelse i Tours, hämtade flera af sina yppersta berättelser från Loires solbelysta stränder. Hans första poetiska försök trycktes i "Journal de la Meuse" (1850), innan han ännu afslutat sina skolstudier. Sedermera, då han kom till Paris för att aflägga sina juridiska examina, lyckades han till en början få några kortare poem intagna i "Revue de Paris" (1853) och därefter några mera betydande alster i "Revue des deux mondes" (1857). Emellertid hade han inskrifvit sig i finansministeriet, där han efter hand befordrades till byråchef, hvilken befattning han frånträdde 1886. Jämte sina ämbetsgöromål fortsatte han förnämligast i "Revue des deux mondes" och några periodiska blad en 
page_number=580, index= - Theuriet, Claude Adhémar André  - Thévenot, Jean de  - Theveste  - Thevetia  - Thiaki  - Thianschan  - Thiard, Pontus de  - Thiasos  - Thiaumont  - Thibaud, Jacques  - Thibaudeau, Antoine Claire  - Thibaudin, Jean 
betydande litterär verksamhet. Hans på detta sätt offentliggjorda arbeten utkommo sedan i bokform. Alla bära vittne om sträfvan att skapa friska och lifliga skildringar ur lifvet, företrädesvis ur lifvet i landsorten och bland medelklassen. Därvid skyr han icke att framställa en och annan bild tecknad med realistisk kraft, men fri från smutsig sensualism. Framför allt höra de beskrifningar, som han lämnar af naturen i Lorraine, Bretagne, Touraine och Savojen, obestridligen till den moderna franska litteraturens mästerverk, och sådana återfinnas allestädes i hans arbeten såväl i bunden som i obunden form. Till de täckaste af hans poem räknas <i>Le chemin des bois</i> (1867), <i>Le bleu et le noir</i> (1873) och <i>Le livre de la payse</i> (1883). Bland hans många noveller och romaner må anföras <i>Nouvelles intimes</i> (1870), <i>Le mariage de Gérard</i> (1875), <i>La fortune d'Angèle</i> (1876), <i>Raymonde</i> (1877), <i>Le fils Maugars</i> (1879), <i>Toute seule</i> (1880), <i>Tante Aurélie</i> (1884), <i>Contes de la vie intime</i> (1888), <i>L'amoureux de la préfete</i> (1889), <i>L'oncle Scipion</i> (1890), <i>Charme dangereux</i> (1891) samt <i>Sous Bois</i> (1878) och <i>Le journal de Tristan</i> (1883), i hvilka bägge senare han mer än i de öfriga tecknat sig själf. De flesta af dessa arbeten ha utkommit i många uppl., och några ha blifvit öfversatta till svenska. T. författade äfven två dramatiska stycken: ett rörande sorgespel på vers, <i>Jean Marie</i> (uppf. 1871), och ett lustspel på prosa, <i>La maison des deux Barbaux</i> (uppf. 1885). Han blef 1896 led. af Franska akad. J. M—r. 
<b>Thévenot</b> [tevnå̄], Jean de, fransk resande, f. 1633 i Paris, d. 1667 i Miyana (Armenien), gjorde 1652—59 en resa till olika trakter i Europa samt öfver Malta och Konstantinopel (1655) till Egypten och Palestina; han företog 1663 en ny färd, från hvilken han ej återvände, till Egypten, Syrien, Mesopotamien, Persien och Indien. Hans reseskildringar (utg. 1665, 1674 och 1684) utkommo samlade i <i>Voyages de M. Thévenot, tant en Europe qu'en Asie et en Afrique</i> (1689; 2:a uppl. i 5 bd, 1727). T. uppges ha infört bruket af kaffe i Frankrike. 
<b>Theveste,</b> stad. Se Tébessa. 
<b>Thevetia</b> L., <i>bot.</i> Se Tanghinia venenifera. 
<b>Thiaki,</b> ö. Se Ithaca. 
<b>Thianschan.</b> Se Tianschan. 
<b>Thiard</b> [tiār], Pontus de, fransk skald, f. 1521, d. 1605 som biskop i Châlon-sur-Saône, var vän till Ronsard och medlem af dennes skaldekrets, "Plejaden". I <i>Erreurs amoureuses</i> (1549—55) och <i>Oeuvres poétiques</i> (1573) betonade T. med ifver sedlighetens kraf. 
<b>Thiasos</b> kallades hos forntidens greker ett gille eller samfund för firandet af någon gemensam gudstjänst och därmed förbundna festligheter. Stundom hade ett sådant gille därjämte till syftemål inbördes understöd och samverkan i ekonomiskt eller politiskt hänseende. Då det i synnerhet var med Dionysos' (Bakchos') dyrkan, som dylika gillen voro förknippade, och denna gudstjänst i allmänhet hade en larmande och uppsluppen karaktär, fick ordet thiasos ofta betydelsen af ett under skämt och gamman kringsvärmande Bakchosfölje eller i allmänhet en glad festskara. A. M. A. 
<b>Thiaumont</b> [tiåmå̃'], fort vid Verdun (se d. o.). 
<b>Thibaud</b> [tibå̄], Jacques, fransk violinist, f. 1880 i Bordeaux, elev af Marsick vid Pariskonservatoriet, fick där första priset 1896 och blef 1898 förste konsertmästare vid Colonnes orkester. Som solist och kvartettspelare har han gjort sig ett namn rundtom i Europa (Stockholm 1907) och i Amerika, genom sin tons ädelhet samt föredragets värme och vältyglade poetiska flykt. E. F—t. 
<b>Thibaudeau</b> [-bådå̄], Antoine Claire, grefve, fransk statsman, historisk skriftställare, f. 23 mars 1765 i Poitiers, d. 8 mars 1854 i Paris, blef 1787 advokat i sin födelsestad, följde 1789 sin fader, som äfven var advokat och blifvit led. af les états généraux, till Versailles och blef en ifrig anhängare af revolutionen. Han återvände dock efter Oktoberupploppet s. å. till Poitiers, där han stiftade en revolutionär klubb, och invaldes 1792 i Konventet af sitt departement, Vienne. Där slöt han sig till en början till Berget och röstade för Ludvig XVI:s död utan uppskof, men skräckväldets fasor gjorde honom moderat, och han visade detta ej blott genom att efter Robespierres fall medverka till skräckväldets slut, utan ännu mer, då han genom ett lysande tal 23 okt. 1795 hindrade det till radikalism återförfallna thermidoristiska partiet att suspendera den nya författningen (direktorialförfattningen) och ytterligare förlänga Konventets diktatur. Vald af 22 departement till medlem af de Femhundrades råd, inträdde han i detta som representant för dep. Vienne. Då de moderate störtades genom statskuppen 18 fructidor år V (4 sept. 1797), var han nära att bli deporterad, och ehuru han genom sin vän Boulay de la Meurthes bemedling fick nåd, lämnade han det politiska lifvet och återgick till advokatyrket. Efter statskuppen 19 brumaire år VIII (10 nov. 1799) tjänade han Napoleon, som gaf honom plats i conseil d'état, där han deltog i utarbetandet af Code civil. Han blef 1808 grefve, men aflägsnades s. å. från Paris som prefekt i dep. Bouches du Rhône. Genom Napoleons fall förlorade han sin plats, men blef under "de hundra dagarna" regeringskommissarie i dep. Côte-d'Or och medlem af pärskammaren. Efter bourbonernas återkomst landsförvistes han 1815 såsom konungamördare, men återvände efter julirevolutionen 1830. 1852 utnämndes han af Napoleon III till senator. Han utgaf <i>Histoire du terrorisme dans le département de la Vienne</i> (1795) och 1824—34 sina memoarer (2 bd 1824 om Konventet och Direktoriet, 1 bd 1827 om Konsulatet, 10 bd 1834 om Napoleon I:s historia), som ha värde för revolutionens och kejsardömets historia, enär han inskränkte sig till att noggrant skildra de händelser, om hvilka han varit i tillfälle att skaffa sig grundlig kännedom. Postumt utgåfvos 1875 med biografi och bibliografi hans <i>Ma biographie</i> och <i>Mémoires avant ma nomination à la Convention.</i> S. B.* 
<b>Thibaudin</b> [-bådä̃'], Jean, fransk militär, f. 1822, d. 1905, var vid fransk-tyska krigets utbrott 1870 öfverste för ett infanteriregemente, sårades och tillfångatogs i slaget vid Mars-la-Tour, 16 aug. 1870, samt fördes till Mainz, hvarifrån han i dec. s. å. rymde till Frankrike. Han fick nu ett högt befäl vid general Bourbakis armé, sårades i slaget vid Lisaine och måste sedan jämte 
page_number=581, index= - Thibaudin, Jean  - Thibault  - Thibaut  - Thibaut, Anton Friedrich Justus  - Thibaw (Hsipå)  - Thibron  - Thibå  - Thiébaud, Eugène Georges  - Thiébaut, Eugène  - Thiel  - Thiel, Artur Semmy 
denna armé söka sin tillflykt i Schweiz. Befordrad till divisionsgeneral 1882, utnämndes T. 1883 till krigsminister, men måste afgå redan 4 okt. s. å., emedan han icke vidtagit tillräckligt kraftiga åtgärder för att förekomma de skandalösa uppträdena vid konung Alfons' af Spanien besök i Paris. Sedan general Boulanger blifvit krigsminister, utnämndes T. 1886 till kommendant i Paris, men måste efter Boulangers fall 1887 afgå från denna plats. E. W. 
<b>Thibault</b> [-bå̄] Se France, J. A. 
<b>Thibaut</b> [-bå̄], konung af Navarra, fransk trubadur, f. 1201 i Troyes, d. 14 juli 1253 i Pamplona, var grefve af Champagne och vardt genom arf efter sin morbroder Sancho VII konung af Navarra 1234. I sin tids politiska oroligheter spelade T. en ganska tvetydig roll. Under Ludvig IX:s minderårighet deltog han i högadelns fejder mot regentskapet, men förmåddes af Ludvig VIII:s änka, drottning Blanche, för hvilken han hyste en obelönad kärlek och som var föremål för flertalet af hans dikter, att svika sina bundsförvanter. Likt många andra galanta riddare på den tiden blef han sedermera from, lät bränna kättare, besjöng den Heliga jungfrun och drog ut på korståg till Palestina (1239—40). En smakfull och ledig form är utmärkande för hans dikter, hvilka mestadels äro hållna i den lätta erotikens ton. T. var en förmedlare mellan södra och norra Frankrikes vitterhet. Hans <i>Chansons</i> utgåfvos i 2 bd 1742 och i en kritisk uppl. af P. Tarbé i dennes "Chansonniers de Champagne". Jfr Delbarre, "Vie de T." (1850). 
<b>Thibaut</b> [-bå̄], Anton Friedrich Justus, tysk rättslärd, f. 4 jan. 1772 i Hameln, d. 28 mars 1840 i Heidelberg, blef 1796 juris doktor, 1798 e. o. och 1801 ord. professor, allt i Kiel, samt flyttade 1892 som professor till Jena och 1806 till Heidelberg, där han verkade till sin död. Han var en på sin tid högt ansedd rättslärare och författare, hvars förnämsta arbete, <i>Das system des pandektenrechts</i> (I—II, 1803), utkom i många uppl. (9:e utg. af A. von Buchholtz 1846). Bland hans öfriga skrifter må nämnas <i>Theorie der logischen auslegung des römischen rechts</i> (1799; 2:a uppl. 1806) och <i>Versuche über einzelne theile der theorie des rechts</i> (2 bd, 1798—1801; 2:a uppl. 1817). T. var ock i många år medredaktör af tidskr. "Archiv für die civilistische praxis". Hans <i>Juristischer nachlass</i> i 2 bd utgafs 1841—42. Ifrig förkämpe för idén om en gemensam lagbok som en grundval för Tysklands enhet, framställde T. sin ståndpunkt i <i>Über die nothwendigkeit eines allgemeinen bürgerlichen rechts für Deutschland</i> (1814; 3:e uppl. 1840) och kom därmed att stå som märkesman för den filosofiska rättsskolan i motsats till en Hugo, en Savigny, som företrädde den historiska skolan (se Hugo, G., Savigny 1 och Rättsskola). T. var framstående kännare af den klassiska musiken, hvilket bl. a. framgår af hans arbete <i>Über reinheit der tonkunst</i> (1825; 7:e uppl. 1893). En lefnadsteckning af T., af Baumstark, utkom 1841. (C. G. Bj.) 
<b>Thibaw</b>. 1. (Hsipå) En af shan-staterna (se Tai 3) i Burma. — 2. Konung. Se Burma, sp. 645. 
<b>Thibron</b> l. Thimbron (grek. <i>Θίβϱων</i> l. <i>Θίμβϱων</i>), spartansk härförare, som 400 f. Kr. sändes till Mindre Asien med en krigshär för att bistå de asiatiske grekerna i deras fientligheter med perserna. För sådant ändamål förstärkte han sina stridskrafter genom att i sin sold taga de under Xenofons ledning stående 6,000 greker, hvilka utgjorde återstoden af Kyros' grekiska legohär. Han kunde dock endast föga uträtta mot Tissafernes och aflöstes inom kort af Derkyllidas. 391 f. Kr. stupade han under ett från Efesos företaget fälttåg mot den med atenarna förbundne persiske befälhafvaren Struthas. A. M. A. 
<b>Thibå,</b> konung. Se Burma, sp. 645. 
<b>Thiébaud</b> [-bå̄], Eugène Georges, fransk politiker, f. 16 mars 1850 i Toulouse, d. 21 jan. 1915 i Paris, var tidningsman först i landsorten och från 1885 i Paris, där han 1887 gjorde sig bemärkt som journalistisk ledare af propagandan för general Boulangers val först till deputerad i så många valkretsar som möjligt och sedermera till republikens president. Då Boulanger närmade sig rojalisterna, bröt emellertid T., som var öfvertygad republikan, ostentativt med honom och lät uppställa sig som hans motkandidat vid ett parlamentsval. T. verkade därefter vid Barrès' sida som en bland nationalismens ifrigaste banerförare; 1899 invecklades han i ett riksrättsåtal och undgick häktning endast genom snabb flykt. Bland hans skrifter märkas <i>Le parti protestant et le progrès du protestantisme en France depuis vingt-cinq ans</i> (1895), <i>Parlementaire et plébiscitaire</i> (1900), <i>Souvenirs d'un publiciste</i> (1908—09) och <i>Le secret du règne</i> (1909). V. S—g. 
<b>Thiébaut</b> [-bå̄], Eugène, fransk diplomat, f. 31 mars 1856 i Stockholm, son till franske konsuln där, fick sin första skolundervisning vid Franska skolan i Stockholm, blef juris licentiat i Frankrike, anställdes 1882 vid konseljpresidentens kansli och inträdde 1885 på konsulsbanan samt var bl. a. 1893—95 t. f. generalkonsul i New York. Efter att ha tjänstgjort som ambassadsekreterare i Washington (sedan 1898) och Bern (sedan 1901) utnämndes han till envoyé 1906 i Buenos Aires och 1910 i Stockholm, där han stannade till sept. 1918, då han pensionerades. Några af honom vid sammanträden af ententens sändebud i Stockholm i juli 1917 framställda förslag att utöfva inverkan på svenska pressen i ententevänlig riktning kommo i jan. 1918 till allmänhetens kännedom och föranledde en rätt hetsig tidningspolemik. 
<b>Thiel</b> [tīl], stad. Se Tiel. 
<b>Thiel</b> [tīl], Artur Semmy, affärsman, f. 30 sept. 1860 i Norrköping, slog sig ned som köpman i Stockholm 1880, vann anseende för duglighet och som expert i varukännedom samt blef styrelseledamot i ett stort antal bank-, industri- och handelsföretag. Därjämte anförtroddes honom flera maktpåliggande offentliga uppdrag. Så har han varit kommissarie vid Stockholmsutställningen 1897, generalkommissarie vid Världsutställningen i Paris 1900, led. af K. teaterns a.-b:s styrelse (sedan 1898), chef för k. Operan dec. 1907—juni 1908 och, sedan 1915, led. af Statens handelskommission. Jfr Sachs 1. — Hans broder  Ernest Jacques T., f. 18 aug. 1859 i Norrköping, bankdirektör i Stockholm, har gjort sig känd som konstsamlare (se Thielska galleriet) och 
page_number=582, index= - Thiel, Artur Semmy  - Thièle  - Thiele, Johann Alexander  - Thiele, Just Matthias  - Thiele, Thorvald Nikolaj  - Thiele, Günther  - Thiele, Friedrich Karl Johannes 
Nietzscheöfversättare. 1907 donerade han en stor summa till Nietzschearkivet i Weimar. 
<b>Thièle</b> [tiǟl], ty. <i>Zihl,</i> biflod fr. v. till Aar, har sin källa i den lilla sjön Lac des Rousses i franska dep. Jura och flyter under namnet Orbe genom en af Juras längddalar in i schweiziska kantonen Pays de Vaud, där den bildar sjöarna Joux och Brenet (1,008 m.), hvilka skiljas från hvarandra endast af ett smalt näs. Efter ett underjordiskt lopp af omkr. 3 km. uppträder den åter n. om Brenet under namnet Source de l'Orbe (220 m. lägre än sjön), flyter i nordöstlig riktning förbi staden Orbe, antar namnet T. samt faller vid Yverdon ut i södra ändan af Neuchâtelsjön, som den vid sjöns nordöstra ända åter lämnar för att kanaliserad flyta till Biel-(Bienne-)sjön. I denna mynnar fr. ö. Aar, som från sjöns norra ända afbördar dess vatten mot n. ö., till Rhen. Från Lac des Rousses (1,075 m.) till Bielsjön (432 m.) är T:s längd 110 km. Sträckan mellan Neuchâtel- och Bielsjöarna liksom dessa båda sjöar befares af ångbåtar. (H. W—k.) 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thiele</b> [tīle], Johann Alexander, tysk målare, f. 1685, d. 1752 i Dresden, var den förste tyske målsmannen för det under 1700-talet öfvade prospektmåleriet, hvars hufvudrepresentanter voro i Nederländerna van Wittel (Vanvitelli), i Italien de båda Canaletto, i Frankrike Joseph Vernet. T:s prospekt äro naturtrogna och utmärkta af landskaplig fägring, breda i föredraget och tunga i färgen. Han målade hufvudsakligen utsikter från Sachsen, Thüringen och Mecklenburg på uppdrag af furstliga gynnare. Hans arbeten finnas i Gotha, Weimar, i Dresdens residens  och i Schwerin. C. R. N.* 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thiele</b> [tīle]. 1. Just Matthias T., dansk vetenskapsman, skald, f. 13 dec. 1795 i Köpenhamn, d. 9 nov. 1874, blef 1816 student och hade redan året förut vunnit J. Baggesens erkännande för sitt poetiska försök att tyda dennes framställda gåta "Det evige sindbillede". T. var 1820—35 sekreterare vid k. biblioteket och blef 1835 inspektör (1861 direktör) vid gravyrsamlingen ("Kobberstiksamlingen"), som genom honom afskildes från biblioteket och sattes i mönstergiltigt skick; han var dessutom 1825—71 konstakademiens sekreterare och sedan 1839 k. handbibliotekarie. 1818—23 utgaf han <i>Danske folkesagn</i> (2:a uppl., 2 bd, 1843), hvartill 1860 kom ett tredje band, <i>Den danske almues overtroiske meninger.</i> Under en vistelse i Rom 1824 kom T. i nära förhållande till Thorvaldsen och utgaf <i>Thorvaldsen og hans værker</i> (4 bd, 1831—50; ny uppl. med 205 kopparstick 1842—57) och författade senare <i>Thorvaldsens biographie</i> (4 bd, 1851—56; öfv. till ty. o. eng.). Hans bok <i>Vragstykker af et digterskib</i> (1848) innehåller bl. a. vackra lyriska skaldestycken och ett par dramatiska arbeten. Folksagorna ha lämnat stoff till skådespelen <i>Thyra Bolöxe og herremanden</i> (1857) och <i>Claus Rigmands skat</i> (1859) samt två andra "folkesagnsdramer" (1864). Han författade vidare <i>Kunstakademiet og heststatuen paa Amalienborg</i> (1860), <i>Erindringer fra Bakkehuset</i> (1869) och <i>Af mit livs aarböger 1795—1826</i> (1873). 1917 utkom <i>Af mit livs aarböger 1795—1874</i> (2 bd). Se Th. Stein, "J. M. T." (1897). 
2. Thorvald Nikolaj T., den föregåendes son, dansk matematiker, astronom, f. 24 dec. 1838 i Köpenhamn, d. 26 sept. 1910, vann 1859 universitetets guldmedalj, tog 1860 magisterkonferens och 1867 filos. doktorsgrad. Han blef 1861 assistent vid astronomiska observatoriet och var 1875—1907 professor i astronomi vid Köpenhamns universitet. T. stiftade 1872 Mathematisk forening och 1901 Aktuarforeningen. Som astronom gjorde han tidigt iakttagelser öfver dubbelstjärnors omloppsbana. Äfven som matematiker verkställde han intressanta och mycket originella forskningar, men hans hufvudarbeten voro <i>Almindelig iagttagelseslære</i> (1889; hans <i>Elementære iagttagelseslære</i> 1897 öfversattes 1903 till eng.) och <i>Interpolationsrechnung</i> (1909). Med stor ifver sökte han freda resterna af Tyko Brahes byggnader på Hven. Han blef led. af Fysiogr. sällsk. i Lund 1885. 1—2. E. Ebg. 
<b>Thiele</b> [tīle], Günther, tysk filosof, f. 1841 i Rhonstedt, d. 1911, blef professor i Königsberg 1882 och docent i Berlin 1898. T. rönte först inflytande af Hegel, sedan af Kant och Lotze och var en af de främste representanterna för den spekulativa teismen i Tyskland. Hans hufvudarbete är <i>Die philosophie des selbstbewusstseins und der glaube an gott, freiheit, unsterblichkeit</i> (1895). Jfr H. Schwarz, "Erkenntnistheoretisches aus der religionsphilosophie T:s" (i "Vierteljahrsschrift für wissenschaftliche philosophie", 1897). S—e. 
<b>Thiele</b> [tīle], Friedrich Karl Johannes, tysk kemist, f. 13 maj 1865 i Ratibor, d. 17 april 1918, blef 1890 filos. doktor i Halle, 1886 assistent och 1892 docent hos Volhard, kallades 1893 till e. o. professor i kemi vid A. v. Baeyers institut i München och 1902 till ord. professor vid universitetet i Strassburg. I München framställde T. nitroguanidin, semikarbazid och en mängd andra intressanta, kväfvehaltiga organiska ämnen; vidare en grupp af <i>färgade</i> kolväten,  fulvener, samt utarbetade en efter honom benämnd teori för "konjugerade dubbelbindningar" (se Omättade föreningar i Suppl.), genom hvilken han sökt förklara de aromatiska ämnenas (se Aromatiska föreningar) från vanliga omättade föreningar afvikande natur. T. var en af nutidens skickligaste experimentatorer på den organiska kemiens område och äfven synnerligen framstående som akademisk lärare. Sedan 1910 var han en af redaktörerna för "Liebigs Annalen der chemie". K. A. V—g. 
page_number=583, index= - Thielemann, Karl Heinrich  - Thielemanns droppar  - Thielen, Karl von  - Thielmann, Johann Adolf von  - Thielska galleriet  - Thielt  - Thienen  - Thierfelder, Albert 
<b>Thielemann</b> [tīle-], Karl Heinrich, tysk läkare, f. 1802 i Nicolai, Ober-Schlesien, d. 1872 i Petersburg, var öfverläkare vid Peter-Paulshospitalet i Petersburg 1837—68 samt grundläggare och redaktör af "Medicinische zeitung Russlands" 1844—60. Han är bekant företrädesvis genom de af honom uppfunna "Thielemanns droppar" (se d. o.). 
<b>Thielemanns droppar</b> [tīle-], förr kallade <i>mixtura,</i> numera <i>tinctura Thielemanni, med.</i>, äro en blandning af pepparmyntolja (3 dlr), löst i koncentrerad sprit (22 dlr) med <i>tinctura opii crocata</i> (opiumdroppar med saffran, 10 dlr), kräkrotdroppar (25 dlr) och valerianatinktur (40 dlr). Dessa "droppar" ha sitt namn efter uppfinnaren K. H. Thielemann (se denne) och blefvo mycket begagnade i Sverige under koleraepidemierna 1853 och de följande åren. Formeln är upptagen i Sv. farmakopén. Thielemanns droppar sakna gifttecken och få utlämnas från apoteken utan läkares recept, ehuru de innehålla opium. De begagnas mot diarré och kallas därför äfven diarrédroppar. Vanligen tagas 20—40 droppar i litet vatten ett par gånger om dagen. O. T. S. (C. G. S.) 
<b>Thielen</b> [tīlen], Karl von, preussisk ämbetsman, f. 30 jan. 1832 i Wesel, d. 10 jan. 1906 i Berlin, var först anställd vid provinsförvaltningen, inträdde 1864 i preussiska järnvägsstyrelsen, var 1867—80 medlem af Rheinische eisenbahngesellschafts styrelse och återvände vid detta järnvägsföretags förstatligande 1880 i statstjänst inom järnvägsförvaltningen. Juni 1891—juni 1902 var T. minister för offentliga arbeten och ledde som sådan förstatligandet af de viktigaste återstående enskilda järnvägarna i Preussen. 1900 upphöjdes han i adligt stånd. V. S—g. 
<b>Thielmann</b> [tīl-], Johann Adolf von, friherre, tysk krigare, f. 1765 i Dresden, d. 1824, tjänade först vid sachsiska kavalleriet och inledde efter slaget vid Jena (1806), i hvilket han deltog som skvadronchef, på egen hand fredsunderhandlingar med Napoleon. Sedermera användes han under flera år vid den sachsiska kontingent, som stod i Napoleons tjänst, och utmärkte sig särskildt i slaget vid Borodino (1812). Då han som kommendant i Torgau i maj 1813 fick befallning af sin konung att öfverlämna fästningen åt fransmännen, begaf han sig till ryska högkvarteret och gick i rysk tjänst. Efter slaget vid Leipzig fick han i uppdrag att ombilda sachsiska armén, med hvilken han 1814 uppträdde i Nederländerna. S. å. gick T. i preussisk tjänst och deltog i 1815 års fälttåg som chef för 3:e armékåren särskildt i striden vid Wawre. Biogr. af H. von Petersdorff (1894). C. O. N. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Thielska palatset (tillika galleriets byggnad).</tr></table> <b>Thielska galleriet</b> [tīl-], konstsamling, sammanförd af bankdirektören E. Thiel (se denne), är inrymd i dennes bostad, Eolskulle nära Blockhusudden på Södra Djurgården vid Stockholm. Byggnaden (se fig.) efter ritning af F. Boberg, stod färdig i slutet af 1905 och har sedan blifvit utvidgad. Galleriet omfattar hufvudsakligen modern skandinavisk konst, ger en omfattande öfverblick af det svenska måleriet från 1880-talet — Konstnärsförbundets riktning — och af därefter följande strömningar in på det nya århundradet och bildar ett betydande supplement till museernas samlingar. Bland här representerade svenska målare äro Josephson (Dvärgen, Höstsol), C. Larsson (själfporträtt, porträtt af fru S. Thiel — i olja, helfigur —, Mor m. fl. porträtt, "Modellen skrifver vykort" m. m.), Zorn (flera målningar och omkr. 200 etsningar), prins Eugen (Nattmoln), R. Bergh (Riddaren och jungfrun, porträtt), Acke (Skogstemplet, själfporträtt, Z. Topelius, äfven kompositioner i reliefskulptur), K. Nordström (Sommarafton vid Bellevue, Vinterdag, Midsommareldar, flera kolteckningar), Kreuger (större och mindre strand- och hästmotiv), Liljefors (ett 50-tal målningar, den största samling, som existerar, bland dem flera af konstnärens yppersta och mest representativa verk), Sjöberg, Sager-Nelson, Norrman (landskapsstämningar, porträtt), Vilhelmson (jordarbetare m. fl.), Eug. Janson (flera Stockholmsstämningar, äfven porträtt och stora figurmålningar från konstnärens sista skede — badande, matrosbal), v. Hennigs (kapplöpning), Törneman (Pariserkafé, damporträtt). G. Fjæstad är mångsidigt företrädd af målningar (snömotiv), väfnader, mattor, snidade möbler, konstsmide. Af skulptörer från samma tid äro representerade Kr. Eriksson (lappgosse — statyett i sandsten), Jerndahl, Edström m. fl. — Våra grannländers konst representeras af 3 bronsgrupper och ett par byster af Vigeland, målningar af Edv. Munch (den sjuka flickan, midsommarnatt, porträtt), Kr. Krogh, T. Ericssen, Viggo Johansen, Hammershöj (gruppen "Fem män"), Willumsen (alplandskap, studier i skulptur), Einar Nielsen, Gallén-Kallela. Af äldre utländsk konst märkes en grafläggning af Tintoretto, af moderna utländska målare äro Daumier, Gauguin, Toulouse-Lautrec, Anglada ("Eldflugan"), Zuloaga (Zigenerska) m. fl. representerade, af skulptörer Rodin och Constantin Meunier. Galleriet är i allmänhet tillgängligt för besökande. G—g N. 
<b>Thielt</b> [tīlt], stad i belgiska prov. Väst-Flandern, vid järnvägslinjen Gent—Courtrai. 11,870 inv. (1912). Tillverkning af linne- och bomullsvaror, handskar m. m. Under Världskrigets första skede på "västfronten" eröfrades T. af tyskarna i förra delen af okt. 1914 och utsattes härvid för omfattande förstörelse. (H. W—k.) 
<b>Thienen</b> [tīn-], stad. Se Tirlemont. 
<b>Thierfelder</b> [tīr-], Albert, tysk tonsättare, 
page_number=584, index= - Thierfelder, Albert  - Thierry  - Thierry, Jacques Nicolas Augustin  - Thierry, Amédée Simon Dominique  - Thierry, Gilbert Augustin 
f. 1846 i Mühlhausen i Thüringen, elev af Hauptmann och Richter vid Leipzigs konservatorium, blef filos. doktor i Leipzig på en afh. om Ambrosianska sången (se d. o.) och efterträdde 1888 Kretzschmar som universitetsmusikdirektor i Rostock samt fick professors titel 1890. T. har komponerat 5 operor, större körverk, 2 symfonier, kammarmusik, sångkvartetter, visor och pianostycken. Han utgaf 1899 och 1901 bearbetningar af forngrekiska musikfragment, arrangerade för konsertbruk. E. F—t. 
<b>Thierry</b> af Chartres [tiärrī], medeltida skolastiker, d. omkr. 1150, var lärare i Chartres på 1120-talet, i Paris omkr. 1140 och blef kansler i Chartres 1141. Han var en af de främste representanterna för den s. k. Chartres-skolan (se Skolastiken, sp. 1096). Hans <i>Heptateuchon,</i> den lärobok, som han lade till grund för sin undervisning i de sju fria konsterna, är en viktig källa för kännedomen om dåtidens bildningsskatt; den innehåller utdrag ur 45 olika skrifter, däribland flera viktiga delar af Aristoteles' filosofi. I en kommentar till Genesis, <i>De sex dierum operibus,</i> söker han förklara skapelseurkunden med den dåtida vetenskapens resurser och utvecklar därvid en kristen nypythagoreism, genom hvilken han anser sig aritmetiskt bevisa Guds existens och treenighetslärans förnuftighet. Jfr Haureau, "Notices et extraits" (1893), och Clerval, "Les écoles de Chartres" (1895). S—e. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thierry</b> [tiärrī]. 1. Jacques Nicolas Augustin T., fransk historieskrifvare, f. 10 maj 1795 i Blois, d. 22 maj 1856 i Paris, genomgick högre normalskolan i Paris (1811) och antog anställning vid ett läroverk i Compiègne (1813), men återvände, då hans verksamhet afbröts genom krigshändelserna (1814), till Paris. Där kom han i personlig beröring med den bekante filosofen Saint-Simon och blef dennes sekreterare. Under de tre följande åren utgåfvo de gemensamt åtskilliga skrifter, men därefter uppstod oenighet mellan dem, och de skildes. T. blef då medarbetare i sådana tidskrifter som "Censeur européen" (1817), "Courrier français" (1820) och "Revue des deux mondes" (1883). I dessa offentliggjorde han dels sina af romantiken hos Châteaubriand och Walter Scott påverkade banbrytande åsikter om historisk forskning och författarskap, dels några utkast till sina stora historiska arbeten. Sålunda skref han bl. a. <i>Lettres sur l'histoire de France</i> (1820, utg. tillökade i bokform 1827; 13:e uppl. 1868), i hvilka han, liksom senare i inledningen till sina verk, uttalade en sträng förkastelsedom öfver den dittills vanligen följda okritiska metoden att skrifva historia och framhöll den oafvisliga nödvändigheten att för att rätt bedöma de historiska händelserna rådfråga urkunderna, att jämföra tillgängliga handlingar, att taga hänsyn till nyare rön i fråga om folkens uppkomst och utveckling m. m. För att själf kunna tillämpa dessa grundsatser egnade han fem år oafbrutet åt vidtomfattande forskningar, förrän han utgaf sitt stora, på sin tid mycket prisade, men numera föråldrade verk <i>Histoire de la conquête de l'Angleterre par les normands</i> (3 bd, 1825; flera uppl.). De otroliga ansträngningar, som han därvid underkastat sig, försvagade så hans synförmåga, att han sedermera endast med främmande hjälp kunde arbeta. Men det oaktadt fortsatte han sina trägna forskningar, som bl. a. förskaffade honom ledamotskap i Franska institutet (1830). Hans följande arbeten voro <i>Dix ans d'études historiques</i> (ett urval af hans äldre tidskriftsartiklar; 1835) och <i>Récits des temps mérovingiens</i> (1840), hvilket senare Franska akad. 15 år i följd belönade med Gobert-priset. På undervisningsministerns uppdrag utgaf T. <i>Recueil des monuments inédits de l'histoire du tiers-état</i> (4 bd, 1850—70), till hvilket hör som ett slags öfversikt <i>Essai sur l'histoire de la formation des progrès du tiers-état</i> (1853; ny uppl. 1892). T:s arbeten utmärkas af grundlig lärdom och lysande framställningskonst. Hans <i>Oeuvres complètes</i> utgåfvos 1846—47 (8 bd) och 1856—60 (10 bd). Jfr Aubineau, "M. Augustin T., son systéme historique et ses erreurs" (2:a uppl. 1879), och Valentin, "Augustin T." (1895). — En af hans trognaste medhjälpare var hans hustru, Julie T. (d. 1844), hvilken författade bl. a. <i>Scènes de moeurs et de caractère aux XVIII:e et XIX:e siècles</i> (1835) och <i>Adelaïde, mémoires d'une jeune fille</i> (1839). — 2. Amédée Simon Dominique T., den föregåendes broder, historieskrifvare, f. 2 aug. 1797 i Blois, d. 27 mars 1873 i Paris, vann rykte genom sina lärda uppsatser i åtskilliga tidskrifter och första delen af sitt stora verk <i>Histoire des gaulois jusqu'à la domination romaine</i> (3 bd, 1828—45; flera uppl.) och utnämndes med anledning däraf till professor i historia vid högskolan i Besançon (1828). Men de liberala åsikter, som han vid den tiden hyllade, förmådde snart regeringen att skilja honom från denna befattning. Han återvände då till Paris och fortsatte sina historiska arbeten, till dess han efter julirevolutionen sändes som prefekt till Vesoul (dep. Haute-Saône), hvilket ämbete beredde honom tillfälle att ådagalägga ovanlig administrativ förmåga (1830—38). Till följd häraf återkallades han till Paris för att tjänstgöra som maître des requêtes i conseil d'état, en befattning, som han skötte äfven under kejsardömet till 1860, då han blef senator. Emellertid upphörde han icke att egna sig åt vetenskapliga forskningar. I fråga om historieskrifning tillämpade han strängt de af brodern förfäktade åsikterna, men han egde icke dennes öfverlägsenhet i stilistiskt afseende. Utom hans ofvan nämnda hufvudarbete må nämnas <i>Histoire de la Gaule sous l'administration romaine</i> (3 bd, 1840—42), <i>Histoire d'Attila, de ses fils et de ses successeurs jusqu'à l'établissement des hongrois en Europe</i> (1856), <i>Saint Jérôme, la société chrétienne à Rome et l'émigration romaine en Terre-Sainte</i> (1867) och <i>Saint Jean Chrysostome et l'impératrice Eudoxie, la société chrétienne en Orient</i> (1872). Sedan 1841 var T. led. af Institutet. — 3. Gilbert Augustin T., den föregåendes son, författare, skref sig Augustin-Thierry, f. 11 febr. 1840 i Paris, d. där 27 
page_number=585, index= - Thierry, Gilbert Augustin  - Thiers  - Thiers, baron de  - Thiers, Louis Adolphe 
nov. 1915, egnade sig åt historiska studier och författarskap. 1875 debuterade han med en historisk roman, följd 1882 af en roman från 1813 års Vendée, <i>Le capitaine Sans-Façon.</i> Af hans följande arbeten, som i regel lägga an på spännande intrig och syssla mycket med öfvernaturliga krafter, kunna nämnas Marfa (1887), <i>La tresse blonde</i> (1888), <i>La Savelli</i> (1890), <i>Le masque</i> (1894) och <i>Le stigmate</i> (1898) — till jämförelse med dessa böcker har man nämnt E. T. A. Hoffmanns och Poes arbeten. T. var äfven verksam som tidningsman. 1—2. J. M—r.* 3. R—n B. 
<b>Thiers</b> [tiǟr], stad i franska dep. Puy-de-Dôme, vid järnväg mellan Clermont och S:t Étienne samt T.—Vichy. Det är en af de mest pittoreska och egendomliga franska städerna, beläget 400 m. ö. h. på den branta sluttningen af berget Mont Besset, vid hvars fot Durolle strömmar fram i en djup dalgång, drifvande en mängd industriella verk. De flesta gatorna äro mycket branta, och husen, af hvilka många härstamma ända från 1400-talet, ligga terrassvis ofvanför hvarandra. I staden och i trakten smidesverkstäder; specialitet för T. knifsmide. Därjämte tillverkning af papper, läder, quincaillerievaror m. m. Staden hade 17,240 inv. 1911. (H. W—k.) 
<b>Thiers</b> [tiǟr], baron de. Se Crozat, P. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thiers</b> [tiǟr], Louis Adolphe, franska republikens president, historieskrifvare, f. 16 april 1797 i Marseille, d. 3 sept. 1877 i Saint-Germain-en-Laye, var son till en köpman, som ruinerats genom franska revolutionen. Han studerade juridik vid fakulteten i Aix och blef 1820 advokat. Men snart öfvergaf han juridiken för att egna sig åt historiska och politiska studier och flyttade 1821 till Paris, där han blef medarbetare i "Le Constitutionnel", en moderatliberal oppositionstidning, som hade stor spridning bland bourgeoisien. Hans glänsande stil och lifliga uppfattning gjorde honom hastigt till en mycket populär författare. Hans <i>Salon de 1822</i> och <i>Les Pyrénées</i> (en skildring af hans resa till Pyrenéerna 1822) vunno stort bifall. 1823 utkommo de två första delarna af hans <i>Histoire de la Révolution française</i> (fullbordad i 8 dlr 1827; i sammandrag "Franska revolutionens historia" i 2 bd, 1845, öfv. af V. Tham). Hans revolutionshistoria spriddes genast i mer än 150,000 exemplar och har sedermera utgetts i flera uppl. T. är en mästare i konsten att berätta, hans åsikter äro frisinnade, hans omdömen rättvisa, men värdet af hans medryckande revolutionshistoria minskas genom hans brist på vetenskaplig kritik af de källor han använder. 1830 uppsatte T. med A. Carrel och sin ungdomsvän Mignet tidningen "Le National", hvars hufvudredaktör han blef. Efter att i denna tidning i sju månader på ett energiskt och lysande sätt ha bekämpat den reaktionära polignacska ministären tog han verksam del i Julirevolutionen. Det var han, som författade den berömda protest mot Karl X:s olagliga ordonnanser 26 juli, hvilken undertecknades af Paris' förnämsta liberala publicister och blef signalen till revolutionen. Äfven deltog han i de intriger och underhandlingar, som ledde till hertigens af Orléans, Ludvig Filips, uppsättande på tronen. 
Till belöning för sina tjänster utnämndes T. i aug. 1830 till conseiller d'état och generalsekreterare (expeditionschef) i finansministeriet. I nov. s. å. blef han understatssekreterare och valdes samtidigt af Aix till medlem af deputeradekammaren. Då det liberala kabinettet Laffitte störtades i mars 1831, afgick äfven T. Men snart därefter bröt han med Laffitte och det liberala partiet, närmade sig till doktrinärerna, understödde Casimir Périer och utnämndes 11 okt. 1832 till inrikesminister. Som sådan visade han mycken kraft, gjorde slut på upproret i Vendée och lät arrestera hertiginnan af Berry. Icke mindre energiskt uppträdde han som minister för handeln och de allmänna arbetena, hvartill han utnämndes 25 dec. s. å. I april 1834 blef han åter inrikesminister och undertryckte med kraft flera arbetarrevolter. Efter Fieschis attentat 28 juli 1835 genomdref han de stränga s. k. septemberlagarna. Efter en långvarig ministerkris blef T. konseljpresident och tillika utrikesminister i det på vänstra centern sig stödjande kabinett, som bildades 22 febr. 1836, men som störtades redan i aug. s å. Han var nu en af ledarna för oppositionen i deputeradekammaren, tills han, efter kabinettet Molés fall, åter blef konseljpresident och utrikesminister i det koalitionskabinett, som bildades 1 mars 1840. Hans kraftfulla inrikespolitik vann deputeradekammarens bifall; men hans djärfva utrikespolitik hotade att bringa Frankrike i konflikt med de öfriga fyra stormakterna, som 15 juli 1840 slöto en kvadruppelallians för att hjälpa sultanen af Turkiet i hans strid mot vicekonungen Muhammed Ali af Egypten, hvilken understöddes af Frankrike. T. genomdref beslutet, att Paris skulle befästas, och för att uppelda patriotismen lät han återföra Napoleon I:s lik från S:t Helena till Paris. Men då konung Ludvig Filip icke vidare ville ge sitt samtycke till att fortsätta en utrikespolitik, som kunde leda till krig med halfva Europa, afgick T. 29 okt. 1840. Han blef nu chef för oppositionen i deputeradekammaren mot Guizots doktrinärt konservativa politik, men använde sin bästa tid till förarbeten för sin storartadt planlagda Napoleon I:s historia, <i>Histoire du consulat et de l'empire</i> (20 dlr, 1845—62; "Napoleon. Konsulatets och kejsardömets historia", 13 dlr, 1845—63), ett i stilistiskt hänseende öfverlägset verk, men lidande af brist på sträng, historisk kritik. 
Då Februarirevolutionen 1848 utbröt, kallades T. natten mellan 23 och 24 febr. till Tuilerierna och fick i uppdrag att jämte Odilon Barrot bilda en liberal ministär. T. utfärdade på morgonen 24 febr. en proklamation, som utlofvade frihet och reformer. Men dessa eftergifter kommo för sent. Revolutionärerna voro herrar öfver Paris. T. måste afgå, och republiken utropades samma dag. Som medlem af nationalförsamlingen blef T. en af högerns ledare, understödde först Cavaignac och 
page_number=586, index= - Thiers, Louis Adolphe  - Thiersch, Friedrich Wilhelm 
därefter prins Louis Napoléon, men var 1851 en af motståndarna till den sistnämndes statskuppsplaner. Arresterad morgonen 2 dec. 1851, fördes T. till Mazas-fängelset och därifrån till tyska gränsen, men erhöll redan i aug. 1852 tillstånd att återvända till Frankrike. Efter att i ett årtionde ha sysselsatt sig hufvudsakligen med att fullborda Napoleon I:s historia lät T. vid de allmänna valen 1863 välja sig till medlem af Lagstiftande kåren för att bekämpa Napoleon III. Med den mest glänsande och öfvertygande vältalighet angrep han kejsardömets slösaktiga finanspolitik, dess svaghet mot Preussen, dess öfvermod mot Mexico, alla felen i dess utrikespolitik. Äfven bekämpade han de officiella kandidaturerna och plebiscitet 1870. Då Napoleon III i juli 1870 förklarade krig mot Preussen, var T. den, som kraftfullast och vältaligast i Lagstiftande kåren protesterade mot detta dåraktiga steg. Efter kejsardömets fall afreste T. 13 sept. 1870 från Paris till London, Wien, Petersburg och Florens för att söka förmå Englands, Österrikes, Rysslands och Italiens regeringar att intervenera till Frankrikes förmån. Han återkom med oförrättadt ärende till Tours 21 okt., hvarefter han af nationalförsvarsregeringen fick i uppdrag att med Bismarck i Versailles underhandla om ett vapenstillestånd. Men äfven dessa underhandlingar, som räckte från 30 okt. till 6 nov., blefvo fruktlösa. Efter Paris' fall blef T. vid de allmänna valen 8 febr. 1871 i 26 departement med stor röstmajoritet vald till medlem af nationalförsamlingen. Han var då Frankrikes populäraste man, och det väckte öfverallt i Europa den största tillfredsställelse, då nationalförsamlingen i Bordeaux 17 febr. 1871 valde T. till chef för verkställande makten ("chef du pouvoir éxécutif"). Sedan han 19 febr. tillsatt en koalitionsministär, där republikanerna Jules Favre, Ernest Picard och Jules Simon, orleanisten Dufaure och legitimisten Larcy fingo plats, afreste T. 21 febr. från Bordeaux till Versailles för att med Bismarck underhandla om fred. Genom sitt kloka och fasta uppträdande vid detta tillfälle lyckades han af segraren utverka, att Frankrike fick behålla Belfort. Redan 26 febr. afslötos fredspreliminärerna, och följande dagen återvände T. till Bordeaux, där han efter ett mästerligt, af tårar ofta afbrutet tal förmådde nationalförsamlingen 1 mars att godkänna de hårda fredsvillkoren. På T:s förslag beslöt nationalförsamlingen 10 mars att hålla sina öfverläggningar i Versailles. En vecka senare utbröt det fruktansvärda kommunardupproret i Paris, som efter blodiga strider krossades i slutet af maj. Redan dessförinnan, 10 maj, hade freden med Tyskland undertecknats i Frankfurt am Main. De följande två åren använde T., som 31 aug. 1871 fick titeln "franska republikens president" till att med beundransvärd energi och skicklighet reparera de oerhörda förluster, som kejsardömet och kommunen förorsakat Frankrike. De fem milliarderna betalades till Tyskland medelst stora statslån, som mångdubbelt öfvertecknades och i hög grad ökade Frankrikes kredit; armén reorganiserades, och det republikanska statsskicket upprätthölls, trots motståndet från nationalförsamlingens majoritet. Men då T. 18 maj 1873 tillsatte en ministär, hvars alla medlemmar tillhörde det republikanska partiet, genomdref högern i nationalförsamlingen 23 maj, med 360 röster mot 344, ett misstroendevotum mot ministären. Till följd af detta parlamentariska nederlag afsade T. sig 24 maj presidentvärdigheten, hvarefter nationalförsamlingen valde marskalk Mac Mahon till franska republikens president. 
T. bibehöll sin plats i nationalförsamlingen, där han slöt sig till vänstra centern. Han deltog visserligen nästan aldrig i debatterna, men utöfvade stort inflytande på det republikanska partiet. Efter den nya republikanska författningens antagande valdes han 1876 af territoriet Belfort till senator och af Paris' 9:e arrondissemang till medlem af deputeradekammaren. Han antog valet till deputerad, men höll blott ett enda tal i kammaren. När det reaktionära kabinettet Broglie i juni 1877 upplöste deputeradekammaren, gjorde T. allt för att förmå det republikanska partiets olika fraktioner att hålla endräktigt tillsammans vid de allmänna valen, som blifvit utlysta till 14 okt. Men redan före valen afled T. plötsligen af slag. Hans begrafning, som egde rum på kyrkogården Père-Lachaise i Paris 8 sept., gaf anledning till storartade republikanska demonstrationer. Statyer öfver T. ha rests i Nancy (1879) och Saint-Germain-en-Laye (1880). Hans praktfulla grafmonument invigdes 1887. — T. var gift med Elise Dosne (död 12 dec. 1880), en rik generalförpaktares dotter, hvilken medförde en hemgift af ett par millioner frcs. Hon använde sina sista år till att med hjälp af senatorn Calmon utge en fullständig upplaga af T:s parlamentariska tal (15 vol., 1879—83). Äktenskapet var barnlöst. — I sitt testamente bestämde T. en ansenlig donation för uppförande af en byggnad (den är uppförd i Passy) till afgiftsfria bostäder under tre års tid för medellösa studerande, hvilka dessutom få en viss summa för bestridande af andra utgifter. 
Bland T:s skrifter märkas, utom de redan omnämnda, <i>Law et son système de finances</i> (1826), <i>La monarchie de 1830</i> (1831), <i>Du droit de propriété</i> (1848) och <i>Du communisme</i> (1849). Hans <i>Notes et souvenirs (1870—1873)</i> utkom 1904. Biogr. af J. Simon (2 bd, 1878), Mazade (1884) och P. de Rémusat (1889). E. W. 
<b>Thiersch</b> [tīrʃ]. 1. Friedrich Wilhelm T., tysk filolog och filhellen, f. 17 juni 1784 nära Freiburg a. d. Unstrut (Sachsen), d. 25 febr. 1860 i München, vardt 1809 gymnasielärare i München, hvarest han lyckades väsentligt höja de klassiska studierna, bl. a. genom att stifta ett filologiskt institut. Han utnämndes 1826 till professor i den antika litteraturen vid universitetet där. Under en vistelse i Grekland 1831—32 verkade han för valet af den bajerske prinsen Otto till konung af Grekland. T:s arbete <i>De l'état actuel de la Grèce</i> (1833) var ej utan inflytande på Greklands pånyttfödelse. Inom det filologiska området utgaf han "Acta philologorum monacensium" (4 bd, 1811—29) och en kommenterad uppl. af Pindaros (1820) m. m. samt skref bl. a. <i>Griechische grammatik, vorzüglich des homerischen dialekts</i> (1812; 4:e uppl. 1855) och <i>Über die epochen der bildenden kunst unter den griechen</i> (1816—25; 2:a uppl. 1829), hvarjämte han gjorde skarpa inlägg i undervisningsfrågan, i synnerhet genom <i>Gelehrte schulen</i> (1826—29). Han valdes 1848 
page_number=587, index= - Thiersch, Friedrich Wilhelm  - Thiersch, Heinrich Wilhelm Josias  - Thiersch, Karl  - Thiersch, Ludwig  - Tiersch, Friedrich von  - Thierwolff  - Thietmar 
till preses i bajerska vet. akad. Biogr. af Heinrich T. (2 bd, 1866). 
2. Heinrich Wilhelm Josias T., den föregåendes son, teolog, irvingianismens främste representant i Tyskland, f. 5 nov. 1817 i München, d. 3 dec. 1885 i Basel, blef 1838 lärare vid missionsskolan i Basel, 1840 docent i Erlangen, 1843 e. o. och 1846 ord. professor i Marburg. Bland T:s vetenskapliga arbeten från denna hans tidigare verksamhetsperiod må särskildt nämnas <i>Versuch zur herstellung des historischen standpunktes für die kritik der neutestamentlichen schriften</i> (1845), en af de mera uppmärksammade stridsskrifterna mot F. C. Baurs och den till honom sig slutande s. k. Tübingenskolans teorier, och framför allt <i>Vorlesungen über katholicismus und protestantismus</i> (1846; 2:a uppl. 1848), som i bedömandet af katolicismen väl röjer starkt irenisk tendens, men i stort sedt dock står på klart evangelisk ståndpunkt och ger en intressant, delvis genial framställning af protestantismens egenart. — Redan under sin docenttid i Erlangen hade T. emellertid trädt i beröring med representanter för den irvingianska rörelsen (se Irving, E.) och rönt starkt intryck af dess katoliserande och svärmisk-eskatologiska idéer. 1847 vanns han genom rörelsens "apostel" för Tyskland, Th. Carlyle, helt för densamma. Hans öfvergång väckte stort uppseende. Hur öfverraskande emellertid än ett sådant steg af en kritiskt skolad teolog måste synas, saknade det dock ej anknytningar i T:s tidigare utveckling och åskådning. Ett visst svärmiskt drag hörde från början till hans naturell. Och hans starkt pessimistiska syn på protestantismens läge, dess, såsom han menade, till hjälplös splittring ledande individualism och subjektivism och den evangeliska kyrkans osjälfständighet emot staten och beroende af allehanda världsliga inflytanden hade redan tidigt å ena sidan hos honom väckt till lif en längtan efter en starkare, objektiv auktoritet och en fastare utbyggnad af den kyrkliga organisationen och å den andra länkat hans intresse in i eskatologiska tankebanor. Efter sin öfvergång till irvingianismen kvarstod T. till en början vid sin professur. Småningom visade sig emellertid hans ställning ohållbar, och 1850 nedlade han för alltid sin teol. lärarverksamhet. Dock släppte han aldrig sina vetenskapliga intressen. Under några år, från 1858, innehade han i Marburg en docentur i klassisk filologi och historia. Och ända till sin död utvecklade han en mycket rik produktion på de mest skiftande områden — kyrkohistoriens, biografiens, etikens, uppbyggelselitteraturens etc., men äfven astronomiens o. s. v. — och stod alltjämt i lifligt personligt tankeutbyte med teologer af olika denominationer. Särskildt knöt han efter vatikanska konsiliet förbindelser med de gammalkatolske teologerna, främst I. Döllinger. Bland hans arbeten från denna tid må nämnas <i>Die kirche im apostolischen zeitalter</i> (1852; 3:e uppl. 1877, sv. öfv. 1882), en värdefull och, trots de här och där framskymtande irvingianska specialteorierna, dock anmärkningsvärdt objektiv framställning, samt den i vida kretsar populära skriften <i>Über christliches familienleben</i> (1854; 8:e uppl. 1889; sv. öfv. 1855, 1864, 1890). Sin egentliga ämbetsverksamhet egnade emellertid T. under sin senare period åt de irvingianska församlingarna på kontinenten, inom hvilka han beklädde en rad allt inflytelserikare poster. Från Marburg flyttade han 1864 till München och därifrån 1869 till Augsburg. Från 1875 till sin död var han bosatt i Basel såsom "herde" eller öfverledare för samtliga irvingianska församlingar i Schweiz, Syd-Tyskland och Österrike. Jfr P. Wigand, "H. W. J. T:s leben, z. t. von ihm selbst erzählt" (1888). 
3. Karl T., den föregåendes broder, kirurg, f. 20 april 1822 i München, d. 28 april 1895 i Leipzig, blef 1848 prosektor i patologisk anatomi i München, utnämndes 1854 till professor i kirurgi i Erlangen och kallades 1867 till kir. professuren i Leipzig. En af 1800-talets mera betydande kirurger, var T. på samma gång en utmärkt lärare och en framstående vetenskaplig forskare samt inlade beståndande förtjänster om sin vetenskaps utveckling genom studier öfver epitelialkräftan (1865), modifikation af den listerska sårbehandlingen, förbättring af den af Reverdin införda hudtransplantationen och genom andra arbeten. 
4. Ludwig T., den föregåendes broder, målare, f. 12 april 1825 i München, d. där 10 maj 1909, studerade i sin födelsestad för Schwanthaler, J. Schnorr och K. Schorn, vistades i Rom 1849—52, då han begaf sig till Aten, där han blef professor vid konstskolan, och återkom till Tyskland 1855. T. har framför allt gjort sig känd dels genom ämnen från antiken, dels genom kyrkligt måleri, har utfört altarmålningar o. a. för kyrkor i Wien, Petersburg, München, London, Paris och Jerusalem. För rådhuset i Aten målade han <i>Paulus predikar i Aten.</i> T. målade äfven genrebilder från bajerska höglandet. 
5. Friedrich von T., son till T. 2, arkitekt, f. 18 april 1852 i Marburg, studerade i Stuttgart, Italien och Grekland, blef 1879 professor vid akademien i München och 1907 rektor för Tekniska högskolan där. Han fick flera pris vid täflingar, bl. a. ett första pris (1883) för ritningar till tyska riksdagens palats i Berlin, som sedan Wallot fick utföra. T:s mest betydande alster är <i>Justitiepalatset</i> i München (fullb. 1897). Bland hans öfriga verk äro <i>Kurhaus</i> i Wiesbaden (1907), tre broar i München, flera monument, privatbyggnader m. m. T. är författare bl. a. till <i>Die Königsburg von Pergamon</i> (1882). Han blef led. af svenska Konstakademien 1901. 2. E. Bg. 3. R. T—dt. 4—5. G—g N. 
<b>Thierwolff</b> [tīr-]. Se Wolff, tyska skulptörer 3. 
<b>Thietmar</b> [tīt-], tysk biskop, historieskrifvare, f. 975, d. 1018, blef 1002 prost i det af hans farfader grundlagda klostret Walbek och 1009 biskop af Merseburg. Han författade en krönika i åtta böcker, behandlande Tysklands öden under sachserkonungarna 918—1018. Denna krönika är en viktig källa icke blott för Tyska rikets, utan äfven för de angränsande ländernas, sålunda äfven Nordens historia. Den utgafs af Lappenberg i "Monumenta Germaniæ historica" samt af Kurze i "Scriptores rerum germanicarum in usum scholarum". T:s verk lämnar ett utmärkt tillfälle att studera en medeltida historikers arbetssätt, då själfva originalhandskriften är bevarad (i kungl. biblioteket i Dresden). En faksimileedition af densamma utgafs 1905 i 2 bd. S. T—g. 
page_number=588, index= - Thiis, Jens Peter  - Thijsen  - Thimbron  - Thimonnier, Barthélemy  - Thing  - Thingmannalid  - Thingvalla  - Thingvellir  - Thinis  - Thio-  - Thiobacteria  - Thionville  - Thirion, Eugène Romain  - Thirlby, Thomas  - Thirlestone  - Thirlmere  - Thirlwall, Connop 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thiis</b> [tīs], Jens Peter, norsk konstförfattare, museichef, f. 12 maj 1870 i Kristiania, på mödernet af svensk härkomst, blef student 1888, slog sig på konsthistoriskt studium och vistades 5 år i utlandet, hvaraf 2 1/2 år i Florens. 1889 blef han amanuens vid Skulpturmuseet och s. å. bibliotekarie vid Konstindustrimuseet i Kristiania, 1893 föreståndare för det nybildade Konstindustrimuseet i Trondhjem, som under hans ledning ordnades och utvidgades i betydlig mån, och därefter för stadens Konstgalleri. 1908 blef han chef för Konstmuseet i Kristiania, som han äfven nyordnat och ledt med lika mycken energi som sakkunskap. Bland museimän i de skandinaviska länderna intar T. en framstående plats. Som författare har han i främsta rummet hedern af det omfattande och grundläggande verket <i>Norske malere og bildhuggere</i> (3 dlr, 1904—07), har sedan utgett <i>Leonardo da Vinci. I. Florentinertiden</i> (1909, praktverk), texten till planschverket <i>Norsk malerkunst i Nationalgalleriet</i> (1912) samt <i>Fransk aand og kunst,</i> I (1917). T. har äfven verkat som konstkritiker och som föreläsare; i den senare egenskapen har han flera gånger besökt Stockholm. G—g N. 
<b>Thijsen</b> [te'jsen]. Se Anckarhjelm och Anckarstierna. 
<b>Thimbron.</b> Se Thibron. 
<b>Thimonnier</b> [-måniē], Barthélemy, fransk skräddare och uppfinnare, f. 1793 i L'Arbresle (Rhône), d. 1859 i Amplepuis, torde ha varit den förste, som konstruerat en praktiskt användbar symaskin. Efter fyra års arbete fick han 1830 färdig en sådan maskin, afsedd för kedjesöm och konstruerad af trä. Tills. med en ingenjör Braunier bildade han ett bolag för maskinens tillverkning, och en verkstad med ett 80-tal maskiner för tillverkning af uniformer kom till stånd i Paris. Skrädderiarbetare, som funno sig af maskinen hotade till sin existens, förstörde emellertid verkstaden och maskinerna. T. måste fly, och Braunier dog kort därefter. Emellertid fann T. 1845 en ny bolagsman, Mognin, och en fabrik anlades, hvarest symaskiner af järn och förbättrad typ tillverkades. Nya motgångar följde dock, och revolutionsåret 1848 bragte T. ånyo till ruin. Fmn. 
<b>Thing.</b> Se Ting. 
<b>Thingmannalid</b> l. Thinglid, den stamtrupp af 3,000 (eller 6,000) mest nordiska krigare, som Knut den store (1014—35) upprättade till skydd för sitt herravälde i England och hvilken inrättning han senare förde öfver till Danmark, om än i ändrad form. Medan thingmannaliden i England var en verkligt stående här, var i Danmark blott en mindre del växelvis i tjänst som konungens hird, medan hufvudstyrkan lefde spridd i landet på sina gårdar och samlades blott en gång om året för att förnya sitt löfte till konungen. Männen uttogos företrädesvis från de stora släkterna, de där själfva kunda skaffa sig den dyrbara utrustningen. I Danmark kallades thingmannaliden också Vederlaget och utgjorde ett krigiskt broderskap, hvari alla voro jämlikar och hvars plikter och rättigheter voro fastställda i en särskild lag, <i>Vederlagsretten,</i> som blef den äldsta rikslagstiftningen. Thingmannaliden förnyades under Knut VI (omkr. 1185) och fortlefde till Erik Menveds tid (1286—1319); den blef grundvalen för den senare danska adelsutvecklingen. E. Ebg. 
<b>Thingvalla.</b> Se Karlstad, sp. 1100. 
<b>Thingvellir</b> [thingveddlir], isl. ("tingvallarna"), en plats på Island i Arnäs-syssla, 50 km. från Reykjavik, där alltinget hölls 930—1800. T. är ett lavafält, som sträcker sig från den fiskrika insjön Thingvallavatn norrut mot den utbrunna vulkanen Skjaldbreidur. I ö. och v. begränsas det af två milslånga klyftor, Almannagjá och Hrafnagjá, hvilkas yttre väggar resa sig brant i höjden. På fältet reser sig "Lagberget", genom rämnor i lavamassan skildt från sin omgifning. T. utmärkes för stor naturskönhet. Numera är där uppförd T. sockenkyrka. E. Ebg.* 
<b>Thinis,</b> stad. Se This. 
<b>Thio-</b> (af grek. <i>theion,</i> svafvel) förekommer i kemiska fackord. Se sammansättningar med Tio-. 
<b>Thiobacteria,</b> <i>bot.</i>, detsamma som svafvelbakterier. Gruppen indelas i två familjer: <i>Beggiatoaceæ</i> med färglösa celler och <i>Rhodobacteriaceæ</i> (purpurbakterier) med rödt eller violett färgadt cellinnehåll. Se vidare Svafvelbakterier.  G. L-m. 
<b>Thionville</b> [tiå̄vi'll], stad och fästning. Se Diedenhofen. 
<b>Thirion</b> [-iå̄'], Eugène Romain, fransk målare, f. 1839, d. 1910, målade bibliska och historiska motiv (<i>Mose utsatt på Nilen,</i> 1885, Luxembourgmuseet), martyrscener, dekorativa kompositioner (<i>Historien</i>, 1891, i Hotel de ville) och porträtt. G—g N. 
<b>Thirlby</b> [thə̄'lbi], Thirleby, Thomas, engelsk prelat och diplomat, f. omkr. 1506, d. 1570, fellow vid Trinity hall i Cambridge, infördes af sin vän ärkebiskop Cranmer vid Henrik VIII:s hof och blef en af konungens kaplaner och flitigt anlitad i diplomatiska missioner till Karl V. 1540 blef han biskop som anhängare af den gamla tron, stod kvar äfven under Edvard VI:s regering och gynnades af Maria. Han deltog i domstolen öfver Cranmer, men förföljde ej kättarna i sitt eget stift (Ely). Efter Elisabets tronbestigning (1558) vägrade han aflägga supremateden, afsattes 1559 och placerades 1560 i hederligt förvar i Lambeth palace, där han dog. Hj. H—t. 
<b>Thirlestone</b> [thə̄'lstən]. Se Maitland. 
<b>Thirlmere</b> [thə̄'lmi͡ə], en 132 har stor sjö i engelska grefsk. Cumberland, 1877 inköpt af staden Manchester, som förvandlat den till reservoar för sin 1885—94 anlagda vattenledning, hvarvid sjöns yta utvidgats till 322 har. Förbindelseledningen mellan sjön och staden är 154 km. och går 23 km. genom tunnlar, genom 10 vägundergångar samt på mer än ett tjugutal broar öfver vägar och floder. Se Manchester, sp. 719. (H. W—k.) 
<b>Thirlwall</b> [thə̄'ωå̄l], Connop, engelsk teolog och historiker, f. 11 jan. 1797 i London, d. 27 juli 1875 i Bath, var ovanligt brådmogen, började 
page_number=589, index= - Thirlwall, Connop  - This  - Thisbe  - Thiselton-Dyer, sir William Turner  - Thiset, Andreas  - Thisted  - Thisted, Valdemar  - Thistedahl, Ole Kristian  - Thisted amt 
studera latin vid tre och grekiska vid fyra års ålder, blef 1814 student i Cambridge, studerade en tid juridik, men öfvergick till den prästerliga banan, var några år universitetslärare, blef 1834 kyrkoherde och 1840 biskop af S:t David's, från hvilket ämbete han 1874 tog afsked. Som kyrkopolitiker var han frisinnad. Från ungdomen hade klassiska studier varit hans käraste sysselsättning. Han öfversatte (i förening med J. Hare) Niebuhrs "Römische geschichte" till engelska (1828 ff.) och skref själf en mycket högt uppskattad <i>History of Greece</i> (6 bd, 1835—47). Postumt utgåfvos hans <i>Remains, literary and theological</i> af J. J. S. Perowne (3 bd, 1877—78), <i>Letters, literary and theological</i> af J. J. S. Perowne och L. Stokes (1881) och <i>Letters to a friend</i> af A. P. Stanley (s. å.). T. ligger begrafven i Westminster abbey i samma graf som sin skolkamrat historikern Grote. Jfr en nekrolog i "Edinburgh review", vol. 143. V. S—g. 
<b>This</b> l. Thinis (egypt. <i>Pa-en-hor, Tennu, Teni</i>), en af Egyptens äldsta städer, enligt uppgift boningsort för Menes (se d. o.), ligger v. om Nilen, 6 km. n. om Girgeh. Andra identifiera staden med Abydos (se d. o. 2). J. C. 
<b>Thisbe.</b> Se Pyramus och Thisbe. 
<b>Thiselton-Dyer</b> [thi'sltn da͡i'ə], sir William Turner, engelsk botanist, f. 28 juli 1843 i Westminster, blef 1870 professor i botanik vid Royal college of science for Ireland, 1875 biträdande direktör vid Royal gardens, Kew, och var direktör där 1885—1905. Han har fortsatt utgifningen af Harvey och Sonders <i>Flora capensis</i> (påbörjad 1859) och Olivers <i>Flora of tropical Africa</i> (påbörjad 1868) m. m. C. Lmn. 
<b>Thiset,</b> Andreas, dansk historiker, heraldiker, f. 25 febr. 1850, d. 14 juli 1917, ingick 1883 i riksarkivet, där han 1889 blef arkivsekreterare och 1897—1915 var arkivarie. Sedan 1902 var han sekreterare i Det kongel. danske selskab for fædrelandets historie og sprog. Han var grundligt bevandrad i den äldre danska adelns historia, hvarom vittna dels mindre afh. (<i>Niels Ebbesen,</i> 1880 och 1890, <i>Den danske adels saakaldte forfald,</i> 1898, m. m.), dels en mängd utförliga stamtaflor, efter hand upptagna i <i>Danmarks adelsaarbog,</i> som han jämte R. Hjort Lorenzen utgaf sedan 1884. Vidare utgaf han <i>Danske adelige brevkister</i> (1897) och var medutgifvare af <i>Nyt dansk adelslexikon</i> (1904) samt afslutade H. Petersens verk "Danske adelige sigiller i 13:e og 14:e aarh." och utarbetade fortsättningen för 1400—1600-talen (1899—1905). E. Ebg. 
<b>Thisted,</b> dansk stad i nordvästra Jylland, vid en vik af Limfjorden. 6,833 inv. (1916). Näringskällor äro handel, sjöfart och fiske samt någon fabriksindustri (maskinverkstaden "Thy"). 2 banker och 1 sparbank. Amtmannen för Thisted amt residerar där. Sedan 1882 står T. genom järnväg och ångfärja öfver Oddesund i förbindelse med Struer och sedan 1904 med Fjerritslev och därigenom med Aalborg. På kyrkogården har rests ett minnesmärke öfver diktaren J. P. Jacobsen, som föddes och dog i T. E. Ebg. 
<b>Thisted,</b> Valdemar, dansk präst, författare, f. 28 febr. 1815, d. 14 okt. 1887, teol. kandidat 1840, adjunkt vid högre realläroverket i Aarhus 1846—53, kyrkoherde i Nord-Slesvig 1855 och i ett pastorat nära Kalundborg 1862—70, utgaf under pseudonymen Emanuel St. Hermidad 1843 <i>En vandring i syden,</i> där hans fantasi och framställningsförmåga ersatte hans brist på autopsi. Senare följde flera äfventyrsromaner, såsom <i>Havfruen</i> (1846), <i>Tabt og vunden</i> (1848), <i>Sirenernes ö</i> (1852) och <i>Familieskatten</i> (1855; sv. öfv. 1877), reseskildringar och lyriska, episka och dramatiska dikter ("Danmark bestaaer", 1848), nu nästan alldeles glömda. Under intryck af sin prästerliga verksamhet författade han <i>Præstekald, en samling breve af Herodion</i> (1858), betraktelser öfver kyrkliga förhållanden och prästens ställning, och de följdes af <i>Sögnedagsprædikener af præsten i Hvilsted</i> (1860). Största uppmärksamhet väckte dock T:s <i>Breve fra helvede af M. Rowel</i> (1866, 4:e uppl. 1871; öfv. till flera språk, bl. a., i sammandrag, till sv., 1867), som jämte en moraliserande, fantastisk teckning af de fördömdes tillstånd ger en sentimental framställning af ett kärleksförhållande. Hans sista bok var legendsamlingen <i>Högholt</i> (1868). E. Ebg. 
<b>Thistedahl,</b> Ole Kristian, norsk bibelöfversättare, f. 15 aug. 1813 i Kristiansand, d. 2 juli 1876, teol. kandidat 1834, var sedan 1842 adjunkt vid katedralskolan i sin födelsestad, uppehöll sig dock 1849—55 i Kristiania, upptagen af studier för en bibelöfversättning och som handledare för teologer. Hans öfv. af gamla testamentets kanoniska böcker (1869) och apokryfiska böcker (1873) upptogos i bibelsällskapets bibel 1888. T:s öfv. af nya testamentet är deponerad i universitetsbiblioteket. Se O. Kolerud, "Bibeloversætteren C. T." (1913). K. V. H. 
<b>Thisted amt,</b> danskt amt, omfattar nordvästra delen af Jylland, n. och v. om Limfjorden (se kartan till art. Danmark). Det består af 3 delar: Vester Hanherred in. ö., med den mellan Skagerak och Limfjorden framskjutande banken Bolbjerg (59 m.) och den i fjorden utskjutande halfön Hannæs, landskapet Thy, som i s. v. bildar den smala landtungan Agger, hvarigenom Thyborönkanalen leder in från Nordsjön, och i s. ö. genom en annan smal landtunga sammanhänger med halfön Thyholm, som sträcker sig ned till Oddesund, samt slutligen ön Morsö och några smärre öar i Limfjorden. Areal 1,775 kvkm. 78,030 inv. (1916), hvaraf 14,576 bo i städerna Thisted och Nykjöbing (på Morsö). Strandbältet utmed Skagerak och Nordsjön utgöres af dyner ("klitter") och sandhedar. Längre in i norra Thy träffas två högslätter på krit- eller kalkgrund: Hanstholm (högsta punkten är det 67 m. höga Hjærtebjerg) och Östholm, medan mellersta Thy är ett kuperadt land med Ashöj (93 m.) som högsta punkt. I Thy finnas många sjöar (hela ytinnehållet är 54 kvkm.), af hvilka Nors sö har aflopp till Nordsjön; däremot torrlades den stora Sjörring sö på 1800-talet. I forntiden utgjorde Thy säkerligen en eller flera öar. T. tillhör Jyllands bördigare delar; dock består mer än 1/5 af arealen af hedar, mossar och kärr. Af ytvidden brukades 1912 43,900 har till spannmålsproduktion, 13,800 upptogos af rotfrukter eller andra produkter, 55,650 voro betesmarker. Kreaturstammen var 1914 22,200 hästar, 
page_number=590, index= - Thisted amt  - Thisted bredning  - Thistilfjördur  - Thistlewood, Arthur  - Thitya  - Thive (Tiva)  - Thjod-  - Thjorsa  - Thjulén, Lorenzo Ignazio  - Thladiantha  - Thlaspi  - Thlinkiter (Tlinkiter)  - Thoas  - Thode, Henry 
110,300 st. nötboskap, 43,100 får, 80,200 svin och 504,000 höns. De större gårdarna äro blott få, och af fästegods återstår intet. Amtet omfattar 7 härad, men blott 5 jurisdiktionsområden och 4 prosterier under Aalborgs stift. E. Ebg. 
<b>Thisted bredning,</b> en del af Limfjorden, mellan Thy och Morsö, Danmark (se kartan till d. o.). E. Ebg. 
<b>Thistilfjörður,</b> fjord. Se Island, sp. 923. 
<b>Thistlewood</b> [thi'slωud], Arthur, engelsk konspiratör, f. 1770, afrättad 1 maj 1820 i London, var bondson, vistades en tid i Paris under revolutionen, kom hem 1794 och slöt sig då till det revolutionära sällskapet Spencean society. Jämte en agitatorskamrat, J. Watson, anordnade han dec. 1816 i revolutionärt syfte ett stort folkmöte vid Spa fields i London, hvilket var afsedt att åtföljas af ett angrepp mot Tower och engelska banken. Planen röjdes dock i förtid, och den misslyckade kuppen hade till följd suspenderandet af habeas-corpus-akten (febr. 1817). T. blef häktad (maj 1817), men frigafs snart, enär åklagaren ej inkallade några vittnen. På hösten s. å. organiserade T. en sammansvärjning mot prinsens af Wales lif, och våren därpå dömdes han till ett års fängelse, enär han utmanat inrikesministern lord Sidmouth på duell. Frigifven maj 1819, förberedde han en ny, vidtomfattande sammansvärjning, som gick ut på att mörda kabinettets medlemmar, då de voro samlade till middag, och därpå under den allmänna förvirringen intaga Tower och engelska banken, tillsätta en provisorisk regering och utlysa en revolutionär nationalförsamling. Myndigheterna blefvo genom en angifvare tidigt underrättade om sammansvärjningen, men läto T:s planer mogna. Vapen samlades på en vind i Cato street (däraf namnet <i>Cato street conspiracy</i>), och där infunno sig 25 sammansvurna 23 febr. 1820, beredda att öfverfalla de i närheten hos lord Harrowby till middug församlade kabinettsledamöterna. Polisen ingrep i rätt tid; T. dödade en polisofficer och lyckades undkomma, men greps följande dag, dömdes till döden och afrättades jämte fyra medsammansvurna genom hängning. Jfr S. Walpole, "History of England from 1815", I (1878). V. S—g. 
<b>Thitya,</b> <i>bot.</i> Se Shorea. 
<b>Thive</b> (Tiva), det nygrekiska namnet på Tebe. 
<b>Thjod-.</b> Se Tjod-. 
<b>Thjórsá,</b> flod. Se Island, sp. 927. 
<b>Thjulén,</b> Lorenzo Ignazio (eg. Birger Lars), jesuit, författare, f. 2 nov. 1746 i Göteborg, d. 5 dec. 1833 i Bologna, for 1767 hemifrån till Cádiz för att bli sekreterare hos svenske konsuln där; men medan han väntade på dennes ankomst, företog han på ett svenskt fartyg en färd till Corsica i sällskap med en hop jesuiter från Amerika, hvilka lyckades omvända honom och förmådde honom att inträda i deras orden. Då Björnståhl 1772 besökte Bologna, träffade han honom där, flitigt idkande studier. T. hann emellertid ej bli mer än novitie, innan jesuitorden upplöstes. Han antog sedan titeln "abbate". T. uppträdde som förf. på it. med en del politiska ströskrifter o. d. till ej obetydligt antal. Bland dem må nämnas <i>Tutti han ragione</i> (1773), <i>Ribellione degli animali contro gli uomini</i> (allegori på vers, 1793; 3:e uppl. 1794), <i>Fasti della rivoluzione francese</i> (3 bd), <i>Riflessioni su i mali prodotti in Italia dalla democrazia e su i mezzi per istabilirei l'ordine sociale</i> (1800), en öfv. af I. Hardions franska världshistoria (forts. af T.; 10 bd, 1804 o. f.), och <i>Dialoghi nel regno de' morti</i> (ett femtiotal häften, 1815 o. f.). -rn.* 
<b>Thladiantha,</b> <i>bot.</i> Se Cucurbitaceæ. 
<b>Thlaspi</b> L., Skärffrösläktet, bot., ett släkte hörande till fam. <i>Cruciferæ</i> och bestående af mindre eller större, glatta örter med spiralställda, hela, halftomfattande stjälkblad och hvita eller ljusröda blommor i mer eller mindre klaselika ställningar. Skidorna äro aflånga eller elliptiska, oftast med vinglikt kölade skal, i spetsen vanligen urnupna, platta eller något kullriga, glatta, mångfröiga. I Sverige finnas 3 arter, af hvilka den allmännaste, <i>T. arvense,</i> penninggräs, skärffrö (se fig.), är ett besvärligt ogräs i trädgårdar och åkrar. O. T. S. (G. L—m.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td><i>Thlaspi arvense</i> (penninggräs), <i>1</i> rot ochstjälkbas, <i>2</i> grentopp med blommor och skidor, <i>3</i> blomma, <i>4</i> skida,afskuren på tvären, <i>5</i> frö.</tr></table> 
<b>Thlinkiter</b> (Tlinkiter), indianstam. Se Nordvästindianer. 
<b>Thoas</b> (grek. <i>Θόας</i>), <i>myt.</i>, var enligt den forngrekiska sagan konung på ön Lemnos; då de lemniska kvinnorna kommit därhän i feminism, att de sammansvuro sig att döda sina män, räddades T. af sin dotter Hypsipyle, men gick i landsflykt. Äfven andra heroer med samma namn förekomma i de forngrekiska sägnerna. J. C. 
<b>Thode</b> [tå-], Henry, tysk konsthistoriker, f. 13 jan. 1857 i Dresden, idkade filosofiska och konsthistoriska studier vid tyska universitet, gjorde studieresor, blef docent i Bonn 1866, var 1889—91 direktör för Städelska institutet i Frankfurt och 1894—1911 professor i Heidelberg. T. har utgett diktsamlingar, men hufvudsakligen har han egnat sig åt konststudium. Hans <i>Franz von Assisi</i> (1885; 2:a uppl. 1904) anses banbrytande för studiet af renässansens uppkomst. Sedan följde <i>Die mahlerschule von Nürnberg im 14 und 15. jahrh.</i> 
page_number=591, index= - Thode, Henry  - Thodene  - Thogra  - Thokkabot  - Tholander, Per Vilhelm  - Tholander, Karl August  - Tholander, Henrik Evald  - Tholen  - Tholijn  - Tholobat  - Tholos  - Tholuck, Friedrich August Gottreu 
(1891), <i>Hans Thoma und seine kunst</i> (1892 och senare flera olika uppl.), flera monografier i Knackfuss' samling, de omfattande verken <i>Michelangelo und das ende der renaissance</i> (2 dlr, 1902—03) och <i>Michelangelo, kritische untersuchungen</i> (3 dlr, 1908—12), <i>Franz Liszt</i> (1911). Fr. o. m. 1894 utgaf T. jämte Tschudi tidskr. "Repetitorium für kunstwissenschaft". G—g N. 
<b>Thodhene.</b> Se Storeberg och Tådene. 
<b>Thogra.</b> Se Tugra. 
<b>Thokkabot</b> (enligt Schlyter af fnsv. <i>þokki,</i> skymf, och <i>bot,</i> böter), inom det äldsta skandinaviska rättssystemet de böter, hvilka i vissa fall erlades som upprättelse vid tillfogad hederskränkning. I Sverige fick denna bot en speciell användning. Enligt Östgötalagen egde konungen att vid dråp eller sårande af en konungens "man" uppbära "þokkabot", och samma rätt tillerkändes hertigen, biskopen och den, som på egen bekostnad utrustade ett helt ledungsskepp. Den senare bestämmelsen ger vid handen, att det är krigsväsendets intressen, som man här velat särskildt tillgodose. Þokkabotsprivilegiet tillerkändes bl. a. dem, hvilka fullgjorde samma krigstjänstprestation, som eljest tillkom ett helt skeppslag. Utvecklingen inom den gamla ledungsorganisationen har sålunda gått i samma riktning som inom den senare krigsorganisationen på rusttjänstens grundval. Särskilda förmåner och rättigheter ha medgetts dem, som åtagit sig att uppbära en kvalificerad krigstjänstskyldighet (jfr Frälse). — Se Tunberg i "Hist. tidskr." 1907. S. T—g. 
<b>Tholander,</b> Per Vilhelm, litteratur- och fornforskare, f. 6 april 1770 i Hvetlanda, Småland, d. 15 nov. 1815, vardt student i Lund 1791 och i Uppsala 1792, företog en studieresa till Danmark, Tyskland och Frankrike samt blef 1801 vikarierande och 1866 ord. skolmästare vid Ulriksdal. T. var hufvudsakligen samlare på det historiska området samt bibliograf. Bland hans tryckta arbeten märkas uppsatser i "Iduna" (han var medlem af Götiska förbundet sedan dettas stiftelse), i "Journal för litteraturen och theatern" (1811, en bibliografi öfver Sveriges periodiska litteratur), <i>Musæum typographicum sohmianum</i> (1812 och 1815), recensioner i "Svensk literaturtidning" m. m. 1814 kallades han till redaktör af de uppgifter, som från stiften inkommit till uppfostringskommittén, och utförde detta arbete med mycken noggrannhet i tabellarisk form. —rn.* 
<b>Tholander,</b> Karl August, målare, f. 16 juli 1835 i Kristianstad, d. 19 okt. 1910, var i sin ungdom sergeant vid Skånska husarerna och 1848—50 elev vid konstakademierna i Stockholm och Köpenhamn. T. var sedan bosatt i Göteborg, Düsseldorf, Åbo och Moskva, där han i 32 år var lärare i teckning och målning vid Tyska kvinnliga gymnasiet. Från 1899 var han bosatt i sin födelsestad. T. var hufvudsakligen porträttecknare. Han uppträdde äfven som poet (<i>Hvitsippan, evangeliska betraktelser,</i> 1856) och författare till tidningsuppsatser. G—g N. 
<b>Tholander,</b> Henrik Evald, metallurg, f. 8 mars 1847 i Stockholm, d. där 28 febr. 1910, blef efter studier vid Uppsala universitet (sedan 1864) och Stockholms bergsskola 1875 filos. doktor. Han tjänstgjorde därefter som hyttingenjör vid Avesta 1873—76, vid Domnarfvet 1877—79, som förvaltare vid Forsbacka 1879—84 samt som öfveringenjör vid Avesta 1884—92. Han var ingenjör vid Järnkontoret 1892—1904, då han afgick i följd af sjuklighet. Han var äfven led. af redaktionskommittén för "Jernkont:s annaler" 1892—1906. T. var synnerligen framstående inom sitt fack, där hans grundliga teoretiska och praktiska kunskaper kommo såväl de verk, där han hade fast anställning, som sedan han blifvit Järnkontorets ingenjör, hela svenska järnhandteringen till godo. För masugnar konstruerade han ett sedan mycket användt slutet uppsättningsmål och lämnade f. ö. ritningar till många metallurgiska anordningar och anläggningar. Jämte sin vidlyftiga praktiska verksamhet egnade han sig äfven åt vetenskaplig forskning och publicerade i "Jernkontorets annaler" bl. a. <i>Om kväfve hos götjern och derpå grundad jemförelse mellan Bessemer- och Martinjern</i> (1885), <i>Om beskickningars fördelning på masugnar och om ett slutet uppsättningsmål</i> (1891), <i>Om framställning af tackjern af låg fosforhalt</i> (s. å.) och <i>Smältförsök med Gellivare A-malm och koncentrat</i> (1900). T. B—l. 
<b>Tholen</b> [tål-], ö i nederländska prov. Zeeland, mellan Ooster Schelde och den sydvästligaste Maasarmen, 17 km. lång, 11 km. bred, 123 kvkm. På östkusten staden T. med omkr. 3,000 inv. 
<b>Tholijn.</b> Se Stiernblad 1, sp. 1339. 
<b>Thoiobat</b> (grek. <i>tholos,</i> se d. o., och <i>bathos,</i> djup), <i>bygnk.</i>, den cylindriska eller polygona underbyggnaden till ett kupolhvalf. Jfr Hvalf, sp. 1391. C. G—m. 
<b>Tholos,</b> grek. (lat. <i>tholus</i>), kupol; en rund, af en kupol täckt byggnad i allmänhet; särskildt berömd var Polykleitos' ännu bibehållna <i>tholos</i> i Epidauros (se d. o.) för okändt ändamål. Äfven på den s. k. Marmaraterrassen i Delfi finnes kvar en tholos. I arkeologien kallar man så äfven de s. k. skattkamrarna (se Thesauros), grafvar i Tarquinii och Volci, källhuset vid Tusculum och Sardiniens nuragher — med takformer, som närmast likna en spetsig kupol eller en bikupa af sten. De stenar, som bilda hvälfningen, fasthållas likväl ej, såsom i det äkta hvalfvet, i sitt läge genom spänningen mot hvarandra, utan genom "öfverkragning", i det att hvarje öfre skift skjuter något ut öfver det nedre, hvarefter en stenplatta täcker den slutliga taköppningen. Det är naturligt, att denna konstruktionsform är användbar endast med starka vederlag och i rum af jämförelsevis små dimensioner. Många af dessa byggnader äro därför till större eller mindre del underjordiska. — <i>Tholos</i> kallades någon gång en byggnad i Aten, där prytanerna sammanträdde. Om denna är densamma som <i>prytaneion</i> (se d. o.), må lämnas därhän. (J. C.) 
<b>Tholuck</b> [tå'lokk], <i>Friedrich August Gottreu</i>, tysk protestantisk teolog, f. 30 mars 1799 i Breslau, d. 10 juni 1877 i Halle, studerade först i sin födelsestad, därefter i Berlin, dit han urspr. dragits af sitt intresse för orientaliska studier. Alltifrån sin första ungdom var T. starkt upptagen af de religiösa spörsmålen och utöfvade redan under denna tid bestämmande, etiskt och religiöst inflytande på sin omgifning. För honom själf var den emellertid en 
page_number=592, index= - Tholuck, Friedrich August Gottreu  - Thoma, Hans 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> period af jäsande inre ovisshet och strid, som mer än en gång förde honom in i förtviflan ända till själfmordets gräns. Med tider af tungt andligt svårmod hade han f. ö. under hela sitt lif att kämpa. Under vistelsen i Berlin kom det emellertid till en afgörande vändpunkt i hans religiösa utveckling, i det att han där under inflytande från flera olika håll afgjordt vanns för den pietistiska riktningen. 1820 blef han teol. docent i Berlin. Under de följande åren deltog han vid sidan af en mångsidig akademisk föreläsningsverksamhet ifrigt i missionsarbetet, särskildt bland judarna. Samtidigt utvecklade han omfattande vetenskaplig produktion. Resultatet af sina orientaliska forskningar nedlade han i bl. a. <i>Ssufismus, sive theosophia persarum pantheistica</i> (1821) och <i>Die speculative trinitätslehre des späteren Orients</i> (1826). Hans jämsides härmed fortgående teologiska författarverksamhet var företrädesvis egnad åt kampen mot rationalismen. Denna tendens framträder redan i afh. <i>Das wesen und die sittlichen einflüsse des heidentums</i> (1822) och särskildt typiskt i det, såsom ett motstycke till De Wettes tendensroman: "Theodor oder die weihe des zweiflers" tänkta, i pietistisk anda hållna och på sin tid mycket inflytelserika arbetet <i>Die lehre von der sünde und vom versöhner, oder die wahre weihe des zweiflers</i> (1823, urspr. anonym, i många uppl. och öfv., äfv. till sv.). T:s strid mot rationalismen fäste ministären Allensteins uppmärksamhet på honom och föranledde hans utnämning 1823 till e. o. professor i Berlin och 1826 till professor i Halle. Vid detta universitet, där rationalismen då hade sitt hufvudsäte, väckte T:s förflyttning, både bland hans blifvande kolleger och studenterna, ja i hela staden, en storm af förbittring. Efter att länge ha stått nästan helt isolerad vann han emellertid småningom sådant förtroende och inflytande, att den Halleska teologiens utveckling under årtionden framåt kan sägas ha fått sin afgörande prägel af hans personlighet och åskådning. Förklaringen härtill låg ej i första hand i T:s rent vetenskapliga betydelse. T. egde visserligen en sällsynt omfattande, polyhistoriskt mångsidig lärdom och utöfvade också en synnerligen omfångsrik vetenskaplig produktion. Under hans tidigare professorstid rörde sig denna mest på den nytestamentliga exegetikens område, där han utgaf en serie på sin tid mycket brukade kommentarer. Under sina senare år koncentrerade han sina studier i främsta rummet kring protestantismens senare historia. Särskildt hans arbeten på detta skäligen försummade område — <i>Das akademische leben des 17. jahrhundrets</i> (2 bd, 1853—54), <i>Das kirchliche leben des 17. jahrhundrets</i> (2 bd, 1861—62), <i>Der geist der lutherischen theologen Wittenbergs</i> (1852), <i>Lebenszeugen der lutherischen kirche</i> (1859), <i>Geschichte des rationalismus</i> (bd I, 1865) — ha alltjämt betydelse genom det rika, där sammanförda materialet. Men i fråga om stoffets strängare vetenskapliga genomarbetning och enhetliga gestaltning visa de likasom T:s skrifter öfver hufvud påfallande brister. Därtill kommer en viss svårighet att hålla de vetenskapliga och de praktiskt religiösa synpunkterna isär. Vida mer betydande än som vetenskaplig författare var T. som föreläsare och än mer som universitetspredikant. Men sin främsta betydelse vann han dock genom sitt rent personliga inflytande på de stora skaror af lärjungar, som från alla håll, äfven från utomtyskä länder, icke minst England och Amerika, strömmade till honom. Åt umgänget med dem egnade han sig med själfuppoffrande ifver, och hans egendomliga förening af djupt, pietistiskt färgadt, religiöst allvar med en frisk och djärf humor och det finaste kärleksfulla sinne för olika individualiteter gjorde honom till en studentsjälasörjare nästan utan like. Äfven i öfrigt stod han i det mångsidigaste andliga utbyte med kristliga personligheter från olika länder och af skilda riktningar. Till sin teol. åskådning skulle han väl snarast vara att räkna till den s. k. förmedlingsteologien. Från dennas egentliga hufvudrepresentanter skilde han sig emellertid å ena sidan genom det starka pietistiska inslaget, som i flera hänseenden knöt en intressegemenskap mellan honom och den strängare konfessionella riktningen, å andra sidan genom en i vissa afseenden framträdande, frapperande obestämdhet i den dogmatiska ståndpunkten. Än starkare än i teologiskt hänseende framträdde hans förmedlande tendenser på det praktiskt kyrkliga och religiösa området. Af unionen mellan den reformerta och lutherska kyrkan var han en varm vän, och i Evangeliska alliansens sträfvanden deltog han med stor ifver. Öfver hufvud står han som en af de främsta förgrundsgestalterna i de religiösa rörelsernas historia under 1800-talet. Hans <i>Predigten</i> utgåfvos i 5 bd 1834—45 (d. 1—2 i 6:e uppl. 1876, d. 3—5 i 3:e uppl. 1863), hans <i>Werke</i> i 11 bd 1863—73. Jfr M. Kähler, "A. Th." (1877), "Mittelstrasse 10" (1899), och L. Witte, "Das leben T:s" (2 bd, 1884—86). A. F. Å. (E. Bg.) 
<b>Thoma</b> [tå̄ma], Hans, tysk målare, f. 2 okt. 1839 i Bernau i Schwarzwald, började sina konststudier för Schirmer i Karlsruhe 1859, flyttade 1867 till Düsseldorf, vistades året därpå i Paris, återvände till Karlsruhe, begaf sig till München 1870, till Italien 1874, var bofast i Frankfurt från 1877 till 1899, då han blef akademi- och museichef i Karlsruhe. Han började med att måla landskap från sin hembygd samt interiörer med figurer, helt osökta motiv ur det hvardagliga lifvet. Hans tidiga arbeten ha med rätta blifvit betecknade som äkta tysk bondekonst. I Paris tog han sunda intryck af Courbet och synes måleriskt påverkad äfven af Manet; senare skönjas intryck af Böcklin och af Viktor Müllers sagobilder. Inflytande af italiensk 1400-talskonst och ej minst af gamla tyska mästare tillkom — med de sistnämnde, med Cranach och Dürer, var han andligt besläktad, liksom hans frändskap med nyare kärntyska målare, såsom Steinle, L. Richter, M. von Schwind, är uppenbar. I skildringar af 
page_number=593, index= - Thoma, Hans  - Thoma, Ludwig  - Thomaeus 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Hans Thoma,själfporträtt (litografi).</tr></table> sin egen hembygd, dess folk och natur gaf han sitt bästa, med varm känsla, trohjärtad innerlighet och okonstlad uppriktighet. På detta område är han mästare. Betydligt ojämn är han däremot i sin fantasikonst, i de motiv, där han ger sig in på Böcklins område (sjönymfer, tritoner, "De saligas ö" o. d.) kan han visa sig banal och affekterad. Vida högre står en del sagomotiv — oftast i litografi eller träsnitt — där han ansluter sig till gamla tyska mästare. Hans långvariga, oafbrutna verksamhet har varit flödande och ytterst rikhaltig och har sträckt sig öfver de mest olika konstgrenar. Han har förutom hvardagsgenre och landskap målat porträtt, religiösa och mytologiska motiv, han har dekorerat kaféer och utfört kyrkofresker, odlat grafisk konst, gjort illustrationer, mönster för väfnad och för keramik och har äfven försökt sig som skulptör. Han förblef länge förbisedd, höll sig fjärran från all ifran efter modernitet liksom efter publikgunst. Först omkr. 1890 slog han igenom och blef då hälsad som en af samtidens betydande företrädare för germansk anda, för nationell tysk konst. Rent måleriskt hade han likväl utan tvifvel stått högre ett 20-tal år tillbaka i tiden. — I tyska museer är han numera rikligt representerad. Förutom hans många poesifyllda, fridsamma, idylliska landskap från Taunus och från Rhens stränder kunna som typiska prof på hans konst i dess olika riktningar nämnas <i>Byspelmannen</i> (1871), <i>Våridyll</i> och <i>Dalens väktare</i> (1892, båda i Dresden), <i>Söndagsfrid</i> (1876, Hamburg), <i>Såningsmannen</i> (1892, senare varierad), <i>Ensamhet</i> (1874, München) , <i>Jesus och den samaritanska kvinnan</i> (1881), <i>Paradiset</i> (1901), <i>Kristus på korset</i> och <i>Kristus och Magdalena</i> (väggmålningar i Peterskyrkan i Heidelberg, 1902), <i>Maria som himladrottning och Schwarzwalds beskyddarinna</i> (1912, kyrkan i Bernau). Nationalmuseum i Stockholm eger ett litet landskap från 1893. Bland reproduktionsverk är i främsta rummet att nämna T.-volymen i samlingen "Klassiker der kunst", 1909; ett litet album, med text af G. Bergman, utkom i Stockholm 1904. Monografier af Meissner (1899), Lehrs (1900), Servaes (s. å.), Ostini (1901), Spanier (1903), Bierbaum (1904) och Thode ("Böcklin und T.", 1905). T. utgaf 1908 sina lefnadsminnen (<i>Im herbste des lebens</i>). T. är hedersdoktor vid flera universitet. G—g N. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. <i>Sommar,</i> oljemålning af Hans Thoma.</tr></table> 
<b>Thoma</b> [tå̄ma], Ludwig, tysk författare, f. 21 jan. 1867 i Oberammergau, studerade först skogsvetenskap, därpå juridik, verkade 1894—99 som advokat, men ingick sedan i "Simplicissimus"' (se d. o.) redaktion och är numera en af dess ledare. T., som är en skarp och hänsynslös satiriker, sådan Tyskland knappast haft efter Heines bortgång, har två väsentligt olika områden för sitt författarskap. Det ena är allmogeskildringen från hans hembygd, Oberbayern, det andra satiren öfver det moderna sällskapslifvet och hvad därtill hör. Till den förra arten höra berättelserna <i>Agricola</i> (1897, liksom alla hans verk i många uppl.), <i>Hochzeit</i> (1901), <i>Die wilderer</i> (1903), romanen <i>Andreas Vöst</i> (1905), <i>Briefe eines bayrischen abgeordneten</i> (1909), som imiterats äfven i Sverige, och romanen <i>Der Wittiber</i> (1911); till den senare <i>Assessor Karlchen</i> (1900), dikterna <i>Grobheiten</i> (1901) och <i>Neue grobheiten</i> (1903), förenade under titeln <i>Peter Schlemihl,</i> hans vanliga signatur i "Simplicissimus" (19C6), <i>Lausbubengeschichten</i> (1904; "Tjufpojkshistorier", 1917), <i>Tante Frieda</i> (1906), <i>Kleinstadtgeschichten</i> (1908), <i>Moritaten</i> (s. å.), <i>Jozej Filsers briefwexel</i> (1912) m. fl. T. har äfven haft mycken framgång med satiriska pjäser: <i>Witwen</i> (1900), <i>Die medaille</i> (1901). <i>Der lokalbahn</i> (1902), <i>Moral</i> (1909; uppf. i Stockholm s. å.), <i>Erster klasse</i> (1910), <i>Lottchens geburtstag</i> (1911), flera enaktare (1914 ff.) o. s. v. T:s pjäs <i>Zoologi</i> gafs 1912 med stor framgång i Stockholm. Bland öfversatta arbeten af T. märks "Badgästerna^ (1918). R—n B. 
<b>Thomæus,</b> svensk, enligt uppgift från Skottland härstammande släkt, som inkom till Sverige i slutet af 1500-talet. En gren antog på 1600-talet 
page_number=594, index= - Thomaeus  - Thoman, Ernst Filip  - Thomander, Johan Henrik 
namnet Thomæus, som af flera medlemmar under 1700-talet ändrades till Thomée och Thomé; en af dem blef adlad Adelsköld (se d. o.). Se O. Thomé e, "Slägten Thomæus (Thomée, Thomé och Adelsköld)", 1898. — Jöran Jakob T., teolog, kyrkohistoriker, f. 5 april 1786 på Skepparp, Raflunda socken, Kristianstads län, d. 8 aug. 1845, blef student i Lund 1802 och egnade sig företrädesvis åt studiet af teologi och modern litteratur samt prästvigdes 1809 och fick 1817 hofpredikants titel. I åtskilligt gick han sin egen väg. Han ansågs för "läsarpräst" och stötte på åtskilligt motstånd för sina sympatier för den presbyterianska kyrkoförfattningen. 1828 befordrades han till kyrkoherde i Kristianstad (tillträddes 1830). Tidigt uppträdde han som flitig och omtyckt författare, först som prosaist och skald i kristlig anda med <i>Enslighetstankar af en ung studerande jemte en samling af dess skaldestycken</i> (1810), där inflytandet af Lavater, Young, Ossian m. fl. är märkbart, <i>Sånger öfver Jesu lidande</i> (1812) och <i>Försök till religionssånger för barn</i> (1816). Under sin långvariga adjunkstid egnade han detta författarskap äfven åt kyrkohistorien, dels genom original: <i>Korta biographier öfver de berömdaste theologer</i> (1815), <i>Christna kyrkans historia i Sverige</i> (1817), länge den enda fulländade bok i sitt slag, <i>Svenska kyrkohistorien för skolungdom</i> (1819) och <i>Märkvärdigheter ur allmänna kyrkohistorien</i> (2 dlr, 1827), dels genom öfv. efter Gessner, Hess m. fl. Han fann dessutom tid för historiska och biografiska skrifter, i hvilka han liksom i de föregående småningom upparbetade sin stil och sitt framställningssätt från en osjälfständig kompilation till en mera vetenskaplig hållning. Sådana voro <i>Sveriges och Norges historia och statskunskap</i> (skolbok, 1820; 2:a uppl. 1829), <i>Svensk Plutark</i> (1820) och <i>Verldens störste regenter</i> (1823; ny titelupplaga 1837). Hans befordran till kyrkoherde gjorde intet märkbart afbrott i hans skriftställeri, hvilket dock sedermera blef af väsentligen teologisk art. Bland hans arbeten från denna tid märkas <i>Lefvernesbeskrifning om Erasmus från Rotterdam</i> (1830), <i>Jesus af Nazareth, berättelser</i> (1831), <i>Korta granskningar af svenska församlingens nya kyrkopsalmbok</i> etc. (1833) och <i>Skandinaviens kyrkohäfder</i> (2 dlr, 1835, 1838, en omarb. af hans 1817 utg. bok). T. var äfven framstående som predikant. Han afled, träffad af blixten, på resa mellan Slöinge och Harplinge. Efter hans död utgafs hans <i>Minnesbok för svenska prester</i> (med en lefnadsteckning af P. Wieselgren, 1845). — T. var morbroder till J. H. Thomander. —rn.* 
<b>Thoman,</b> Ernst Filip, ornamentsbildhuggare, f. 1760 i Stockholm, d. 1833, var son af den från Augsburg härstammande bildhuggaren Georg Gottlieb T. (f. 1701, d. 1763). Bland hans i sitt slag utmärkta arbeten må nämnas predikstolen och altarprydnaden i Kungsholms kyrka, efter ritning af Gjörwell, samt predikstolen i S:t Jakobs kyrka. Han blef. led. af Konstakademien 1803. —rn.* 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomander,</b> Johan Henrik, biskop, f. 16 juni 1798 i Fjälkinge prästgård, Kristianstads län, d. 9 juli 1865 i Lund, hade inga lagvigda föräldrar. Han uppfostrades hos sin mormoder, änka efter kyrkoherde T. Thomæus och moder till kyrkoherden J. J. Thomæus (se denne), och från mödernesläkten erhöll han sitt tillnamn. Fadern var en pastorsadjunkt Psarski, hvilken drog omkring som obefordrad, ännu då den med honom obekante sonen satt i stiftsstyrelsen. Modern, Maria Sofia Thomæus, blef gift med en vid Höganäs bosatt engelsman Th. Bond. T. blef student i Lund 1812, men tvingades 1814 af ekonomiska skäl att mottaga kallelse att förestå en kollegabefattning vid läroverket i Karlshamn. Då han vid dess besättande med ord. innehafvare gick miste om densamma, antog han på förmånliga villkor kondition hos en handlande Vinberg i samma stad, hos hvilken han stannade i tio år. Under tiden aflade han prästerliga examina, prästvigdes 1821 och förordnades till predikant vid Karlshamns kastell. 1826 kallades han till docent vid teol. seminariet i Lund, blef 1831 e. o. teol. adjunkt, förbigicks vid tillsättandet af domprostbefattningen s. å., men blef 1833 professor i pastoral teologi och erhöll 1836 teol. doktorsvärdigheten vid Köpenhamns universitet. Han blef 1845 professor i dogmatik och moralteologi, 1847 2:e teol. professor och 1850 domprost i Göteborg, hvilken befattning han tillträdde 1851. 1856 efterträdde han H. Reuterdahl som biskop i Lunds stift. 1840 hade han inträdt i det politiska lifvet som medlem af prästeståndet, 1855 invaldes han efter Atterbom i Svenska akad., som 1849 tilldelat honom sitt stora pris för vältalighet i anledning af hans s. å. utg. predikosamling. 
T. var en synnerligen genialisk man, i hög grad mångfrestande. När han 1830 sökte domprostbefattningen i Lund, fällde K. A. Agardh, jämförande honom med Reuterdahl, följande omdöme om honom: "T. är en vida öfverlägsnare person, öfverlägsen genom sin friska natur, sin duktiga kropp, sina lifliga maner, sin hittighet, sin kvickhet, sin kännedom om modern litteratur, sin förmåga att träda fram, när det gäller, sin oförsynthet, sin dristighet, sin aplomb, sitt sätt att göra sig själf viktig och alla andra till bagateller. Han är duglig till allt, till hofman, till småpoet, till statsman, till litteratör, till öfversättare, till recensent, till jurist, till präst, till professor, hvarför då icke till domprost?" Agardhs på samma gång smickrande som tadlande karakteristik af T. formades under den stora striden om domprostbefattningen i Lund. Det var säkerligen rättvist, att T. icke erhöll denna befattning, som han jämte en del äldre, väl meriterade män sökte. T. hade den tvifvelaktiga förtjänsten att göra denna strid i högsta grad celeber. I "Antivandalskrift", riktad särskildt mot medsökanden A. Kahl, och i tidskr. "Gefion", som han utgaf tills. med N. O. Ahnfelt, fick han rikliga tillfällen att visa sin öfverlägsna förmåga som 
page_number=595, index= - Thomander, Johan Henrik 
polemiker och satiriker. Denna förmåga öfvergaf honom aldrig. Men med åren mildrades den och miste något af ungdomens respektlöshet. I tidigare år gaf han densamma fritt lopp. På ett karakteristiskt sätt möter man den i hans brefväxling med K. F. Dahlgren (se nedan). Dessa bref ge också en god inblick i T:s oerhördt omfattande litterära intressen. Under sin konditionstid förvärfvade han sig sällsynt beläsenhet icke minst i den nyare europeiska litteraturen. I yngre år tyckas öfver hufvud de estetiska intressena ha dominerat. En professur i estetik hägrade då som det drömda framtidsmålet. Hans litterära produktion gick vid denna tid också åt det estetiska hållet. Det var då, som han gaf lysande prof på sin sällsynt framstående öfversättartalang. Så utkommo 1825 Shaksperes "De muntra fruarna i Windsor", "Som er behagar", "Trettondagsafton", "Antonius och Cleopatra" och "Konung Richard den andre", tolkningar, hvilka äfven af K. A. Hagberg vitsordas som förträffliga, vidare "Molnen" af Aristofanes 1826, "Manfred" af Byron s. å., och "Brutus" efter Voltaire 1830. Äfven i handskrift utförde han samtidigt åtskilliga dylika arbeten, såsom "Amanda" efter Moreto (uppf. 1831), Shaksperes "Macbeth", "Den senfärdige" af Gensoul, samt "Thesmophorierna" och "Grodorna" af Aristofanes, de tre sistnämnda tryckta först i hans "Skrifter". Sitt teol. författarskap inledde han med afh. <i>De antichristo primæ ecclesiæ</i> (1826). Tills. med H. Reuterdahl utgaf han 1828—32, 1836—40 "Theologisk quartalskrift" (se d. o.), som bildar epok i den svenska teologiens historia. Bland T:s bidrag märkes hans granskning af Sveriges nyare homiletiska litteratur, en samling recensioner, hvilka bibehålla sitt värde än i dag. Märklig är här den höga uppskattningen af H. Schartau, som annars icke hade något stort namn i den bildade och litterära världen. 1835 utgaf T. öfv. af nya testamentet (ny uppl. 1860). Afsikten var att bryta med den dåv. bibelkommissionens principer. T. lyckades emellertid icke slå igenom med sitt försök. Som föreläsare var T. icke särskildt framstående och åtnjöt ej heller som sådan någon popularitet bland studenterna. Till sin religiösa och teol. åskådning var T. konservativ och jämställdes af Tegnér med den ortodoxe Bergquist, Schartaulärjungen. Kyrkopolitiskt var han emellertid liberal. Det var också på det kyrkopolitiska området och som kyrkoman T. mest verksamt skulle komma att ingripa. Till det offentliga lifvet stod hans håg; dit ledde honom också hans begåfning. Den på 1830-talet begynnande nykterhetsverksamheten omfattade T. med mycken värme. Med stor talang tog han föreningsformen i försvar emot dess vedersakare, i främsta rummet sin kollega Reuterdahl. Nykterhetsfrågan blef en kil mellan forna meningsfränder. Två partier började bilda sig, å ena sidan T., Wieselgren, P. G. Ahnfelt, senare H. B. Hammar, å den andra Reuterdahl och majoriteten af prästerskapet, en grupp, som längre fram erhöll förstärkning af den specifikt lundensiska högkyrkligheten under ledning af E. G. Bring. 
Öfvertygelsen om nödvändigheten af tidsenliga reformer på kyrkoförfattningens område och det själfsäkra medvetandet om egen förmåga föranledde T. att själf anmäla sig till ledamotskap i den kyrkolagskommitté, som på 1830-talet höll på att omorganiseras, sedan det 1828 utkomna kyrkolagsförslaget uppenbarligen visat sig icke kunna göra till fyllest. Dåv. statssekreteraren v. Hartmansdorff afvisade ej det gjorda erbjudandet. Då kommittén i slutet af 1833 omorganiserades, blef T. en af de nya ledamöterna. Sin eminenta förmåga på det ifrågavarande området ådagalade han genom att några år senare utge ett af honom själf författadt kyrkolagsförslag, som sedermera kom att i hög grad ligga till grund för kommitténs fortsatta arbete. Dess slutliga förslag kunde icke, lika litet som det föregående, stå sig för kritikens skärseld, men några frågor blefvo dock lösta på de partiella reformernas väg, och en del fördes framåt mot sin lösning. Kyrkopolitiskt var T. motståndare till den klerikala episkopalismen och ställde sig i deras led, som ville större frihet inom kyrkan och större utrymme för församlingens medlemmar att afgöra kyrkans angelägenheter. Han önskade också större rörelsefrihet för kyrkan emot staten, och som anhängare af de synodala författningsprinciperna genomdref han, att kyrkomötesinstitutionen fick en plats i 1846 års kyrkolagsförslag. T:s stora kyrkopolitiska betydelse sammanhängde med den betydande politiska roll han kom att spela i 1840-talets riksdagslif. Han stod där afgjordt på den frisinnade sidan och umgicks lifligt med de liberale koryféerna. Redan genom sitt mästerliga tal på Riddarhuset 1840, vid ett gemensamt möte med alla fyra stånden för representationsfrågan, framträdde T. som en af landets främsta parlamentariska talare. Han ifrade ständigt för representationsförändring och ingrep personligen för att föra frågan framåt; det var T., som redigerade det s. k. ekholmska förslaget 1845. Öfver hufvud intresserade han sig mest för folkuppfostringsfrågor. Så talade han till förmån för anslag till folkskoleväsendet o. s. v. Vid fyra riksdagar (1840—41, 1844—45, 1847—48 och 1856—58) af de sex T. bevistade var han led. af statsutskottet. 
På 1850-talet hängaf sig T. mindre åt det rent politiska lifvet. Så mycket mer kom han att betyda för den kyrkliga utvecklingen. Årtiondets historia är väsentligen hans egen historia. Det var en synnerligen vansklig brytningstid, föranledd af de stora väckelserörelserna och den segrande liberalismen, hos hvilken väckelsen fann politiskt stöd vid sina kraf på undanröjandet af alla skrankor på det religiösa området. T. var lika afgjord motståndare till non-possumus-politiken som till den radikala omstörtningen. Sin position framlade han i en skrift <i>Om svenska kyrkans och skolans angelägenheter</i> (1853), riktad mot en ungefär lika benämnd skrift af Reuterdahl. I De kyrkliga frågorna (1860) kastar han en blick tillbaka på hvad årtiondet frambragt i reformväg, och det var icke så litet. Kyrkoplikten var afskaffad, konventikelplakatet upphäfdt, sockenbandet hade blifvit löst m. m. Åtskilligt öfrigt vore dock att önska. T. talar ånyo för kyrkomöte, för domkapitlens ombildning, för ny prästvalsordning m. m. Det är nog icke för mycket sagdt, att man i främsta rummet har T. att tacka för hvad som blef åtgjordt. Hvad han betydt, märker man bäst, om man jämför 1850-talet med en annan 
page_number=596, index= - Thomander, Johan Henrik  - Thomar  - Thomar  - Thomas  - Thomas  - Thomas (Thomson), Kristofer  - Thomas, Antoine Léonard  - Thomas, Jacques Léonard Clément 
kritisk tid, 1870-talet, som uppvisar en synnerligen steril kyrkopolitik. 
T., hade icke blott allmänkyrklig betydelse. Äfven som stiftschef inlade han betydande förtjänster. Otvifvelaktigt var det en stor lycka för stiftet, att T. blef dess biskop. Därigenom mildrades motsatsförhållandet mellan de olika partierna. Fullt till lags blef icke T. som biskop för sina gamla meningsfränder, af hvilka flera förälskat sig i den skotska frikyrkan och därifrån hämtade sitt författningsideal. Inom sitt stift sökte T. åstadkomma större rörlighet dels genom täta visitationsresor, dels genom att anordna prästsällskapssammanträden under tiden mellan de hvart sjätte år återkommande prästmötena. I bägge fallen blef T. en förgångsman för de andra stiften. Lifligt intresserade sig T. för hednamissionen. Tills. med Reuterdahl, Bring, Wieselgren m. fl. hade han deltagit i stiftandet af Lunds missionssällskap 1845, hvilket han sedan alltjämt egnade sin kärlek. — 1838 hade T. utgett en katekes, 1849 utgåfvo han och Wieselgren en omarbetning af wallinska psalmboken i syfte att undanröja väckelsekretsarnas klagomål. 1829 utkommo <i>Predikningar och nattvardstal,</i> 1849 <i>Predikningar öfver alla årets sön- och högtidsdagars evangelier</i> (2 dlr, öfv. på da. 1855—57). De tryckta predikningarna ge icke den rätta uppfattningen af T:s storhet som talare. Han var nämligen i främsta rummet en det lefvande ordets man, imponerande och hänförande genom sin fulländade makt öfver språket, tonen, hållningen, sin glödande entusiasm, sitt varma och människoälskande hjärtelag och icke minst genom den starka åder af humor och ironi, som oförmodadt frambröt i hans tal och gaf hans framställning dess oefterhärmliga och tjusande behag. Sistnämnda drag i hans mäktiga personlighet kunde icke göra sig gällande i hans predikningar, men så mycket mera i hans tillfällighetstal. Som studenttalare var han oöfverträfflig och utomordentligt populär. Det demoniska i hans natur, de skarpa motsatserna i hans väsen förlänade hans predikningar en egendomlig prägel. De voro äkta mänskliga, fria från bildningsaristokratens återhållsamhet och därför icke ogynnsamt mottagna af den folkliga väckelsefromheten. Högst når T., när han ställer mänsklig skröplighet i motsats mot Guds barmhärtiga allmakt, öfver hufvud måste man dock säga, att han, åtminstone att döma af de tryckta predikningarna, icke är någon djup predikant. Hans predikningar ha ej heller blifvit mycket lästa, ehuru framställningen har en sällsynt stilistisk fullkomning, som är personlig och originell, utan att därför bli krystad eller sökt. 
En god karakteristik af T. ger G. Ljunggren, hans minnestecknare i Svenska akad., hvilken framhåller det gåtfulla i hans personlighet, den underliga blandningen af skämt och allvar, som gjorde honom just som präst och biskop mindre tilltalande i mångas ögon. — En samling af hans viktigare <i>Skrifter</i> utkom i 3 dlr 1878—79, <i>Tankar och löjen, belletristiska drag ur Thomanders och C. F. Dahlgrens brefvexling m. fl. källor</i> (samlade och utg. af A. Ahnfelt, med lefnadsteckning) 1876. Se f. ö. G. Ljunggren, "Inträdestal" (i "Svenska akad:s handl. ifrån år 1796", d. 41, 1867) och K. V. A. Strandbergs (Talis Qualis') mästerliga svar på detta tal, H. Wieselgren, "Ur vår samtid" (1880), A. Quennerstedt, "J. H. T." (i "Lunds stifts Julbok", 1912), O. Hippel, "Kyrkolagskommittén 1824—1846. En historisk och kyrkorättslig studie" (1914), och E. Liedgren, "J. H. T. Ett kapitel ur humorns kyrkohistoria" (i "Vår lösen", 1918). E. M. R. 
<b>Thomar,</b> stad i portugisiska distriktet Santarem (Estremadura), vid ett tillflöde till Tajos biflod Zezere, nära järnvägen mellan Lissabon och Porto. Vacker vinrank- och olivträdsmyckad trakt. Omkr. 5,000 inv. Bomulls- och sidenindustri, papperstillverkning. Vinodling. Kloster, grundlagdt 1320 för Kristusorden (se d. o.). Redan 1160 hade Gualdim Pacs utvalt T. till tillflyktsort och fästning för den under hans ledning stående portugisiska delen af Tempelherreorden. H. W—k. 
<b>Thomar,</b> grefve af. Se Costa-Cabral. 
<b>Thomas,</b> apostel och biskopar. Se Tomas. 
<b>Thomas</b> (grek. <i>Θωμᾶς</i>), T. Magister, bysantinsk grammatiker och polyhistor från Thessalonika, lefde omkr. 1300. Tillnamnet "magister" var en titel, hvilken tillkom honom som innehafvare af ett högt statsämbete. Som munk antog han sedan namnet Theodulos ("Guds tjänare"). Viktigast bland hans arbeten är en genom utdrag ur äldre lexikografers arbeten åstadkommen och i alfabetisk ordning uppställd samling af attiska ord (<i>Onomaton attikon eklogai</i>), med tillhörande förklaringar och många citat ur de klassiske författarnas skrifter. Bästa uppl. af Ritschl (1832). A. M. A. 
<b>Thomas</b> (Thomson), Kristofer, porträttmålare (födelse- och dödsår obekanta; han dog senast 1715). T. var sannolikt född tysk, blef elev hos Ehrenstrahl och bosatte sig 1694 i Stockholm som "konterfejare". Han utförde i denna egenskap dels ett par kopior af k. familjen, dels bilder af enskilda, hvilka alla utmärkas genom blid och fin uppfattning, riktig, fast ej energisk teckning samt svag, ofta åt grått och blått dragande färg. Hans egentliga verksamhet infaller under 1700-talets första årtionde. Nationalmuseum eger 2 porträtt af hans hand. Andra finnas i Riksarkivet (<i>Elias Palmskiöld</i>) och i enskilda samlingar. Akrel har efter honom graverat <i>G. G:son Oxenstiernas</i> porträtt. —rn.* 
<b>Thomas</b> [tåma'], Antoine Léonard, fransk skriftställare, f. 1732, d. 1785, räknas bland 1700-talets litterära storheter som den förnämste författaren af s. k. akademiska äreminnen. Hans "Éloges" öfver flera franska stormän, såsom Duguay-Trouin, Sully, Descartes och framför allt hans bästa alster, <i>L'éloge de Marc-Aurèle</i> (1775), vittna om stor stilistisk förmåga och beredde honom också inträde i Franska akad. (1767). Jämte dessa äreminnen utgaf han några arbeten i bunden form, bl. a. <i>Ode sur le temps</i> (1762), samt <i>Essai sur le caractère, les mœurs et l'esprit des femmes dans tous les siècles</i> (1772), som just icke var egnadt att göra lycka hos kvinnorna, och <i>Essai sur les éloges, ou l'histoire de la littérature et de l'éloquence appliquées à ce genre d'ouvrage</i> (1773), en i många stycken märklig historik öfver vältaligheten under olika tidsåldrar m. m. J. M—r. 
<b>Thomas</b> [tåma'], Jacques Léonard Clément, 
page_number=597, index= - Thomas, Jacques Léonard Clément  - Thomas, Alexandre  - Thomas, Charles Louis Ambroise  - Thomas, George Henry 
fransk politiker, f. 1809 i Libourne, d. 18 mars 1871 i Paris, var urspr. underofficer, invecklades 1835 i en republikansk sammansvärjning, flydde till England och återkom efter erhållen amnesti 1837, då han blef medarbetare i tidningen "National". Efter 1848 års revolution blef T. medlem af nationalförsamlingen, där han tillhörde republikanernas moderata flygel. Som öfverste i nationalgardet försvarade han nationalförsamlingen mot "attentatet af den 15 maj" (se Frankrike, sp. 1160) och var därpå en kort tid högste befälhafvare för hela nationalgardet i Paris. Efter statskuppen 2 dec. 1851 sökte T. förgäfves få till stånd en republikansk resning i Bordeaux, nödgades därpå gå i landsflykt och vistades i Belgien och Luxembourg till kejsardömets fall sept. 1870. Efter hemkomsten blef han först bataljonschef vid Seinedepartementets nationalgarde och sedermera (3 nov.) med titeln general dettas högste befälhafvare. Han stred tappert vid Montretout och Buzenval, sökte upprätthålla sträng disciplin och lät (dec.) upplösa ett par bataljoner, som visat feghet i striden mot tyskarna. T. nedlade sitt befäl 14 febr. 1871; då kommunistupproret i Paris utbröt 18 mars s. å., igenkändes han bland gatupubliken af några upprorsmän, häktades och blef jämte general Lecomte skjuten utan dom eller rannsakning. V. S—g. 
<b>Thomas</b> [tåma'], Alexandre, belgisk målare, f. 1810, d. 1898, utbildade sig i Düsseldorf till historiemålare och berömdes för ideal uppfattning och kraftig kolorit. Hans förnämsta verk äro <i>Judas natten före Kristi korsfästelse</i> (1854) och <i>Barrabas vid foten af Golgata</i> (1857), båda i Bruxelles' museum. (G—g N.) 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomas</b> [tåma'], Charles Louis Ambroise, fransk tonsättare, f. 5 aug. 1811 i Metz, d. 12 febr. 1896 i Paris, studerade från 1828 för Kalkbrenner, Le Sueur m. fl. vid konservatoriet i Paris, där han hvarje år tog pris och slutligen (1832) stora Romerska priset (se d. o.). På detta uppehöll han sig tre år i Italien och ett år i Wien, hvarefter han egnade sig åt dramatisk komposition i Paris. Hans första små stycken gjorde lycka (<i>La double échelle, Le perruquier de la régence, Le panier fleuri</i>); flera följande däremot mottogos kallt, hvarför han för en tid öfvergaf scenen och återvände dit först med sin <i>Caïd</i> (1849) och <i>Songe d'une nuit d'été</i> (1850), hvilka hade stor framgång och beteckna en utveckling af hans stil, från det blott graciösa uti de föregående operorna till det burleska å ena sidan och det melankoliska å den andra. Efter en ny period af ringare lycka — hvarunder sågo dagen bl. a. <i>Raymond</i> (1851), <i>Psyché</i> (1857, omarbetad 1878) och <i>Le roman d'Elvire</i> (1860; i Stockholm "Drottning Elviras saga", 1863) — förenade han alla sina bästa egenskaper i <i>Mignon</i> (1866), som gjorde honom världsberömd och som gått öfver de flesta operascener (Stockholm 1873). "Mignon" utgör fortfarande den mest gifvande pjäs Opéra-comique haft alltsedan Aubers bästa stycken, med hvilka den visserligen ej kan mäta sig i ursprunglighet och kvickhet, men hvilka den öfverträffar i känslofullhet och solidt musikaliskt arbete. I sina två upplagor, den första med talad dialog och lycklig utgång, den andra med recitativ och tragiskt slut, utgör "Mignon" tillika ett slags symbol af repertoarens öfvergång på Opéra-comique till alltmera seriös stil, hvilken senare kulminerade i den rent tragiska, men visserligen ock långt mera genialiska "Carmen" af Bizet. T. själf återvände ej vidare till det komiska fältet, utan öfvergick till Grand opéra, där han förut misslyckats, men nu med <i>Hamlet</i> (1868) vann en hel och med <i>Françoise de Rimini</i> (1882) åtminstone en half framgång (till den förra operans lycka strax i början bidrogo väsentligen Faure och Kristina Nilsson). Bland T:s öfriga kompositioner må nämnas baletten <i>La tempête</i> (1889; öfver Shaksperes "Stormen"), kantater öfver Le Sueur och Boïeldieu, ett rekviem, mässa, motetter, manskvartetter, åtskillig kammarmusik samt piano- och sångstycken. T. blef 1851 Spontinis efterträdare i de sköna konsternas akademi, 1850 kompositionsprofessor vid konservatoriet och 1871 efter Auber direktör för denna läroanstalt, som han reformerade och ledde med varmaste nit. Han blef 1872 led. af Mus. akad. i Stockholm. En staty öfver honom (af Falguière) restes 1900 i Monceauparken i Paris. A. L.* 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomas</b> [tå'məs], George Henry, nordamerikansk general, f. 31 juli 1816 i Southampton county, Virginia, d. 28 mars 1870 i San Francisco, utexaminerades 1840 från militärskolan i Westpoint, där han 1851—54 var anställd som lärare, samt deltog i strider emot indianerna och 1846—47 i mexikanska fälttåget. Vid det stora inbördeskrigets utbrott 1861 ställde han sig på nordstaternas sida och kommenderade först som öfverste, sedermera som brigadgeneral en kår frivilliga, med hvilken han slog general Zollihoffer vid Mill springs i Kentucky (19 jan. 1862) och särskildt utmärkte sig vid Chickamauga (19 sept. 1863). Den fasthet, hvarmed hans kår hindrade nederlaget att medföra den slagna arméns fullständiga upplösning, förvärfvade honom hedersnamnet "Chickamaugas klippa". T. tog som befälhafvare öfver Cumberlandarmén framstående del i segern vid Chattanooga (22—25 nov. s. å.), och som brigadgeneral vid reguljära armén vann han 15—16 dec. 1864 vid Nashville en synnerligen betydelsefull seger öfver general Hood, hvars armé blef fullständigt upprifven. T., hvars tidigare dröjsmål att slå till, föranledt Grant att sända general Logan för att aflösa honom i befälet, befordrades nu till generalmajor och erhöll en tacksägelseadress från kongressen. Vid sin död var han befälhafvare 
page_number=598, index= - Thomas, George Henry  - Thomas, Gabriel Jules  - Thomas, Theodore  - Thomas, William Widgery  - Thomas, Sidney Gilchrist  - Thomas, Arthur Goring 
för Stilla-hafs-fördelningen i Förenta staternas armé. Biogr. af van Horne (1882) och Coppee (1894). V. S—g. 
<b>Thomas</b> [tåma'], Gabriel Jules, fransk skulptör, f. 1824 i Paris, d. 1905, studerade vid École des beaux-arts och erhöll 1848 Romerska priset för <i>Filoktetes.</i> Bland hans följande arbeten äro <i>Orfeus</i> (1855), <i>Attila</i> (1857), <i>Eva</i> (1859), <i>Vergilius</i> (1861, i Luxembourg), <i>Stefanus stenas</i> (gafvelbild å S:t Étienne du Mont, 1864) samt annan kyrklig plastik, dessutom staty af skådespelerskan <i>m:lle Mars</i> i Théâtre français (1865), karyatider i samma teaters salong, <i>Världsdelarna</i> (1872 i Banque de France) och staty af monseigneur <i>Landriot</i> (1875, vann salongens hedersmedalj). T. blef professor vid École des beaux-arts 1884. G—g N. 
<b>Thomas</b> [tå'məs], Theodore, tysk-amerikansk musikledare, f. 1835 i Esens, Ostfriesland, d. 1905 i Chicago, började vid 6 års ålder uppträda som violinist, kom tioårig till New York och var 1855—69 violinist i ett af honom där bildadt kammarmusiksällskap, det första i Amerika, samt inrättade och ledde i New York 1864—77 en god symfoniorkester, hvars konsertresor till andra städer äfven i dessa banade väg för tysk musik, särskildt R. Wagners. 1877—88 anförde han filharmoniska sällskapet i New York och 1890—1905 "Thomas-orkestern" i Chicago. Dessutom dirigerade han 1862—91 filharmoniska sällskapet i Brooklyn, 1885—87 American opera co. i New York, organiserade 1878 konservatoriet i Cincinnati och var 1873—98 dirigent för de i denna stad hvartannat år hållna musikfesterna. Hans biografi skrefs af Upton (2 bd, 1905). E. F—t. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomas</b> [tå'məs], William Widgery, nordamerikansk jurist, diplomat och skriftställare, f. 26 aug. 1839 i Portland, Maine, tillhör såsom ättling i 9:e led af engelsmannen George Cleeve, hvilken 1632 anlade staden Portland, kretsen af de äldsta släkterna i New England. 1860 aflade han akademisk examen vid Bowdoin college, Maine, och egnade sig därefter åt juridiken. Men 1863 skickades han att förrätta konsulstjänst i Europa, bl. a. i Göteborg. Under sin nära treåriga vistelse där lärde han sig svenska och öfversatte till eng. V. Rydbergs "Den siste athenaren" (utg. i Philadelphia i 4 uppl.). I dec. 1865 tog T. afsked och återvände till Amerika, fullbordade sina studier vid Harvard university och idkade sedan 1866 i sin fädernestad juridisk praktik. Vid den tiden minskades staten Maines befolkning. T., som lärt sig uppskatta svenskarna, framställde ett förslag i afsikt att leda en del af den svenska invandringen till Maine. Förslaget antogs 1870 af Maines representation, och T. satte det i verket genom att som ombud för staten Maine fara till Sverige, hvarifrån han medförde en stambefolkning af 51 personer. Dessa bildade i norra Maines vilda skogar kolonien <i>New Sweden</i> (se d. o.), som sedan tillväxte genom nya invandringar. T. bodde i ett stockhus bland sina kolonister i fyra år och ledde utvecklingen af nybygget, den enda efter själfständighetsförklaringen af främlingar grundade åkerbrukskoloni i New England, som vunnit varaktigt bestånd. — 1873—75 var T. medlem af och under två sessioner äfven talman i Maines representantförsamling samt 1879 statssenator. 1883 utnämndes han, som tillhörde det republikanska partiet, till ministerresident i Stockholm. Sedan demokratpartiet segrat vid presidentvalet 1884, blef T. 1885 återkallad. I Sverige hade han gjort sig synnerligen populär, och äfven bland skandinaverna i Förenta staterna var T. högt uppburen, hvilket särskildt visade sig, då han blef utsedd till festtalare vid den 250-årshögtid, som i sept. 1888, i närvaro af öfver 40,000 skandinaver, firades i Minneapolis till åminnelse af den första svenska koloniens — vid Delawarefloden — grundläggning 1638. I den valrörelse, som 1888 föregick presidentvalet, tog T. verksamt del. Han fick af den ledande republikanska kommittén särskildt i uppdrag att tala till skandinaverna i unionens norra stater från Maine till Minnesota och utförde detta uppdrag i omkr. tre månaders tid med stor framgång, därvid oftast begagnande sig af svenska språket. Sedan republikanen Harrison 1889 tillträdt presidentplatsen, var T:s förordnande till envoyé i Stockholm, en af hans första utnämningar. 14 sept. 1890 fick T. ombord å Förenta staternas kryssare "Baltimore" mottaga samt till Sveriges konung och folk öfverlämna John Ericssons jordiska kvarlefvor. Sedan demokraterna segrat vid presidentvalet 1893, blef T. 1894 återkallad och höll följande vinter i mer än 50 amerikanska städer i 16 olika stater föredrag om Sverige och svenskarna. Vid presidentvalet 1896 kom republikanska partiet åter till makten, och T. utnämndes dec. 1897 ånyo till envoyé i Stockholm. I maj 1905 tog han afsked. T. är bl. a. juris hedersdoktor (Doctor of law) vid Bethany college (1901) och korresponderande led. af Vitt. hist. o. ant. akad. (1906). T. har utom i det muntliga föredragets form i åtskilliga tidskrifter sökt göra Sverige och svenska förhållanden kända i Amerika. Samma uppgift har hans rikt illustrerade bok <i>Sweden and the swedes</i> (Chicago, 1892; samtidigt utg. i Stockholm under titeln "Från slott till koja. Minnen från en flerårig vistelse i Sverige"), utmärkt för korrekta uppgifter och sympati. Mer än någon annan infödd amerikan har T. förvärfvat kännedom om Sverige samt gjort det kändt och aktadt i Amerika. 
<b>Thomas</b> [tå'məs], Sidney Gilchrist, engelsk bergsmekaniker, f. 1850, d. 1885 i Paris, framställde jämte Percy Carlyle Gilchrist 1878 en metod, den s. k. Gilchrists metod l. Thomasmetoden, att i bessemerprocessen (se d. o., sp. 132) befria järn (se d. o., sp. 390) från fosfor. T. erhöll 1882 Society of arts' medalj och 1883 Bessemermedaljen i guld. 
<b>Thomas</b> [tå'məs], Arthur Goring, engelsk tonsättare, f. 1850, d. 1892, elev af E. Durand 
page_number=599, index= - Thomas, Arthur Goring  - Thomas, Brandon  - Thomas, David Alfred  - Thomas, Oldfield  - Thomas, James Henry  - Thomas, Albert  - Thomas ab Aquino  - Thomas à Becket  - Thomas a Celano  - Thomas a Kempis 
i Paris, Prout och Sullivan i London samt Bruch i Tyskland, komponerade operor, bl. a. <i>Esmeralda</i> (1883) och <i>Nadeshda</i> (1885), hymnen <i>Out of the deep</i> (1878), kantaterna <i>The sun worshippers</i> (1881) och <i>The swan and the skylark</i> (postum) samt ett hundratal solosånger och duetter. Hans musik berömmes för dramatisk ådra och fin melodik. E. F—t. 
<b>Thomas</b> [tå'məs], Brandon, engelsk författare, f. 1856, d. 1914, var en tid skådespelare, gjorde 1892 stor lycka med farsen <i>Charley's aunt</i> ("Charleys tant", uppf. i Stockholm 1894), som tack vare sin om studentspexet påminnande komik hade oerhörd framgång öfver hela världen. 
<b>Thomas</b> [tå'məs], David Alfred, 1916 lord Rhondda, brittisk industriman och politiker, f. 26 mars 1856 i Aberdare, d. okt. 1918 i London, var ledare för den stora kolfirman Thomas & Davey i Cardiff, verkställande direktör för Cambrian Combine och flera andra sydwalesiska grufegarbolag. T. var 1888—1910 led. af underhuset, där han tillhörde det liberala partiet. Han inträdde dec. 1916 i Lloyd Georges ministär som president för Local government board och blef 1917 lifsmedelsminister, på hvilken post han till sin död på ett öfverlägset sätt ordnade den engelska lifsmedelsfördelningen med tillgodogörande af den stora organisationsförmåga, hvilken han förvärfvat som den walesiska kolgrufindustriens ledande man. V. S—g. 
<b>Thomas</b> [tå'məs], Oldfield, engelsk zoolog, f. 21 febr. 1858, sedan 1876 anställd vid afdelningen för däggdjur i British museum (Natural history) i London, har genom sina i många uppsatser nedlagda bearbetningar af det material tillhörande sagda djurklass, som finnes i och alltjämt tillföres detta världens rikaste zoologiska museum, inlagt synnerligen stora förtjänster om kännedomen af däggdjurens skilda former. Vetenskapen har honom att tacka äfven för flera arbeten, viktiga för att förstå större eller smärre däggdjursgruppers genealogiska förhållanden; till denna art af arbeten kan räknas hans <i>Catalogue of marsupialia in the british museum</i> (1888). L—e. 
<b>Thomas</b> [tå'məs], James Henry, engelsk arbetarledare (födelseåret okändt), uppväxte i ett arbetarhem och började sin bana som springpojke, blef därpå efter hvartannat lokomotivputsare, eldare och lokomotivförare samt förvärfvade sig småningom en ledande ställning inom de engelske järnvägsmännens fackliga organisation. Han blef 1910 president i fackförbundet Amalgamated society of railway servants och är generalsekreterare i National union of railwaymen. Sedan 1910 representerar T., omvald dec. 1918, Derby i underhuset, där han tillhör arbetarpartiets bästa talare. 1917 utsågs han till medlem af Privy council som ett erkännande af de patriotiska tjänster han inlagt om biläggande af arbetskonflikter under Världskriget. V. S—g. 
<b>Thomas</b> [tåma'], Albert, fransk politiker, f. omkr. 1870, invaldes 1910 i deputeradekammaren och gjorde sig där mest bemärkt som en bland det socialdemokratiska partiets bästa talare. Efter Jaurès' död och Världskrigets utbrott (aug. 1914) tog han ledande andel i de franske socialisternas patriotiska samverkan med regeringen och inträdde själf (27 maj 1915) som understatssekreterare för ammunitionsfrågor i ministären Viviani. Han organiserade med stor energi det nya ammunitionsministeriet, afvärjde genom sitt inflytande i arbetarkretsar en del lönekonflikter och befäste genom besök i England hösten s. å. den metodiska samverkan, som åvägabragts mellan det franska och det af Lloyd George nyorganiserade engelska ammunitionsministeriet. Som ammunitionsminister tillhörde T. äfven ministärerna Briand (okt. 1915—mars 1917) och Ribot (mars—sept. 1917), från dec. 1916 därjämte som medlem af det utaf Briand inom ministären inrättade krigsrådet. T. företog april—juni 1917 öfver Stockholm en resa till Ryssland i syfte att med kraften af sin socialistiska vältalighet påverka Rysslands socialister att stödja den nya revolutionära ryska regeringens sträfvan att fasthålla förbundet med öfriga allierade och åstadkomma ännu en rysk offensiv. På de franske socialisternas partikongresser verkade han för partiets obrottsliga iakttagande af den inre borgfreden (<i>l'union sacrée</i>) under kriget. Då ministären Ribot sept. 1917 afgick, sökte Painlevé förgäfves vinna T:s och hans partivänners stöd för en ny, alla partier omfattande koncentrationsministär, men T. intog såväl mot ministären Painlevé som mot den nov. s. å. följande ministären Clemenceau en i stort sedt välvillig hållning, dock tid efter annan kritiserande regeringens sträfvan att motverka den socialdemokratiska arbetarinternationalens återupplifvade anspråk på att öfva inflytande på den blifvande fredsuppgörelsen. T. har bl. a. utgett <i>Le syndicalisme allemand. Resumé historique. 1848—1903</i> (1903) och medarbetat i J. Jaurès' "Histoire socialiste. 1789—1900". V. S—g. 
<b>Thomas ab Aquino.</b> Se Tomas från Aquino. 
<b>Thomas à Becket</b> [tå'məs a be'kit]. Se Becket. 
<b>Thomas a Celano.</b> Se Celano, Tomas of. 
<b>Thomas a Kempis</b> (Tomas från Kempen, i Sverige stundom folketymologiskt kallad Tomas Kämpen), tysk mystiker, f. 1380 i Kempen, nära Düsseldorf, d. 1471, intogs vid 13 års ålder i den med "Det gemensamma lifvets bröders" brödrahus i Deventer förenade skolan, antogs 1399 till novis i augustinklostret på Agnetenberg vid Zwolle, blef munk där 1406, prästvigdes 1414 samt var under flera årtionden subprior för sitt kloster. Som lärare för noviserna, ur hvilkas krets flera bemärkta män framgingo, utöfvade han betydande inflytande. Vid sidan häraf egnade han sig med förkärlek åt bokafskrifningens konst, i hvilken han uppnåddo hög grad af skicklighet. Emellertid framträdde han också själf som författare; han skref en klosterkrönika, korta biografier öfver med hans orden förbundna personer, ett antal latinska hymner och en rad, af mystikens anda präglade uppbyggliga traktater. Den ryktbarhet, som hans namn vunnit, beror dock h. o. h. därpå, att han sedan gammalt betraktats som författare till det utomordentligt berömda och populära arbetet <i>De imitatione Christi</i> ("Om Kristi efterföljelse"). Äfven denna skrift står väl till sin åskådning helt på den katolska mystikens grund och representerar dess asketiska fromhetsideal. Men genom sin enkla innerlighet och sitt stilla djup har den, på ett i hela den kristna 
page_number=600, index= - Thomas a Kempis  - Thomas Aquinas  - Thomas-fosfat  - Thomasius, Giuseppe Maria  - Thomasius, Christian  - Thomasius, Gottfried 
uppbyggelselitteraturens historia enastående sätt, blifvit en hela kristenhetens gemensamma egendom, och utom bibeln lär ingen bok ha utkommit i så många upplagor och öfversatts till så många olika språk som den. — Emellertid är T:s författarskap till denna skrift långtifrån oomtvistadt. I de olika handskrifterna nämnes vid sidan af T. en hel rad (enligt en uppgift 35) medeltida män som skriftens författare. Därtill kommer, att de fyra böcker, af hvilka arbetet består, ha ganska löst sammanhang med hvarandra och i olika handskrifter uppträda i olika ordning. Dessa omständigheter ha gett anledning till en genom århundraden fortsatt, ännu ej till definitivt resultat förd, vetenskaplig strid, i hvilken, vid sidan af de sakliga argumenten, intresset från de olika ordenssamfundens o. s. v. sida att tillegna sig äran af skriftens tillkomst, förvillande spelat in. Näst T. nämnes oftast i handskrifterna en Gerson eller Gersen som författare. Detta har å ena sidan ledt till antagandet, att skriften skulle vara ett verk af den berömde Paris-kanslern J. Gerson (se d. o.), och å andra sidan gett anledning till en särskildt från benediktinhåll envist förfäktad hypotes, att skriften skulle härröra från en eljest okänd italiensk benediktinabbot, Giovanni Gersen i Vercelli. Numera torde man vara tämligen ense därom att, om skriften öfver hufvud skall knytas till något bestämdt författarnamn, endast T. kan komma i fråga. Ovisst är däremot alltjämt, huruvida och i hvilken mån denne är att betrakta som författare i egentlig mening eller som afskrifvare och bearbetare af en äldre, anonym skrift eller, snarare, af flera sådana skrifter. Den äldsta svenska öfv. af "De imitatione Christi" trvcktes under titeln "Christi efterföljelse och All werldzens fåfängheetz föracht" i Stockholm 1663; bland öfversättare må nämnas L. J. Preutz (1663; 6:e uppl. 1818), J. V. Liliestråle (1798), O. Carling (1827; 9:e uppl. 1879), J. M. Lindblad (1854; 5:e uppl. 1874), G. V. von Zweigbergk (1856; 4:e uppl. 1879), E. Bergman (1879; 5:e uppl. 1895), K. R. E. Bergquist (1881), E. Evers (1896), Fr. Sandberg (1902); utan öfversättarens namn trycktes öfv. 1708 och 1828; ett sammandrag ur flera af T:s smärre arbeten, "Den lilla Kempis", utgafs 1744 och har sedan utgått i 8 uppl. (1825), hvarjämte flera andra bearbetningar under samma titel utkommit. Jfr G. H. Hirsche, "Prolegomena zu einer neuen ausgabe der Imitatio" (3 bd, 1874 o. f.). E. Bg. 
<b>Thomas Aquinas.</b> Se Tomas från Aquino. 
<b>Thomas-fosfat.</b> Se Thomas-slagg. 
<b>Thomasius</b> (Tommasi, Tomasi), Giuseppe Maria, italiensk kardinal, f. 1649 i Alicata på Sicilien, d. 1713 i Rom, teatinmunk, kardinal 1712, inlade stor förtjänst om den äldre latinska liturgiens historia. Hans samlade arbeten utgåfvos 1747—69 i 11 bd af Vezzosi. 1803 blef han förklarad "salig". 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomasius.</b> 1. Christian T., tysk filosof och naturrättslärare, f. 1655 i Leipzig, d. 1728 i Halle, juris doktor i Frankfurt a. d. O. 1678, höll föreläsningar sedan 1688 i Leipzig, sedan 1690 i Halle, vid hvars delvis under hans medverkan skapade universitet han 1694 blef professor i juridik. T. är en af förgångsmännen för den tyska upplysningen och inlade stora förtjänster om den tyska kulturen genom den frimodighet, med hvilken han uppträdde mot häxförföljelserna och tortyren och för vetenskapens och trons frihet. Han såg vetenskapens hufvuduppgift i att skingra vidskepelsen och sprida upplysning samt var den förste, som vid ett tyskt universitet höll föreläsningar på modersmålet (första gången 1688), liksom han ock genom sina på tyska författade skrifter bröt väg för en tysk filosofisk terminologi. Men innehållet i sin filosofi hämtade han okritiskt från det hvardagliga förnuftet. I sina religiösa åsikter närmade han sig mysticismen och pietismen. Som naturrättslärare är han påverkad af Grotius och Pufendorf. Rätten är ett villkor för människans lycka i samhällslifvet, och naturrätten har Gud skrifvit i människans hjärta. Af hans många skrifter må nämnas <i>Einleitung zur vernunftlehre</i> (1691), <i>Einleitung in die sittenlehre</i> (1692), <i>Ausübung der sittenlehre</i> (1696), <i>Fundamenta iuris naturæ et gentium</i> (1705), <i>Ausübung der vernunftlehre</i> (1710) m. fl. T. utgaf de första vetenskapliga tidskrifterna på tyska språket, "Teutsche monate" och "Geschichte der weisheit und torheit". Jfr Nicoladoni, "Chr. T." (1888). 
2. Gottfried T., den föregåendes ättling, luthersk teolog, f. 26 juli 1802 i Egenhausen, Bajern, d. 24 jan. 1875 i Erlangen, studerade 1821—25 teologi i Erlangen, Halle och Berlin, blef efter några års verksamhet som landtpräst tredje pastor i Nürnberg 1829 och professor i dogmatik i Erlangen 1842. Där framstod han, vid sidan af v. Hofmann, v. Frank m. fl., som en af de mest betydande representanterna för den af den s. k. Erlangenteologien företrädda moderat konfessionella riktningen (se Dogmatik) med dess sträfvan att, enligt Hofmanns ord, "lära den gamla sanningen i nya former", d. v. s. att, utan att förfalla till en mekanisk repristination, oafkortadt häfda den lutherska bekännelsens religiösa betydelse. I originalitet var T. visserligen Hofmann och i systematisk kraft Frank underlägsen, men genom sin sällsynt harmoniska personlighet, sin, i tal och skrift bevisade, klara framställningskonst och grundligheten i sin lärdom utöfvade han både som vetenskapsman och lärare samt, ej minst, som predikant mycket stort inflytande. Som systematiker inriktade han sina forskningar i främsta rummet på det kristologiska problemet, där han är en af hufvudrepresentanterna för den moderna s. k. kenosisteorien (se Förnedring, Kristi, och Kristologi, sp. 1460). Sin största vetenskapliga betydelse har han kanske dock vunnit genom sina dogmhistoriska forskningar och den belysning, som han från sin konfessionella ståndpunkt gett åt den dogmhistoriska utvecklingen (se Dogmhistoria).  Hans båda hufvudarbeten äro <i>Christi person und werk</i> (3 bd, 1852—61; 3:e uppl., i 2 bd, 1886—88) och <i>Die christliche dogmengeschichte</i> (bd I, 1874; 
page_number=601, index= - Thomasius, Gottfried  - Thomaskristna  - Thomasmetoden  - Thomas of Canterbury  - Thomason, George  - Thomassen, Gustav Emil  - Thomas-skolan  - Thomas-slagg (Thomas-fosfat)  - Thomasson, Per  - Thomasson, Eskilander 
bd II, utg. fl Plitt, 1876; 2:a uppl., utg. af Bonwetsch och Seeberg, 1886—89).  1. S—e.  2. E. Bg. 
<b>Thomaskristna.</b> Se Tomaskristna. 
<b>Thomasmetoden</b> l. Thomasprocessen, detsamma som Gilchrists metod. Se Järn, sp. 390, Bessemerprocessen, sp. 132, och Thomas, S. G., sp. 1126. 
<b>Thomas of Canterbury</b> [tå'məs ov kä'ntəbri]. Se Becket. 
<b>Thomason</b> [tå'məsən], George, engelsk boksamlare, d. april 1666 i London, samlade under inbördeskriget och den följande tiden fram till 1662 alla broschyrer och ströskrifter i tidens politiska och religiösa tvistefrågor, som han kunde komma öfver. Samlingen, hvars innehaf ofta utgjort en stor fara för egaren, uppgick till sist till 23,000 skrifter, som T. ordnade kronologiskt och lät binda i 1,983 band. Den var vid tiden för Londons brand deponerad i Oxford och undgick därigenom att förstöras, såldes 1761 af T:s arfvingar för 300 pd st. till Georg III och förärades af denne till British museum, där den ännu förvaras. För sin tids historia är denna samling, förr kallad <i>King's pamphlets,</i> numera <i>Thomason collection</i> l. <i>Thomason tracts,</i> af oskattbart värde. V. S—g. 
<b>Thomassen,</b> Gustav Emil, norsk skådespelare, f. 1862 i Bergen, var 1881—1905 anställd vid Bergens nationale scene, där han utförde omkr. 400 roller och 1900—04 var teaterns chef, tillhörde 1905—17 Nationaltheatret i Kristiania som en af denna scens bästa karaktärsskådespelare och är sedan 1918 chef för teatern i Stavanger. Hans egentliga rollfack äro Holbergska borgare samt personager med torrkomisk anstrykning i Ibsens och andra moderna norska dramer. K. V. H. 
<b>Thomas-skolan</b> (ty. <i>Thomasschule</i>), ett alltifrån 1200-talet befintligt gymnasium i Leipzig (se d. o., sp. 102). Kantorsbefattningen vid Thomasskolan är en i musikvärlden högt ansedd ställning, som sedan början af 1500-talet innehafts af betydande män, den ojämförligt främste dock J. Seb. Bach (1723—50); bland de öfrige må nämnas Calvisius, Kuhnau, Hiller, Hauptmann och E. F. Richter. Skolans kantor leder all kyrkomusik i Thomas- och Nikolaikyrkorna samt är anförare för den af skolans lärjungar bildade kör, hvars motettsång hvar vecka i Thomaskyrkan står i högt anseende. Jfr Lampadius, "Die kantoren der Thomasschule zu Leipzig" (1902). E. F—t. 
<b>Thomas-slagg</b> (Thomas-fosfat), <i>metall.</i>, kallas den vid Thomas- (l. Gilchrists-)metoden fallande slaggen, hvilken genom sin stora halt af lätt löslig fosforsyra, som kan uppgå ända till 17 proc., visat sig vara ett af de yppersta gödselmedlen (se d. o. och Fosfat, sp. 953).  C. A. D.*  
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomasson,</b> Per, författare, f. 24 febr. 1818 i Jämshögs socken, Blekinge, d. 9 mars 1883 i Stockholm, född af bondeföräldrar, tog efter faderns död tjänst hos en äldre broder, men visade från barndomen större håg för läsning än för landtmannasysslor. Han började med att dikta små visor, som snart gingo kring i bygden och sedan trycktes: <i>Små sånger</i> (1839) och <i>Tillfällighetsdikter</i> (s. å.), samt vågade sig så 1841 på att utge <i>Bländas saga, poetiskt försök,</i> på hvars titelblad han kallar sig "bonddräng". Bifallet uppmuntrade honom att fortsätta, och han utgaf  <i>Blomsterspråket, på vers</i> (s. å.; ny uppl. 1843) samt poemet <i>De tre blommorna</i> (1842). Som lyriker offentliggjorde han vidare <i>Ur dalen och skogen</i> (1846), <i>Nya dikter</i> (1849), <i>Harpotoner</i> (1852), <i>Samlade skaldeförsök</i> (1857; 2:a uppl. med titel <i>Dikter,</i> 1863). I dessa alster röjer T. välde öfver formen, en ofta mild och ren känsla, men saknar själfständighet och fylligare innehåll. Småningom fann han sitt egentliga fält, bilder ur svenska folklifvet, hvilka han tecknade med rask och säker hand, ofta med en viss humor, alltid oförargligt och trefligt. Han debuterade i denna art med novellen <i>Rika flickan i Rosendahla</i> (1846) och <i>Kronolänsmannen</i> (1849—50). Sedan följde en hel mängd större och smärre "pennritningar" af samma slag, som spredos i många uppl., blefvo verklig folkläsning och gingo med de utflyttande landsmännen öfver till Nord-Amerika, hvarjämte några öfversattes på finska och danska. Af dessa till närmare ett hundratal uppgående små berättelser och utkast (dock ej alla författade af T., utan de senare endast utgifna under hans namn) kan här blott ett fåtal uppräknas, med förbigående af nya uppl. och olika samlingar: <i>Blekingsflickan</i> (1851), <i>Vallgossen och inspektoren</i> (1854), <i>Riksdagsmannen eller äresjukan</i> (1859), <i>Gubben Strid och hunden Frid</i> (s. å.), <i>En arbetares lefnadsöden</i> (s. å.),  <i>Kung Oscar och skogvaktaren</i> (s. å.), <i>Kungens första kärlek</i>  (1860), <i>Svarta fröken</i> (1863), <i>En fyndig bonde</i> (s. å.), <i>Kärlekens skyddsenglar</i> (1864), <i>Midsommarbruden</i> (1866),  <i>Målarens ideal</i> (s. å.), <i>Braskans marknadsresa</i> (s. å.), <i>Petter Jönssons lefnadsöden</i> (s. å.), <i>Lull-Tufve</i> (1867), <i>Bland herrskap och bönder</i> (2 dlr, 1869) och <i>En ulf i fårakläder</i> (1876). En samling <i>Lefnadsteckningar öfver Sveriges mest utmärkte bönder</i> (4 hftn, 1851—55), af hvilka dock flertalet ej var författadt af T., hade ådagalagt hans demokratiska tänkesätt, och detta, jämte den stora popularitet han åtnjöt, gjorde, att han till namnet ställdes i spetsen för tidningsföretaget "Svenska medborgaren" (1870—75). 1880 års riksdag beviljade honom en årlig pension af 1,200 kr.  —rn.*  
<b>Thomasson.</b> 1. Eskilander T., jurist, ledamot af  Högsta domstolen, f. 1 juni 1829 i Konga, Skåne (son och sonson  till riksdagsmän i bondeståndet), d. 22 april 1891 i Stockholm,  blef 1846 student, 1853 filos. kandidat och magister samt aflade 1856 juridisk examen, allt vid universitetet i Lund. Han tjänstgjorde sedan någon tid i och under Hofrätten öfver Skåne och Blekinge, återvände därpå till universitetet, och efter att ha disputerat på sin afhandling <i>Historisk framställning af lagstiftningen om de svenska städernas fördelning i stapelstäder och uppstäder</i> (1858) förordnades han 1859 till docent i administrativrätt och nationalekonomi. Redan 1860 lämnade han universitetet och blef rådman i Lund; 1879 
page_number=602, index= - Thomasson, Eskilander  - Thomasson, Åke  - Thome, Heinrich  - Thomé, Francis Lucien Joseph  - Thomé, Verner  - Thomedag  - Thomée  - Thomée, Gustaf Henrik  - Thomée, Gustaf  - Thomée, Anders Jakob 
utnämndes kan till borgmästare där. 1873—89 var han därjämte stadens representant i riksdagens Andra kammare och tillhörde 1876—86 lagutskottet (sedan 1879 vice ordf.); 1884 valdes han till justitieombudsmannens suppleant, 1886—89 var han justitieombudsman, och 1889 utnämndes han till justitieråd. 
2. Åke T., den föregåendes brorson, jurist, ledamot af Högsta domstolen, f. 23 dec. 1863 i Kells-Nöbbelöf, Skåne, blef student i Lund 1882, juris kandidat där 1887, efter domarförordnanden under Hofrätten öfver Skåne och Blekinge vice häradshöfding 1890, assessor i Svea hofrätt 1898, led. af Lagbyrån 1901 och af Lagberedningen 1903, revisionssekreterare 1904 samt justitieråd 1907. S. å. förordnades han till ordf. i arbetsaftalskommittén; 1909 utnämndes han åter till justitieråd. T. har dessutom bl. a. varit Vet. akad:s ombudsman 1904—07 samt tjänstgjort i Lagrådet 1913—14. 1—2. (C. G. Bj.) 
<b>Thome,</b> Heinrich, fortifikationsofficer och kartograf (födelse- och dödsår ej kända), hade "inbeställts" som ingenjör af Gustaf Horn senast 1624, fullbordade 1626 en regleringskarta (nu i Fortifikationsarkivet) öfver Staden mellan broarna, den äldsta bevarade regleringskarta öfver vår hufvudstad. Som ingenjör vid svenska armén i Preussen sedan 1626 byggde han fästningsverk vid Pillau, Elbing, Dirschau, Fischhausen, Marienburg m. fl. orter samt utarbetade en vacker karta öfver "Ein theil Preussens". Efter stilleståndet i Stuhmsdorf (1635) tyckes han ha lämnat den svenska tjänsten och gått (eller kanske återgått) i polsk, ty den bok, i hvilken han infört sina kartor och befästningsritningar, återfanns i Warschau under Karl X:s krig och förvaras nu i Fortifikationsarkivet. L. W:son M. 
<b>Thomé</b> [tåmē], Francis Lucien Joseph, fransk tonsättare, f. 1850 på Mauritius, d. 1909 i Paris, elev af konservatoriet där, komponerade bl. a. körverk med orkester (<i>Hymne à la nuit</i> och <i>Vénus et Adonis</i>), oratoriet <i>L'enfant Jésus,</i> åtskillig balett- och skådespelsmusik samt behagliga pianostycken. 
<b>Thomé,</b> Verner, finsk målare, f. 1878 i Alajärvi, studerade i Helsingfors, München (1900—02) och Paris och är en af de främste finländske representanterna för moderna sträfvanden i måleriet. Galleriet i Helsingfors eger två för hans olika stadier representativa behandlingar af ämnet <i>Lekande gossar</i> på stranden efter badet, den tidigare med de nakna kropparna noggrant och skickligt tecknade, ljuset blekt och neutralt, den senare i skimrande, färgrikt solljus, måleriskt dekorativt hållen, samt den likaledes typiska målningen <i>I Borélys park</i> (Marseille) i flödande och bländande sol — de båda sistnämnda jämte <i>Vår i Parc Monceau,</i> flera solstudier i akvarell samt koloristiskt utsökta damporträtt utställdes på Baltiska utställningen i Malmö 1914 och i Stockholm 1916. G—g N. 
<b>Thomedag.</b> Se Tomedag. 
<b>Thomée</b> [-mē], svensk släkt, en gren af släkten Thomæus (se d. o.). 1. Gustaf Henrik T., ämbetsman, författare, f. 1763 i Ifö, Skåne, d. 5 sept. 1823 i Stockholm, student i Lund, ingick, efter aflagd examen, i Kanslikollegium, förordnades 1801 till kanslerssekreterare vid Lunds universitet och vardt sedermera förste expeditionssekreterare i Kanslikollegium. Han öfversatte Tacitus' "Annaler" (d. 1, 1796) och en mängd romaner samt utgaf 1815 poemen <i>Gamla och nya seklet, Nordens qvinnor</i> och <i>Sång till Horatius</i> samt 1821 de humoristiska dikterna <i>Småländingen</i> och <i>Resor till Drottningholm och Lofön.</i> 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Gustaf T., den föregåendes son, författare, öfversättare, f. 18 dec. 1812 i Stockholm, d. där 16 juni 1867, vardt student i Uppsala 1830 och filos. kandidat 1835. Året förut hade han utgett diktsamlingen <i>Lyriska reminiscenser.</i> Han ingick därefter i en hufvudstadstidning, till en början som sättare och korrekturläsare, snart som medarbetare. Den verksamhet han sedermera utvecklade gränsar i omfattning till det underbara. Som originalförfattare egnade han sig mest åt historiska och geografiska ämnen, utgaf bl. a. <i>Jorden</i> (1851), <i>Lärobok i geographien</i> (1853), resehandboken <i>Sverige</i> (1857, flera omarbetade uppl.), <i>Konungariket Sveriges statistik i sammandrag</i> (1859—61), <i>Stockholmska promenader</i> (1863), kartböcker o. s. v., hvarjämte han deltog i utarbetandet af <i>Historiskt-geografiskt och statistiskt lexikon öfver Sverige</i> (1858—65). Flera andra originalarbeten och bearbetningar, tidskrifter o. s. v. utgaf eller redigerade han. Samtidigt offentliggjorde han en ofantlig mängd öfversättningar af vetenskapliga arbeten, romaner och noveller af franska och engelska författare, spridda som följetonger eller särskildt tryckta. Därjämte var T. sedan 1845 medarbetare i "Stockholms dagblad" samt undervisade äfven i flera läroanstalter m. m. Det rastlösa arbetet bröt emellertid i förtid hans krafter. 
3. Anders Jakob T., ämbetsman, f. 25 aug. 1812 i Ramlösa, d. 15 juni 1874 i Stockholm, blef student i Lund 1829, auskultant i skånska hofrätten 1836 och vice häradshöfding 1841 samt var t. f. domhafvande på olika ställen 1844—46 och landssekreterare i Jämtlands län 1846—56. Han arbetade oförtrutet för Norrlands utveckling, särskildt för dess industri och kommunikationer. Rikt gift, förlade han först och köpte sedan (1853) Åflohammars bruk (manufakturverk) i Offerdals socken. Bruket hade stor afsättning på Norge. T. insåg snart nödvändigheten af att anlägga en större farled genom Jämtland. Genom Väg- och vattenbyggnadsstyrelsen hade företagits undersökning af Jämtlands kommunikationsled, "som består i omväxlande landt- och sjöväg". Som ombud för Norrlands bruksegare i borgarståndet vid 1856—57 års riksdag kunde han kraftigt arbeta för anslag till denna farled, som genom hans oförtrutna nit genomfördes och afslutades 1863. Starkt upptagen af enskilda affärer, tog han 1856 afsked från sin 
page_number=603, index= - Thomée, Anders Jakob  - Thomesen (Thomissön), Hans  - Thomesen, Petra Fernanda  - Thomissön, H.  - Thomister (Tomister)  - Thomle, Erik Andreas  - Thommessesn, Olav Anton  - Thomond, earl af  - Thompson, Benjamin  - Thompson, Thomas Peronnet  - Thompson, William  - Thompson, Cephas  - Thompson, sir Henry 
tjänst, men föll 1857 offer för den stora ekonomiska kris, som då inträffade. Han fortfor dock att arbeta för kommunikationsväsendet, särskildt Tvärbanan genom Jämtland och andra norrländska banor, och hade därjämte många offentliga uppdrag. Han utgaf och redigerade 1869—74 den mycket ansedda tidskriften "Norrland och dess framtid" (1867—76). Det af T. 1872 stiftade "Sällskapet för Norrlands väl" reste öfver honom 1895 nära Mörsils järnvägsstation, där Jämtlands, hufvudsakligen af T. åvägabragta kommunikationsled korsar järnvägen, ett minnesmärke, en 13 fot hög sten, omgifven af 4 granitpelare. Se "Norrland och dess framtid" (6:e årg.). 1—2. -rn.* 3. Th. N—m. 
<b>Thomesen</b> (Thomissön), Hans, dansk psalmdiktare, f. 1532 nära Ribe, d. 1573 i Köpenhamn, blef rektor i Ribe 1557 och kyrkoherde vid Vor frue kirke i Köpenhamn 1561. T:s liktal på latin (1559) öfver Kristian III innehåller utförliga upplysningar om konungens ungdom. Långt större betydelse har den psalmbok, som han utgaf 1569, Danmarks första allmänna kyrkopsalmbok. Den innehåller 269 psalmer, af hvilka T. själf skrifvit eller bearbetat 50, och var i allmänt bruk, ända till dess T.- Kingos utkom (1699). E. Ebg. 
<b>Thomesen,</b> Petra Fernanda. Se Nissen 1, sp. 1057. 
<b>Thomissön,</b> H. Se Thomesen. 
<b>Thomister</b> (Tomister), anhängare af Tomas från Aquino (se denne). 
<b>Thomle,</b> Erik Andreas, norsk arkivman och personalhistoriker, f. 16 april 1849, juris kandidat 1873, blef 1881 assistent i riksarkivet och 1886 arkivarie där. T. har utgett "Norske rigsregistranter" (bd X—XII, omfattande tiden 1650—1660; 1887—91), "Norske herredagsdomböger" (omfattande tiden 1578—1616; 1893—1911), "Statholderskabets extraktprotokol af supplicationer og resolutioner" 1642—1650 (1896—1906) och 1662—1669 (1910), "Forhandlingsprotokol fört i regjeringsraadet og statsraadet mars til december 1814" (1899). Han är en af stiftarna af Samfundet for dansk-norsk genealogi og personalhistorie, författare till familjestamtaflor och <i>Studenterne fra 1868</i> (1893). 
<b>Thommessen,</b> Olav Anton, norsk tidningsman, f. 23 sept. 1851 af bondesläkt, blef student 1870 och juris kandidat 1877. Redan 1871 egnade han sig åt journalistisk verksamhet och blef 1878 redaktör för "Verdens gang", som under hans initiativkraftiga ledning från ett veckoblad utvecklades till en af vänsterns inflytelserikaste dagliga tidningar, alltigenom präglad af T:s starka personlighet. På grund af ekonomiska frågor skilde han sig från "Verdens gang" 1910 och uppsatte den frisinnade "Tidens tegn". Han har dessutom utgett "Politik for hver mand" (1885) och "Politik for alle" (1909). T. drog sig aug. 1917 tillbaka från ledningen af "Tidens tegn", som han då öfverlämnade åt sin son och medredaktör, konsthistorikern filos. doktor Rolf T., f. 1879. Som skribent var T. slagfärdig och humoristisk, inom tidningsvärlden utgick från honom en mängd impulser och presstekniska förbättringar. T. har äfven varit verksam som politisk föredragshållare och bakom kulisserna öfvat starkt inflytande i Norges politiska lif. 
<b>Thomond</b> [thå'mənd], earl af. Se O'Brien, sp. 423. 
<b>Thompson</b> [tå'msən], Benjamin, fysiker, statsman. Se Rumford. 
<b>Thompson</b> [tå'msən], Thomas Peronnet, engelsk politiker. och naturvetenskapsman, f. 1783 i Hull, d. 7 sept. 1869 i Blackheath invid London, tjänade 1803—06 vid flottan och därefter vid armén, där han avancerade till generalmajor 1854. T. var afgjord fiende till slafhandeln och afslöt som tolk i arabiska vid en expedition mot wahhabiterna vid Persiska viken ett fördrag (1820), hvari för första gången slafhandeln likställdes med sjöröfveri. Som parlamentsledamot (1835—37, 1847—52, 1857—59) och skriftställare tog han framstående del i agitationen mot spannmålstullarna och författade den måhända kraftigast verkande broschyren i ämnet, <i>Catechism of the Corn laws</i> (1827; många uppl.). Sina artiklar i "Westminster review", hvilken tidskrifts egare han blef 1829, samlade han under titeln <i>Exercises, political and others</i> (6 bd, 1842). T. uppträdde äfven som matematiker, men hans matematiska arbeten (<i>Geometry without axioms</i> m. fl.) äro ganska kuriösa. Hans <i>Theory of just intonation</i> (1850; många uppl.) anses dock som ett viktigt bidrag till den musikaliska akustikens utveckling. En lefnadsteckning öfver T., af C. W. Thompson, finnes i "Proceedings of Royal society" för 1869. (V. S—g.) 
<b>Thompson</b> [tå'msən], William, irländsk socialistisk skriftställare, f. 1783, d. 1833, godsegare, var jämte Hodgkin den mest betydande i en rad af författare, som följde i Godwins spår, men alla undanskymdes af Owen i en tid, då f. ö. den klassiska nationalekonomiens makt öfver det ekonomiska tänkandet i England befästes genom Malthus och Ricardo. T. utgaf fyra arbeten: om förmögenhetsfördelningen (1824), om kvinnans ställning (1825), om arbetarnas rätt till arbetets hela afkastning (1827) och om organisation i kooperativa producentkommuner (1830). Dessa arbeten, där idéerna till stor del sammanfalla med Owens, vädjade till de bättre lottades medkänsla med arbetarklassen och syftade till en fredlig och successiv omdaning af samhällets organisation i socialistisk anda (se Socialism). Hela denna idé- och litteraturriktning afbröts af chartismen (se d. o.). För de socialistiska idéernas utveckling blef den dock icke utan betydelse, bl. a. genom det intresse Karl Marx egnade densamma. E. F. K. S—n. 
<b>Thompson</b> [tå'msən], Cephas, nordamerikansk målare, f. 1809 i staten Massachusetts, d. 1888, studerade för sin fader och på egen hand, försökte sig som porträttmålare, lefde 10 år i New York, besökte 1852 London, Paris och Florens, bodde 7 år i Rom och från 1860 i New York, där han blef led. af konstakademien. Bland hans högt värderade porträtt nämnas skriftställaren Hawthornes, doktor Matthews och skalden Bryants. F. ö. målade han <i>Skyddsängeln, Prospero och Miranda, Petrus befrias ur fängelset</i> m. fl. (G—g N.) 
<b>Thompson</b> [tå'msən], sir Henry, engelsk kirurg, f. 1820, d. 1904, blef professor i kirurgi i London 1866 och är bekant genom sina många skrifter om urinvägarnas sjukdomar: <i>The pathology and treatment of stricture of the urethra</i> (1852), <i>Practical lithotomy and lithotrity</i> (1863), 
page_number=604, index= - Thompson, sir Henry  - Thompson, sir John Sparrow  - Thompson, Silvanus Phillips  - Thompson, Francis  - Thoms, W. J.  - Thoms, Hermann  - Thomsen, Kristian Jürgensen 
<i>Clinical lectures on diseases of the urinary organs</i> (1868; "Kliniska föreläsningar öfver urinorganens sjukdomar", 1885), <i>Lectures of some important points connected with the surgery of the urinary organs</i> (1884), <i>On tumours of the bladder</i> (1885) m. fl. T. var led. af Vet. o. vitt. samh. i Göteborg (1881). (E. T—dt.) 
<b>Thompson,</b>, [tå'msən], sir John Sparrow, kanadensisk politiker, f. 10 nov. 1844 i Halifax, Nova Scotia, d. 12 dec. 1894 på Windsors slott några minuter efter sitt högtidliga upptagande i Privy council, tillhörde en irländsk släkt, blef 1865 advokat, var maj—juli premiärminister i Nova Scotia och blef 1885 Dominion of Canadas justitieminister, på hvilken post han 1887—88 i samarbete med J. Chamberlain hade väsentlig andel i ett uppgörelseförslag i tvisten med Förenta staterna om Newfoundlandsfisket, hvilket emellertid sedan föll i amerikanska senaten. T., som tillhörde det konservativa partiet, blef nov. 1892 Canadas premiärminister, slutförde s. å. kodifieringen af dess strafflagstiftning och var 1893 brittisk skiljedomare i tvistefrågan med Förenta staterna om fisket i Berings haf. Biogr. af J. C. Hopkins (1895). V. S-g.  
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thompson,</b> [tå'msən], Silvanus Phillips, engelsk fysiker och elektrotekniker, f. 1851 i York, d. 1916 i London, studerade vid Flounders Institute i Pontefract och vid Royal school of mines i London, blef 1875 bachelor och 1878 dcctor of science vid Londons universitet (1876 studerade han i Heidelberg). Han var lecturer och efter 1878 professor i fysik vid University college i Bristol samt efter 1885 och till sin död professor i tillämpad fysik vid City and Guilds Finsbury college i London. T. skref ett stort antal afhandlingar i fysiska ämnen, såsom i akustik (bl. a. <i>Binaural audition</i> 1877—82, <i>Bell telephone</i> 1878, <i>Photophone</i> 1881, <i>Physical foundations of music</i> 1890), optik (bl. a. <i>Chromatic aberration of the eye</i> 1876, <i>Interference fringes with a Nicol prisma</i> 1879, <i>Zonal aberration of lenses</i> 1901) och särskildt i elektricitet och magnetism (bl. a. <i>Induced electric sparks</i> 1876, <i>Magnetic figures</i> 1878, <i>Unilateral conductivity in tourmaline</i> s. å., <i>Action of magnets on mobile conductors of currents</i> 1879, <i>Conserv. of electricity and absolute scale of electric potential</i> 1881). De flesta af dem äro publicerade i "Philosophical magazine" och "Proceedings of the Royal society". Mest känd är T. för sina utmärkta läroböcker, bland hvilka <i>Elementary lessons in electricity and magnetism</i> (1881; 53 :e uppl. 1915; öfv. till ty., fr., it. och po.) och <i>Dynamoelectric machinery</i> (1884; 7:e uppl. 1905; öfv. till ty. och fr.). Han författade också <i>The electromagnet</i> (1891), <i>Polyphase electric currents</i> (1895; 2:a uppl. 1900), <i>Light</i> (1896; 2:a uppl. 1910), <i>Alternating current machinery</i> (1905) och biografierna <i>Michael Faraday</i> (1898) och <i>The life of lord Kelvin</i> (1910). T. var led. af Royal society och af svenska Vet. akad. (sedan 1894). Han var president för ett stort antal lärda sällskap, såsom Physical society, Institution of electrical engineers, Röntgen society, Optical society m. fl., och åtnjöt ett utomordentligt stort anseende. S. A—s. 
<b>Thompson,</b> [tå'msən], Francis, engelsk skald, f. 1860, d. 1907 af lungsot, var katolik, fick sin hälsa tidigt bruten af nöd och umbäranden. Hans dikter (<i>Poems</i> 1893, <i>Sister songs</i> 1895 och <i>New poems</i> 1897) äro burna af religiös hänförelse och storslagenhet; de ha jämförts med mystikern Richard Crashaws på 1600-talet och torde väl äfven ha påverkats af William Blake. R—n B. 
<b>Thoms,</b> [tå'mṡ], W. J. Se Folklore. 
<b>Thoms,</b> Hermann, tysk farmaceut, f. 1859 i Neustrelitz, professor, sedan 1902 direktor för farmaceutiska institutet vid Berlins universitet, har skrifvit bl. a. <i>Die arzneimittel der organischen chemie</i> (1894; 2:a uppl. 1897) och utgett (tills. med Josef Mœller) 2:a uppl. af "Realenzyklopädie der gesammten pharmazie" (13 bd, 1903—11) och "Arbeiten aus dem Pharmazeutischen institut der Berliner universität" (8 bd, 1904—11). C. G. S. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomsen,</b> Kristian Jürgensen, dansk fornforskare, museiföreståndare, f. 29 dec. 1788 i Köpenhamn, d. där 21 maj 1865, var urspr. affärsman och deltog till faderns död (1833) i dennes handelsfirma, som han sedan själf ledde till 1840. Redan tidigt egnade han sig åt studiet af mynt- och konsthistoria samt började göra samlingar i dessa fack. 1816 blef han sekreterare (1827 led.) i kommissionen för bevarande af fornsaker och öfvertog därmed ledningen af Museet for nordiske oldsager, hvars egentlige skapare han blef (se Nationalmuseet i Köpenhamn, sp. 530). Redan före 1825 hade han indelat museets fornfynd enl. "treperiodssystemet" (sten-, brons- och järnåldrarna), men först 1836 i <i>Ledetraad til nordisk oldkyndighed</i> framställde han offentligt sin teori om de nyssnämnda åldrarna, hvilken sedan lagts till grund för hela den förhistoriska arkeologien. Redan 1832 hade han utgett en <i>Kortfattet udsigt over de nordiske stenoldsager,</i> men författade f. ö. endast några redogörelser för enstaka gräfningar och fynd samt en större afh., <i>Om guldbrakteaterne</i> (1855). Som museiman hade T. enastående förmåga att väcka allmänhetens intresse och beredde sålunda samlingarna stor ökning genom frivilliga gåfvor. Han fick nämligen del i styrelsen äfven af andra museer, blef inspektör 1832 (1842 direktör) vid myntkabinettet, 1839 vid konstmuseet och tafvelsamlingen samt 1847 vid etnografiska museet, som inrättades på hans tillskyndan och under hans ledning utvecklades till en af de mest betydande af alla danska samlingar. Dessutom afskilde han 1851 antikkabinettet som en själfständig samling. 1861 
page_number=605, index= - Thomsen, Kristian Jürgensen  - Thomsen, Grimur Thorgrimsson  - Thomsen, Hans Peter Jürgen Julius 
blef T. direktör för alla de nu nämnda museerna, men han hade därjämte del i upprättandet af den historiska vapensamlingen i tyghuset och i ordnandet af De danske kongers kronologiske samling på Rosenborg. T. var led. af många lärda samfund i in- och utlandet (Vitt. hist. o. ant. akad. 1858) och blef 1845 etats- och 1854 konferensråd. Hans stora, dyrbara myntsamling (katalog i 6 bd, 1867—76) öfvergick 1868 till staten. E. Ebg. 
<b>Thomsen,</b> Grímur Thorgrímsson, isländsk skald och politiker, f. 1820 på Bessastaðir, d. där 1896, blef student 1837 i Köpenhamn, fick 1841 accessit för svar på universitetets estetiska prisuppgift <i>Om den nyfranske poesi,</i> disputerade 1845 för magistergrad med en afh. om <i>Lord Byron,</i> företog 1846—48 med stipendium en utländsk resa och studerade nyare språk i Tyskland, Frankrike och England samt blef 1854 filos. doktor. Redan 1848 hade han gått in vid danska utrikesministeriet och vistades som legationssekreterare till 1850 i Frankfurt am Main, Paris och Bruxelles. 1856 utnämnd till fullmäktig i utrikesministeriets handels- och konsulatdepartement, blef han 1860 departementssekreterare och s. å. legationsråd. 1866 lämnade han statstjänsten, och 1867 flyttade han till Island. Där inköpte han kungsgården Bessastaðir, hans barndomshem, och slog sig ned som landtbrukare. 1869—91 var han led. af alltinget. Redan under sina studieår utgaf T. åtskilliga danska skrifter af litteraturhistoriskt innehåll, starkt påverkade af Hegels filosofi, och skref en del isländsk vers. Han var den förste kritiker i Danmark, som till fullo uppskattade H. K. Andersens författargärning (i en recension i "Dansk maanedsskrift", 1855). Efter sin återflyttning till Island började han mera än förut syssla med skaldskap och utgaf diktsamlingarna <i>Ljóðmæli</i> (1880 och 1895). Han var starkt påverkad af fornkvädenas och sagornas anda och skildrade helst och med största framgång rakryggade, oböjliga karaktärer och farliga äfventyr. Formen vållade honom ofta svårigheter, som han icke alltid kunde öfvervinna; men innehållet har originalitet, kraft och märg. Hans öfversättningar af poesi, dansk, tysk, engelsk, men mest grekisk, äro icke fullt lika lyckade. Därjämte skref han en del studier af historiskt innehåll, tryckta i Isl. litt. sällsk.s tidskr., och utgaf Hallgrímur Pjeturssons dikter med en inledande lefnadsteckning (2 bd, 1887—92). 1878—82 redigerade han tidningen "Ísafold". T. var en af det isländska alltingets mest framträdande personligheter. Till sin politiska hållning var han mycket måttfull och hölls därför af flertalet islänningar för mindre fosterländsk. Det starka intresse för skandinavismen, som han i olikhet med andra islänningar hyste, gjorde honom också danskvänlig. Litt.: "Illustr. tidsskrift". XXXVIII, "Andvari", XXIII, Poestion, "Isländische dichter der neuzeit", s. 415 ff., Olaf Hansen, "Ny-islandsk lyrik", s. 59 ff., Vilhjálmur Jónsson i "Nordisk tidskr.", 1901. R. N—g. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomsen,</b> Hans Peter Jürgen Julius, dansk kemist, f. 16 febr. 1826 i Köpenhamn, d. 13 febr. 1909, blef Polyteknisk kandidat 1846 och var sedermera till 1852 assistent vid Polyteknisk laereanstalts kemiska laboratorium, där han tidigt gjorde sig bemärkt genom sina experiment, 1850—56 lärare i landtbrukskemi vid nämnda skola, sedan i 3 år justerare i Köpenhamn, 1856—66 lärare i fysik vid krigshögskolan, slutligen l865—1901 professor i kemi vid universitetet och samtidigt lärare vid Polyteknisk læreanstalt samt 1883—1902 dennas direktör. Vid sin afgång från denna post utnämndes han till geheimekonferensråd. 1853 utgaf han en mycket använd <i>Vejledning i den præparative kemi</i> och 1856 <i>Vandringer paa  naturvidenskabens gebet,</i> men blef sedermera mycket namnkunnig på termokemiens område. Redan 1852 fick han Videnskabernes selskabs silfvermedalj för <i>Bidrag til et thermokemisk system,</i> och 1861 följde afh. <i>De kemiske processers almindelige karakter.</i> Dock fick han först som professor fullt tillfälle att fortsätta sina studier. 1869—79 författade han, mest i tyska facktidskrifter, 30 afh. i samma ämne och samlade slutligen sina iakttagelser i <i>Thermochemische untersuchungen</i> (4 dlr, 1879—82). Härtill slöto sig <i>Systematisk gennemförte termokemiske undersögelsers numeriske og teoretiske resultater</i> (utg. af Videnskabernes selsk., 1905). Uppsala universitet kallade honom till hedersdoktor 1877; i Köpenhamn blef han 1879 med. hedersdoktor, och Royal society i London tilldelade honom 1883 sin stora guldmedalj. Medlem af Videnskabernes selskab sedan 1860, valdes han 1888 efter Madvig till dess president. 1880 blef han led. af Vet. akad., 1881 af Fysiogr. sällsk. i Lund och 1885 af Vet. soc. i Uppsala samt af Vet. o. vitt. samh. i Göteborg. 1896 fick han en särskild guldmedalj af danska kemister. T. skref äfven (1858) om den elektromotoriska kraften, och som fysiker väckte han uppmärksamhet genom ett högst originellt polarisationsbatteri samt en människoålder senare genom en transformator af elektriska strömmar (1898). Därjämte utvecklade han stor praktisk verksamhet. 1852 uppfann han en metod för sodaberedning af kryolit och inrättade härför 1859 egen fabrik, som har gett rik afkastning och senare tagits till mönster både i Tyskland och Nord-Amerika. Tills. med fysikern Colding företog han 1853 viktiga undersökningar <i>Om de sandsynlige aarsager til koleraens ulige styrke i de forskjellige dele af Kjöbenhavn,</i> särskildt med hänsyn till markens beskaffenhet. Som stadsfullmäktig ("borgerrepræsentant") i Köpenhamn 1861—94 utöfvade han stort inflytande och var dessutom 1882—92 led. af Havneraadet. — Jämte sin broder Karl August T. (f. 1834, d. 1894; sedan 1870 docent vid Polyteknisk laereanstalt) utgaf han 1862—79 "Tidsskrift for fysik og kemi". Efter honom har uppkallats mineralet thomsenolit, funnet i Ivigtut på Grönland och uppkommet genom omformning af kryolit. — Se 
page_number=606, index= - Thomsen, Hans Peter Jürgen Julius  - Thomsen, Kristian Albert Frederik  - Thomsen, K. A.  - Thomsen, Vilhelm Ludvig Peter  - Thomsen, Karl Kristian Jakob Frederik 
O. Christensen, "J. T." (i "Nord. tidskr.", 1910). E. Ebg. 
<b>Thomsen,</b> Kristian Albert Frederik, dansk militär, politiker, f. 31 maj 1827, d. 28 juni 1896, studerade teologi, då 1848 års krig bröt ut, ingick då som frivillig i hären och deltog som löjtnant i fälttågen 1849—50. Efter att ha genomgått Den militære höjskole anställdes han 1856 i generalstaben och befordrades 1858 till kapten. I 1864 års krig var han stabschef hos general Hegermann-Lindencrone, men tjänstgjorde eljest sedan 1860 i krigsministeriet och hade som dettas direktör (sedan 1868) viktig andel i härorganisationens genomföring 1867. T. var dec. 1872—juli 1894 krigsminister och framlade som sådan jan. 1873 det första förslaget till Köpenhamns befästande åt landsidan. Kort därpå invaldes han i folketinget (som sådan återvald till sin död) och blef snart en af högerns ledare och dess ordf. i militära frågor, sedan 1884 talman för dess grupp i folketinget. Han hade väsentlig del i den nya armélagen 1880 och i den politiska öfverenskommelsen ("det politiske forlig") 1894 samt var sedan ånyo krigsminister aug. 1894—april 1896. Sedan 1874 bar han titeln general och var 1884—94 direktör för Landbohöjskolen samt sedan 1889 en af direktörerna för Det classenske fideikommis. E. Ebg. 
<b>Thomsen,</b> K. A., dansk kemist. Se under Thomsen, H. P. J. J., sp. 1150. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomsen.</b> 1. Vilhelm Ludvig Peter T., dansk språkforskare, f. 25 jan. 1842 i Köpenhamn, blef student (i Randers) 1859, studerade i Köpenhamn under J. N. Madvig och N. L. Westergaard klassisk och orientalisk filologi, blef filologie kandidat 1867 samt docent i jämförande språkvetenskap 1871 och professor 1887. T. hade tidigt utvidgat sitt språkliga intresse öfver andra områden än de nyss nämnda, särskildt de finska och baltiska språken. Hans första arbete, utfördt efter en studieresa till Finland (1867), <i>Den gotiske sprogklasses indflydelse paa den finske</i> (1869; ty. öfv. 1871), konstaterade med ny språkhistorisk metod viktiga företeelser i såväl de germanska som de finska språkens utveckling och belönades från Berlinakademien med Boppska priset. Lika originell i metod och resultat var den med språkliga medel genomförda <i>The relations between ancient Russia and Scandinavia and the origin of the Russian state</i> (1877; "Ryska rikets grundläggning genom skandinaverna", 1882). Samma intresse för beröringen mellan olika språkområden förde till det monumentala verket <i>Beröringer mellem de finske og baltiske</i> (<i>litauisk-lettiske</i>) <i>sprog</i> (i Videnskabernes selskabs skrifter, 1890). Under sin verksamhet som lärare i jämförande språkvetenskap har T. haft tillfälle att i komparativ och språkhistorisk form framföra resultaten af sitt nästan obegränsade språkliga vetande och sin forsknings säkra och kritiska metod, och han har därigenom öfvat stort inflytande på hela den yngre generationen af danska språkforskare, men hans stränga själfkritik och en viss personlig återhållsamhet ha verkat starkt begränsande på hans litterära produktion. Smärre afhandlingar på olika områden röjde dock alltjämt den banbrytande kraft, med hvilken han arbetade; särskildt genom sin s. k. "palatallag" verkade han reformerande på språkvetenskapen. Det var dock först genom dechiffreringen af de s. k. <i>orkhoninskrifterna</i> (se d. o.), som T. trädde fram för världen i sin fulla kraft. Genom en särskild, ny metod lyckades han bevisa dem vara fornturkiska (1893) samt tolka och öfversatta dem (1894—96), ett arbete, hvilket allmänt erkännes som en af språkvetenskapens ärofullaste bragder. I sin höga ålder fortsätter T. dessa forskningar i "Corpus inscriptionum turcarum". Betydelsen af T:s forskning ligger emellertid icke blott i dess reala rön, utan främst i metodens känsliga samvetsgrannhet och kritiska genialitet, som gjort den mönstergill i en vetenskap, som särskildt under sitt första skede, i hvilket T. uppträdde, frestade till hypoteser och dilettantism. Fastän T. alltid bestämdt begränsat sin verksamhet till det rent vetenskapliga, har den dock på ett område fått stor praktisk betydelse, nämligen som medverkande faktor vid finska folkets nationella utveckling. Ett lifligt erkännande af detta mottog han, då han 1912 åter gästade Helsingfors' universitet och föreläste än på danska, än på finska språket; hans byst (af Sailo) aftäcktes vid detta tillfälle i Finsk-ugriska sällskapet, och en festskrift ("Orationes ad Guilelmum Thomsen", 1912), affattad på en mångfald språk, vittnar därom. Det frigjorda Finland hedrade honom 1918 med finska frihetskorset af 1:a klass. Såväl i sitt fosterland som i den internationella lärda världen har T. gjorts till föremål för ovanliga hedersbetygelser samt valts till led. och hedersled. af de flesta stora lärda sällskap (däribland Franska institutet, Vet. soc. i Uppsala 1891 och sv. Vet. akad. 1905). 1912 på sin 70-årsdag hedrades han med en festskrift, prydd med språkvetenskapens största namn. T:s <i>Samlede afhandlinger</i> började utges af A. Christensen 1918. 
2. Karl Kristian Jakob Frederik T., den föregåendes broder, målare, f. 6 april 1847 i Köpenhamn, d. 1912, blef student 1865 och började 1871 studera konst för F. Vermehren vid konstakademien. 1874 framträdde han med sin skämtsamma tafla <i>Vid examensbordet</i> och utförde sedan porträtt och genrestycken, präglade af godlynthet, själfull uppfattning och en viss vemodig romantik. Ofta nog valde han ämnen ur flydda tider, gärna från prästgårdar på landet. Bland hans populära målningar med utmärkta typer märkas i synnerhet <i>En student för 50 år sedan</i> (1875), <i>Ewalds möte med Arendse</i> (1876), <i>De nyförlofvade</i> (1881), <i>Middag i en prästgård efter biskopsvisitationen</i> (1888, Konstmuseet), <i>Söndagseftermiddag i prästgården</i> (1889), <i>Rahbek vid Kammas dödsbädd</i> (1894, Konstmuseet). T. vistades ett par vintrar i Italien och målade då motiv och typer därifrån. Äfven i teckningar skildrade T. 
page_number=607, index= - Thomsen, Karl Kristian Jakob Frederik  - Thomsen, A. J. Th.  - Thomsen, Emma Alice  - Thomsenolit  - Thomsens sjukdom  - Thomson, Niklas Hans  - Thomson, Karl (Carl) Gustaf  - Thomson, Kristofer  - Thomson, James 
danskt prästgårdslif (18 teckningar i Hirschsprungs museum) samt illustrerade dessutom alster af Ingemann, Blicher, J. L. Heiberg m. fl. T. blef 1890 medlem af danska konstakademien och fick professors titel. 1. Edv. Lehmann. 2. G—g N. 
<b>Thomsen,</b> A. J. Th. Se Thomsens sjukdom. 
<b>Thomsen,</b> Emma Alice, dansk skådespelerska, född Lange, f. 21 nov. 1863 i Köpenhamn, d. där 5 jan. 1910, debuterade 1883 på K. teatern och blef 1884 anställd vid denna scen. Ett antal år framställde hon med mycket behag unga flickor i vådeviller och lustspel, men utförde senare mera allvarliga och romantiska kvinnoroller och slutligen med stor skicklighet verkliga karaktärsroller (såsom <i>Marie</i> i "Paa Storhove" och <i>Katjusja</i> i "Uppståndelse"). Världsdamer voro hennes specialitet, <i>Elise Holden</i> i "Kjærlighed" kanske mest typisk bland hennes roller. Hon var 1886—94 gift med skådespelaren Paul Nielsen och sedan 1897 med kaptenen i flottan T. E. Ebg. 
<b>Thomsenolit,</b> <i>miner.</i> Se under Thomsen, H. P. J. J. 
<b>Thomsens sjukdom,</b> <i>med.</i>, en sällsynt, af läkaren i Schleswig A. J. Th. Thomsen 1876 beskrifven sjukdomsform, som äfven kallats <i>Myotonia congenita</i> (Strümpell 1881). Sjukdomen är vanligen ärftlig och yttrar sig däruti, att kroppsmuskulaturen vid frivilliga rörelser stannar i s. k. tonisk kramp, hvilket har till följd, att de rörelser, som utföras af dessa sjuka, visa en påfallande stelhet. Musklerna utvecklas vanligen abnormt kraftigt. Nervsystemet visar inga förändringar. Sjukdomen varar hela lifvet igenom, medför icke döden och är tillgänglig endast för symtomatisk behandling. I. H. 
<b>Thomson,</b> Niklas Hans, förläggare, novellförfattare, f. 8 nov. 1793 i Malmö, d. där 18 mars 1874, deltog i tyska kriget 1813 samt öppnade efter återkomsten en liten bokhandel i sin födelsestad, där han också 1827 uppsatte tidningen "Malmö allehanda". 1830 inköpte han ett boktryckeri i Stockholm och utvecklade snart betydande förlagsverksamhet, i synnerhet genom de allmänt spridda romanbiblioteken "Kabinettsbibliothek" och "Nya svenska parnassen", i hvilka originalarbeten af den tidens mest uppburna författare i skönlitteratur (Almquist, Blanche, fru Carlén, Crusenstolpe, Mellin, Ridderstad, von Zeipel m. fl.) inflöto. Han var äfven själf, ehuru anonymt, författare på detta område, där han utgaf <i>Gengångaren</i> (1832), <i>Svensken i Italien</i> (1833), <i>Konskriptionen</i> (1834), <i>Sjömanshustrun</i> (1837) och <i>Axel Rehnkrona</i> (1839). I början af 1850 upphörde han med sin förlagsverksamhet och återflyttade till Malmö. Större delen af sin förmögenhet anslog han till en stiftelse för pauvres honteux i Malmö. —rn.* 
<b>Thomson,</b> Karl (Carl) Gustaf, entomolog, f. 13 okt. 1824 i Mellangrefvie socken, Malmöhus län, d. 20 sept. 1899 i Lund, blef student i Lund 1843, filos. doktor 1850 och docent i zoologi där 1857. Han förestod åtskilliga terminer professuren i detta ämne, blef 1862 intendent för den entomologiska afdelningen af zoologiska museum och utnämndes 1864 till adjunkt i entomologi. Han besökte 1872 som riksstatens stipendiat kontinenten och företog äfven andra forskningsresor i utlandet. T. erhöll 1877 kallelse till föreståndarbefattningen vid entomologiska museet i Berlin, men antog den ej. T. bearbetade genialiskt olika områden af sin specialvetenskap i arbetena <i>Coleoptera Scandinaviæ</i> (10 bd, 1859—68), <i>Skandinaviens Hymenoptera</i> (5 bd, 1871—79) och <i>Opuscula entomologica</i> (22 bd, 1869—97). Han offentliggjorde därjämte i Vet. akad:s Handlingar och Öfversikt monografier öfver skandinaviska insektsläkten jämte andra uppsatser om Sveriges insektvärld samt utgaf <i>Skandinaviens insecter</i> (1862; ny uppl., I, 1885). I bearbetningen af det vetenskapliga material, som hemfördes under fregatten "Eugenies" jordomsegling, deltog han genom afh. <i>Diptera, species novas</i> etc. (1858). Han var led. af Fysiogr. sällsk. i Lund (1861) och hedersled. af de entomologiska samfunden i Paris, Berlin, Bruxelles, London och Petersburg. (S. B—n.) 
<b>Thomson,</b> Kristofer, porträttmålare. Se Thomas. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomson</b> [tå'msən], James, skotsk skald, f. 11 sept. 1700 i grefsk. Roxburgh (södra Skottland), d. 27 aug. 1748 på sitt landställe vid Thames, studerade flera år teologi vid Edinburghs universitet, men valde därefter den vittra banan och vann hastigt ett namn genom dikten <i>Winter</i> (1726), första afdelningen af hans stora, naturbeskrifvande poem öfver årstiderna, fullföljdt med <i>Summer</i> (1727), <i>Spring</i> (1728) och <i>Autumn</i> (1730) samt kändt under heltiteln <i>The seasons.</i> T. gjorde därefter som informator en längre färd på kontinenten, innehade 1733—37 en sekreterarsyssla i Court of chancery, fick årlig pension af prinsen af Wales och blef 1744 generalinspektör öfver brittiska Antillerna. En minnesvård öfver honom är rest i Westminster abbey. — Med "The seasons" återinförde T. i skaldekonsten den länge kufvade känslan för naturen och gaf, om ock omedvetet, signal till frigörelse från pseudoklassicitetens bojor. Ty nämnda diktverk bjöd på en frisk och varm, verkligt poetisk behandling af ett näraliggande ämne; dess skildringar äro djärfva i all sin bredd — vidlyftiga filosoferande och resonerande, historiska och estetiska partier ingå i och anknytas oafbrutet till skildringarna —, planen fri och oregelbunden, och införandet af blankversen betydde en frigörelse från krafvet på rim, som vardt af vikt i flera litteraturer. Naturföreteelserna i England under årets lopp afspeglas där noggrant, och brinnande människokärlek samt känsla af försynens godhet och majestät genomtona det hela. (Ur "The seasons" är texten till Haydns oratorium "Årstiderna" utdragen.) T. fick genom denna dikt stor betydelse för den europeiska romantikens tidigare skede och första utveckling. Han och hans franske efterföljare, 
page_number=608, index= - Thomson, James  - Thomson, John  - Thomson, Thomas  - Thomson, Allen  - Thomson, Thomas  - Thomson, William  - Thomson, William  - Thomson, sir Charles Wyville  - Thomson, James 
Saint-Lambert, voro sålunda normgifvande för vår naturbeskrifvande diktning vid 1700-talets midt och senare (Oxenstierna m. fl.; se M. Lamms monografi öfver denne). Bland T:s öfriga arbeten märkas <i>Liberty</i> (1734—36), en stor, deklamatorisk dikt i fem afdelningar, uppburen af stolthet öfver Englands frihet och välmåga, <i>The castle of indolence</i> (1746), en intagande, godlynt humoristisk allegori i fullständig Spenser-stil, samt fem regelrätta sorgespel, bland dem <i>Sophonisba</i> (1730) och <i>Tancred and Sigismunda</i> (1745). I det af T. jämte skotten D. Mallet författade maskspelet <i>Alfred</i> (1740) förekommer <i>Rule Britannia,</i> Englands nationalsång. T:s <i>Works</i> (1762) ha utgetts i många uppl. (bl. a. Aldine edition, 1897). Se biogr. af P. Murdoch, S. Johnson i "Lives of the .... poets" (1779—81), G. A. Schmedding (1889), M. Morel (1895) och arbeten af K. Borchard (1883) och K. Gjersest (1898). (R—n B.) 
<b>Thomson</b> [tå'msən], John, skotsk läkare, f. 1765, d. 1846, blef 1804 kirurgie professor vid College of surgeons i Edinburgh och 1832 professor i allmän patologi därstädes. Han var en mycket lärd läkare och utgaf flera skrifter, som på sin tid utöfvade stort inflytande. Bland dem bör särskildt nämnas <i>Lectures on inflammation, exhibiting a view of the general doctrines pathological and practical of medical surgery</i> (1813). Dessutom skref han om blåsesten, koppor m. m., redogjorde 1816 för sina iakttagelser vid krigshospitalen efter slaget vid Waterloo samt utgaf Cullens arbeten (1827) äfvensom en lefnadsteckning öfver denne läkare (2 bd, 1832). — T:s son Allen T., f. 1809, professor i Glasgow 1848—77, d. 1884, var framstående anatom och embryolog samt deltog bl. a. i utarbetandet af de senare uppl. af Quains "Elements of anatomy". R. T—dt. 
<b>Thomson</b> [tå'msən], Thomas, skotsk kemist, f. 12 april 1773, d. 2 juli 1852, blef 1799 med. doktor i Edinburgh och var 1818—41 professor i kemi i Glasgow. T. är bekant genom ett mycket stort antal kemiska och mineralogiska undersökningar. Såväl genom sina experimentalundersökningar som genom sina gedigna läroböcker bidrog han väsentligt till atomteoriens utbredning. I mineralogien införde han bruket af kemiska formler. Han utgaf bl. a. <i>A system of chemistry</i> (4 bd, 1802), <i>History of the Royal society of London</i> (1812) och <i>Travels in Sweden</i> (1813). T. var korresp. led. af sv. Vet. akad. (1815). P. T. C. (K. A. V—g.) 
<b>Thomson</b> [tå'msən], Allen, skotsk anatom. Se under Thomson, J. 
<b>Thomson</b> [tå'msən], Thomas, skotsk botanist, f. 4 dec. 1817 i Glasgow, d. 18 april 1878 i London, med. doktor 1839, läkare i indiska armén, professor i botanik vid Calcutta Medical college och föreståndare för Calcutta botaniska trädgård. Jämte J. D. Hooker företog han botaniska resor i Indien och utgaf <i>Western Himalayas and Tibet</i> (1852) samt (jämte J. D. Hooker) <i>Flora indica</i> (1855) C. Lmn. 
<b>Thomson</b> [tå'msən], William, engelsk teolog, f. 11 febr. 1819 i White haven, Cumberland, d. 25 dec. 1890, tjänstgjorde i flera år som examinator och predikant vid Oxfords universitet, blef 1859 hofkaplan, skref i moderat ortodox anda mot den uppseendeväckande bredkyrkliga "Essays and reviews" <i>Aids to faith,</i> 1861, blef s. å. biskop i Gloucester and Bristol samt upphöjdes redan 1862 på ärkebiskopsstolen i York. Bland T:s utgifna arbeten må nämnas <i>An outline of the necessary laws of thought</i> (en mycket använd handbok i logik), <i>The atoning work of Christ</i> (1853), <i>Crime and its excuses</i> (1855), predikosamlingar, essays under titeln <i>Word, work, and will</i> m. m. T. slöt sig som ärkebiskop till sin kollega Tait (se d. o.) och ådrog sig högkyrkopartiets fiendskap, men var älskad af lekmännen och förblef hela sitt lif en makt i norra England. (Hj. H—t.) 
<b>Thomson</b> [tå'msən], William, engelsk fysiker. Se Kelvin, W. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomson</b> [tå'msən], sir Charles Wyville, skotsk biolog, f. 5 mars 1830 i Bonsyde, Linlithgowshire, d. där 10 mars 1882, studerade vid Edinburghs universitet, innehade professorsbefattningar i naturvetenskap i Aberdeen, Cork, Belfast, Dublin och, sedan 1870, i naturalhistoria i Edinburgh. T:s hufvudförtjänst ligger i hans forskningar rörande djuphafsdjurens lefnadsförhållanden. Resultaten af hans tills. med W. B. Carpenter utförda arbeten sammanfattade han i det betydelsefulla verket <i>The depths of the sea</i> (1873). Dessa resultat voro särskildt i hydrografiskt och zoologiskt afseende så uppseendeväckande, att engelska regeringen ställde fartyget "Challenger" för en längre forskningsresa till förfogande. T. utsågs till chef för denna rent vetenskapliga expedition, som varade i 3 1/2 år (1872—76) och är den i sitt slag betydelsefullaste, som hittills utförts (se om densamma vidare Challenger) Endast de första delarna af expeditionens i tryck utg. resultat äro redigerade af T.; efter hans död öfvertog J. Murray redaktionsarbetet. Vid expeditionens återkomst upphöjdes T. i adligt stånd. L—e. 
<b>Thomson</b> [tå'msən], James, skotsk skald, f. 1834 i Port Glasgow, Renfrewshire, d. 1882, var först lärare, sedan skrifvare hos en advokat och fri litteratör, förföll i dryckenskap och armod. Han var en lidelsefull natur med ett ursprungligt och starkt känslolif, men den form, hvari han klädde sina inre erfarenheter, var hämtad från äldre skalder, hvilkas inflytande på hans alstring är påtagligt: Matthew, Arnold, de Quincey, Browning, Shelley, Heine, Novalis och Dante. Hans arbeten buro i regel märket B. V. (= Bysshe Vanolis), som skulle utmärka hans förkärlek för Shelley och Novalis. Förnämst af hans verk är den förtviflansfulla allegorien <i>The city of dreadful night</i> (1870—74, i bokform 1880); andra arbeten äro <i>Weddah and Om-El-Bonain</i> (1868), <i>Essays and phantasies</i> (1881), <i>Biographical and critical studies</i> (1896); <i>The poetical works</i> utkommo samlade i 2 bd 1895 med biografi af B. Dobell. Se 
page_number=609, index= - Thomson, James  - Thomson, Gaston Arnold Marie  - Thomson, Elihu  - Thomson, sir Joseph John  - Thomson, César 
vidare arbeten om T. af H. S. Salt (senaste uppl. 1905) och Josefine Weissel (1906). R—n B. 
<b>Thomson</b> [tåmså̄'], Gaston Arnold Marie, fransk politiker, f. 1848 i Oran, d. 1918, studerade medicin i Paris, men egnade sig snart åt politisk journalistik i den af Gambetta utgifna tidningen "La république française" (1873—77) och valdes 1877 till deputerad för Constantine, hvilken algeriska valkrets han sedan alltjämt representerade. T. stod politiskt Jules Ferry nära, stödde energiskt dennes kolonialpolitik och inträdde som en bland vänsterns ledande män (jan. 1905) i ministären Rouvier, där han som marinminister inlade stor förtjänst om afvecklandet af en farlig strejk bland örlogsvarfvens arbetare. T. kvarstod som marinminister i ministärerna Sarrien (mars—okt. 1906) och Clemenceau (okt. 1906—juli 1909). Han utgaf bl. a. <i>L'Herzégovine. Géographie, histoire politique et militaire</i> (1875). V. S—g. 
<b>Thomson</b> [tå'msən], Elihu, engelsk elektroingenjör och uppfinnare, f. 29 mars 1853 i Manchester, var 1870—80 professor i kemi och mekanik vid Central high school i Philadelphia, men har sedermera helt egnat sig åt den elektrotekniska industrien. Han bildade tills. med E. I. Houston firman Thomson-Houston co., som sedermera gick upp i den stora världsfirman General electric co. (se Elektroteknisk industri), och har gjort ett stort antal betydande uppfinningar. Bland dessa märkas en dynamomaskin (tills. med Houston) af säregen typ, som vann vidsträckt användning, elektrisk svetsningsmetod, elektricitetsmätare, åskledare för elektriska anläggningar m. m. T. blef doctor of science i Harvard 1909, är hedersled. af Inst. electr. engr's of Great Britain, var president vid internationella elektrikerkongressen i S:t Louis 1904 och i internationella elektriska kommittén 1908—11. Af utmärkelser, som kommit T. till del, må f. ö. nämnas Grand prix i Paris 1889 och 1900, Rumfordmedaljen 1902, Grand prize i S:t Louis 1904, American institute of electrical engineers' första Edisonmedalj 1910. Fmn. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomson</b> [tå'msən], sir Joseph John, engelsk fysiker, f. 18 dec. 1856 i Cheetham hall nära Manchester, studerade vid Owens college i denna stad och vid universitetet i Cambridge, där han promoverades till filos. doktor 1830. Han blef s. å. fellow och 1883 "lecturer" vid Trinity college samt professor i experimentalfysik och föreståndare för Cavendishlaboratoriet 1884, allt i Cambridge. Sedan 1905 är han äfven professor i fysik (natural philosophy) vid Royal institution i London. T. är en af de främste fysikerna i världen och har utfört ett stort antal experimentella arbeten af första rang och är lika betydande som teoretiker. Hans originalafhandlingar ha till största delen offentliggjorts i "Philosophical magazine", "Proceedings of the Royal society" och "Cambridge Philosophical society's proceedings". T. studerade elektricitetens gång genom gaser, sedan 1891, och särskildt Röntgenstrålars inflytande därpå (1898). Begagnande sig af en af hans lärjunge C. T. R. Wilson upptäckt egenskap hos negativt laddade partiklar att kondensera vattenånga, lyckades han mäta upp den elektriska enhetsladdningens storlek (1898), hvilken han fann vara 3,4 . 10—10 elektrostatiska enheter (den riktiga siffran är enligt senare bestämningar 4,77 . 10—10). För detta utomordentligt viktiga arbete och dess fortsättning belönades T. med Nobelpriset i fysik 1906. Resultaten af sina undersökningar af elektriska urladdningar, som ledt till en omhvälfning i åsikterna om materiens natur, har T. nedlagt i åtskilliga sammelverk, såsom <i>Motion of vortex rings</i> (1884), <i>Recent researches in electricity and magnetism</i> (1892), <i>Conduction of electricity through gases</i> (1903; 2:a uppl. 1906), <i>Electricity and matter</i> (1904), <i>Corpuscular theory of matter</i> (1907) och <i>Properties of matter</i> (tills. med H. Poynting, 1909; 2:a uppl. 1915). På senare tid har T. utfört en serie undersökningar, vid hvilka positiva strålar, som gått igenom ett fint rör i en katod, utsättas för samtidig inverkan af elektriska och magnetiska krafter. Ur dessa positiva strålars rörelse kunde han sluta sig till deras kemiska förhållande och laddning, och han har på detta sätt, så att säga, utrönt de kemiska förhållandena vid elektriska urladdningar. Dessa undersökningars resultat har T. nedlagt i <i>A new method of chemical analysis</i> (i "Proceedings of the Royal institution", 1911) och i afh. <i>Further experiments on positive rays</i> (i "Philosophical magazine", 1912). Nyare viktiga arbeten om atomernas sammansättning och kemiska affinitet har T. lämnat i <i>On the structure of the atom</i> (ibid., 1913), <i>On the forces between atoms and chemical affinity</i> (ibid., 1914) samt <i>The atomic theory</i> (1914). T. har utgett äfven en lärobok: <i>Elements of the mathematic theory of electricity and magnetism</i> (2:a uppl. 1895; rysk öfv. af Sadovskij, 1901). T. har mottagit hedersdoktorsgrader från ett stort antal universitet och erhållit flera vetenskapliga pris samt är medlem af flertalet lärda samfund, bl. a. af Vet. soc. i Uppsala (1901), Vet. akad. (1908) och Royal society i London (s. å.). S. A—s. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomson</b> [tåmså̄'], César, belgisk violinist, f. 1857 i Liège, utbildades under gossåren vid konservatoriet där och hade bl. a. Léonard till lärare, var 1873—77 kammarmusiker hos baron Dervies i Lugano och företog konsertresor i Italien, var därefter konsertmästare vid Bilses orkester i Berlin och blef 1883 violinprofessor vid konservatoriet i Liège. 1898 efterträdde han Ysaye som violinprofessor vid Bruxelles' konservatorium samt bildade en stråkkvartett. Högt ansedd företrädare för fransk-belgiska violinskolan, har T. utöfvat 
page_number=610, index= - Thomson, César  - Thomson, Joseph  - Thomsonbryggan  - Thomsoneffekt  - Thomson-Houston  - Thomsonit  - Thomson-Joule-effekt  - Thomsonkoefficient  - Thomsons deflektor  - Thomsons dubbelbrygga 
vidsträckt lärarverksamhet (äfven för svenskar) och på en mängd konsertresor väckt beundran för ren stil och ovanligt stor virtuositet, särskildt i passagespel med dubbelgrepp. I Stockholm har han uppträdt 1911 och 1912. E. F—t. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomson</b> [tå'msən], Joseph, skotsk Afrika-resande, f. 1858 i Penpont, Dumfriesshire, d. 1895 i London, student i Edinburgh 1875, medföljde 1878 som geolog Royal geographical societys expedition till östra Central-Afrika under Keith Johnson och ledde efter dennes död (28 juni 1879) vid Behobeho (mellan kusten och Njassa) densamma till Njassas norra ända och, genom dittills outforskade trakter, till Tanganjika, undersökte dess aflopp Lukuga, gick s. om sjön och upptäckte 1880 Rikva (se d. o.) samt återvände till kusten. På ofvannämnda sällskaps uppdrag företog han 1883—84 en äfventyrlig färd genom det af masai (se d. o.) bebodda landet till Victoria Njansa. På en expedition till Sokoto 1885 för National african companys räkning afslöt han med sultanerna i Sokoto och Gando fördrag, som gynnade de brittiska intressena i Nigeria. 1888 gjorde han en forskningsresa i södra Marokko. I British South Africa companys tjänst drog han 1890—91 från Quilimane genom de förut till stor del outforskade områdena mellan Njassa- och Bangveolosjöarna och Sambesi samt slöt med infödingarna fördrag, som gåfvo kompaniet politiska, handels- och bergverksrättigheter i Rhodesia. De många färdernas strapatser bröto hans krafter. Han var en af de mest framgångsrike bland Afrikas stora pionjärer, och det länder till hans heder, att "han aldrig vållat en infödings död". Han skref bl. a. <i>To the Central african lakes and back</i> (1880), <i>Through Masailand</i> (1884) och <i>Travels in the Atlas and Southern Marocco</i> (1889). Se biogr. af hans broder J. B. Thomson (1896). 
<b>Thomsonbryggan</b> [tå'msən-], <i>fys.</i> Se Thomsons dubbelbrygga. 
<b>Thomsoneffekt</b> [tå'msən-]. Se Termoelektricitet, sp. 911. 
<b>Thomson-Houston</b> [tå'msən-ha͡u'stən]. Se Elektroteknisk industri och Thomson, Elihu, sp. 1157. 
<b>Thomsonit</b> l. Comptonit, <i>miner.</i>, ett efter den skotske kemisten Th. Thomson uppkalladt, till zeolitgruppen hörande kalknatron-lerjordsilikat af formeln 2 (Ca O . Al2 O3 . 2 Si O2) . 5 H2 O jämte den motsvarande natriumföreningen. Kristalliserar i prismatiska former tillhörande det rombiska systemet, oftast bildande kul- eller kärfformiga glas- eller pärlemorglänsande aggregat. Genomlysande eller oklar, färglös eller i ljusa, grå, gula eller rödaktiga färger. Förekommer i blåsrum i basaltiska och fonolitiska bergarter i Böhmen, Skottland, på Färöarna och Island m. fl. st. Hit räknas också den närstående mesolen l. färöliten. Ant. Sj. (Hj. Sj.) 
<b>Thomson-Joule-effekt</b> [tå'msən-dʃō'l-], <i>fys.</i>, en af W. Thomson (se Kelvin) och Joule (se d. o.) 1852 påvisad effekt, bestående däri, att en gas, som får utvidga sig, utan att uträtta något yttre arbete, likväl kan afkylas (jfr Mekaniska värmeekvivalenten, sp. 3). Om en gas, t. ex. luft, får passera genom ett rör (<i>R,</i> se fig.), som genom en propp af något tämligen tätt material, t. ex. hoppressadt siden, är deladt i två rum, af hvilka det ena (<i>1</i>) sättes i förbindelse med en kompressionspump och det andra (<i>2</i>) med en sugpump, kan man åstadkomma, att en konstant tryckdifferens (<i>Δp</i>) uppkommer hos gasen på båda sidor om proppen. Gasen passerar då i en jämn ström från det ena rummet till det andra, men till följd af friktionen i proppen får gasen icke någon nämnvärd hastighet och dess rörelseenergi ökas således endast obetydligt. Det oaktadt förbrukas energi, till följd hvaraf gasmassan afkyles, beroende på, att s. k. inre arbete uträttas. Temperatursänkningen (<i>Δt</i>) kan beräknas enligt formeln 
där <i>t</i> betyder temperaturen hos den i röret inkommande gasen. Af formeln framgår, att ju lägre nyssnämnda temperatur är, desto kraftigare blir afkylningen. Vätgasen bildar i förhållande till andra gaser ett undantag. Vid temperaturer öfver —80,5° uppvärmes nämligen vätgasen, då den behandlas på ofvan angifna sätt, men under denna temperatur förhåller den sig på samma sätt som andra gaser. På samma sätt som vätgasen förhåller sig äfven heliumgasen, men motsvarande temperatur är vid denna gas —258°. — Thomson-Joule-effekten har fått en mycket viktig tillämpning vid framställning af flytande gaser (se Flytande luft, sp. 675). T. E. A. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Thomsonkoefficient</b> [tå'msən-]. Se Termoelektricitet, sp. 912. 
<b>Thomsons deflektor.</b> Se Deflektor, sp. 1500. 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thomsons dubbelbrygga</b> l. Thomsonbryggan, <i>fys.</i>, en modifikation af Wheatstones brygga (se Elektriska mätningar, sp. 300), uppfunnen af W. Thomson (se Kelvin), används för uppmätning af mycket små motstånd. För att 
page_number=611, index= - Thomsons dubbelbrygga  - Thomsons kvadrantelektrometer  - Thomsons motormätare  - Thomsons regel  - Thomsonvärme  - Thondrakier  - Thoneisenstein  - Thonérfelth's elektriska bälten  - Thonfisk  - Thonissen, Jean Joseph  - Thonon-les-baines  - Thonstein  - Thontaubenschiessen  - Thoonidea  - Thor  - Thor, Emil Nils Johanson-  - Thora  - Thora (Thorah, Tora)  - Thora B.  - Thoracocentesis  - Thoracopagus  - Thoracostraca  - Thorarensen, Bjarni Vigfusson  - Thorax 
undvika de felkällor, som vid uppmätning af små motstånd bero därpå, att öfvergångsmotstånden vid tillledningskontakterna kunna vara af samma storleksordning som det motstånd, som skall bestämmas, jämför man spänningsskillnaderna icke mellan de punkter, vid hvilka strömmen tillföres de ledare, hvilkas motstånd skola jämföras med hvarandra, utan mellan två par andra punkter (<i>S</i>). Anordningen tydliggöres närmare af fig. Från ett batteri (<i>B</i>) ledes strömmen dels genom de båda ledare, hvilkas motstånd skola jämföras med hvarandra (<i>R1</i> och <i>R2</i>), dels medelst på nyssnämnda ledare anbragta kontakter (<i>S</i>) genom två par motstånd (<i>r1, r2</i> och <i>R3, R4</i>), mellan hvilka medelst glidkontakter en galvanometer (<i>G</i>) är inkopplad. Om motstånden genom förskjutning af kontakterna afpassas så, att ingen ström går genom galvanometern, kan lätt bevisas, att följande relation gäller: 
^i _. ^?_ _. Ii 
R2     R4     T2 
Metodens fördel består däruti, att öfvergångsmotstånden vid kontaktpunkterna (<i>S</i>) addera sig till de jämförelsevis stora motstånden <i>r1, r2, R3, R4,</i> i förhållande till hvilka de äro utan betydelse och därför kunna försummas. T. E. A. 
<b>Thomsons kvadrantelektrometer</b> [tå'msəns], <i>fys.</i> Se Elektrometer, sp. 360. 
<b>Thomsons motormätare</b> [tå'msəns]. Se Elektricitetsmätare, sp. 210. 
<b>Thomsons regel</b> [tå'msəns-], <i>fys.</i> Se Galvaniskt element, sp. 663. 
<b>Thomsonvärme</b> [tå'msən-], <i>fys.</i> Se Termoelektricitet, sp. 911. 
<b>Thondrakier,</b> en armenisk sekt, som uppstod omkring lekmannen Smbat under 800-talet, sannolikt under påverkan från paulicianerna (se d. o.), och som förkastade prästadöme, dop, nattvard, äktenskap etc. Genom utvandring medverkade sekten till uppkomsten af katarerna i Västerlandet och till vederdöparrörelsen i nuv. ryska Transkaukasien. En linje går måhända till Tolstoj. En studie öfver det armeniska sektväsendet utgafs på armeniska af Sorgkisean 1893. Se f. ö. litt. till Paulicianer. Hj. H—t. 
<b>Thoneisenstein</b> [tå̄najṡenstajn], ty., <i>petrogr.</i> Se Järnmalmer, sp. 409. 
<b>Thonérfelth's elektriska bälten.</b> Se Hemliga medel. 
<b>Thonfisk,</b> <i>zool.</i> Se Tonfisksläktet. 
<b>Thonissen</b> [tå'-], Jean Joseph, belgisk statsvetenskaplig författare och minister, f. 10 jan. 1816 i Hasselt, d. 17 aug. 1891 i Louvain, var professor i straffrätt vid Louvains katolska universitet från 1847 till 1884, då han, som sedan 1863 haft säte i deputeradekammaren, utnämndes till inrikes- och undervisningsminister i Bernaerts ministär. Från detta ämbete afgick han i okt. 1887. Af T:s många arbeten må nämnas <i>Constitution belge annotée</i> (1844; 3:e uppl. 1879), <i>Le socialisme depuis l'antiquité jusqu'à la constitution française du 14 Janvier 1852</i> (2 bd, 1852), <i>La Belgique sous le règne de Léopold I</i> (3 bd, 1855—58; 2:a uppl. 1861) och <i>Études sur l'histoire du droit criminel des peuples anciens</i> (2 bd, 1869). Sedan 1855 var T led. af Belgiska akad. (V. S—g.) 
<b>Thonon-les-bains</b> [tånå̄'läbǟ'], stad i franska dep. Haute-Savoie, i landskapet Chablais, vid södra stranden af Genèvesjön, 32 km n. ö. om staden Genève, med hvilken T. är förenadt genom järnväg. 7,230 inv. (1911). Badanstalt, med kolsyrehaltigt mineralvatten från den 2 km. aflägsna källan La Versoie. Öster om T. ligger, också vid sjön, brunnsorten Evian (se d. o.). (H. W—k.) 
<b>Thonstein</b> [tå̄nstajn], ty. Se Lersten. 
<b>Thontaubenschiessen</b> [tån - -ʃīsen], ty., <i>jaktv.</i> Se Lerdufskjutning. 
<b>Thooidea,</b> <i>zool.</i> Se Hunddjuren. 
<b>Thor,</b> <i>myt.</i> Se Tor. 
<b>Thor,</b> Emil Nils Johanson-T., etsare, f. 20 mars 1889 i Landskrona, studerade vid Konsthögskolan i Stockholm 1908—12 och har gjort sig känd förnämligast genom porträtt och landskapsstämningar i etsning och litografi, bl. a. <i>Själfporträtt, Slätten, Afton, Höstdag, Disig luft,</i> samt litograferade skånska slottsbilder. T. är representerad i Nationalmuseum samt museerna i Göteborg, Malmö, Dresden m. fl. G—g N. 
<b>Thora,</b> <i>sagohist.</i> Se Tora. 
<b>Thora</b> (Thorah, Tora) Se Hagiografa. 
<b>Thora B.,</b> pseudonym för K. J. Lundin (se denne). 
<b>Thoracocentesis,</b> <i>kir.</i> Se Torakocentes. 
<b>Thoracopagus.</b> Se Missbildning, sp. 659. 
<b>Thoracostraca,</b> Skalkräftor, <i>zool.</i>, en afdelning bland kräftdjuren, som omfattar de tre ordningarna <i>Schizopoda, Stomatopoda</i> och <i>Decapoda</i> (se Kräftdjuren) och utmärkes därigenom, att antingen alla eller åtminstone större delen af bröstsegmenten äro orörligt förenade med hufvudet till <i>ett</i> kitin- eller kalkskal, den s. k. cephalothorax. Härigenom ha de ifrågavarande kräftdjuren uppnått ett högre utbildningsskede än de närmast besläktade <i>Arthrostraca</i> (se d. o.), ledkräftor, enär hos dessa den ursprungliga segmenteringen (ledningen) ej upphäfts i lika hög grad som hos T. T. utmärkas vidare därigenom, att de sammansatta ögonen uppbäras af långa, rörliga skaft; därför benämnas dessa kräftdjur ock skaftögda (<i>Podophthalmata</i>), medan de sammansatta ögonen hos Arthrostraca ligga i omgifningens nivå. L—e. 
<b>Thórarensen,</b> Bjarni Vigfússon, isländsk skald, f. 30 dec. 1786, d. 24 aug. 1841, blef juris kandidat 1806, assessor i Islands landsöfverrätt 1811 och amtman öfver norra amtet där 1833. T. var romantikens banbrytare på Island och anses för landets förnämsta lyriska skald under den nationella pånyttfödelsens tid. Han skref bl. a. Islands nationalsång. Hans samlade dikter utkommo 1847 (ny uppl. 1884). Litt.: Poestion, "Isländische dichter der neuzeit", Olaf Hansen, "Ny-islandsk lyrik", och Valtýr Guðmundsson, "Islands kultur ved aarhundredskiftet 1900". E. Ebg. (R. N—g.) 
<b>Thorax,</b> grek. och lat. 1. <i>Krigsv.</i> Bröstharnesk.  — 2. <i>Anat.</i>, bröst, bröstkorg. Se Bröst.  — 3. <i>Zool.</i>, bröstdel, mellankropp, den 2:a l. mellersta hufvudafdelningen af en insekts kropp. Framtill är thorax förenad med hufvudet med en vanligen smalare halsdel, och baktill sammanhänger den antingen med hela sin bredd eller ock (såsom hos de flesta steklar) blott genom en mycket smal förbindelseled med bakkroppen. 
page_number=612, index= - Thorax  - Thorbecke, Jan Rudolf  - Thorberg, J. H. N. A.  - Thorbjörn  - Thorburn  - Thord  - Thord Bonde  - Thordsson, Sturla  - Thore  - Thoreau, Henry David  - Thorell, Tord Tamerlan Teodor 
"Mellankroppen", hvilket svenska namn väl är det vanligaste, består af tre segment, <i>prothorax, mesothorax</i> och <i>metathorax,</i> af hvilka det förstnämnda kan vara rörligt mot det 2:a, men vanligen äro de alla tre fast förenade och sammanvuxna till ett helt. En afvikande byggnad har thorax hos vissa steklar (se d. o.). På mellankroppens ryggsida bäras i regel 2 par vingar (på de 2 bakre segmenten), och på buksidan sitta 3 par fötter, ett på hvarje segment. Om de gångbenen uppbärande, thorax motsvarande lederna sammansmält såväl sinsemellan som med hufvudet till en främre hufvudafdelning af kroppen till skillnad från dess bakre afdelning, bakkroppen, betecknar man denna segmentkomplex som <i>cephalothorax.</i> En sådan förekommer hos spindeldjur och kräftdjur, men däremot ej hos insekter. 3. O. T. S. (G. A—z.) 
<b>Thorbecke</b> [tå'r-], Jan Rudolf, nederländsk statsman, f. 15 jan. 1798 i Zwolle, d. 4 juni 1872 i Haag, anställdes 1825 som professor i statskunskap vid Gents universitet och utnämndes 1830 till juris professor i Leiden. I skrifter och som led. af deputeradekammaren (1840—44) påyrkade han energiskt författningsreformer. Han insattes också af liberala partiet 1848 i den för detta ändamål nedsatta kommittén och utarbetade det viktiga författningsförslag, som s. å. blef lag. Okt. 1849 kallades T. till konseljpresident och inrikesminister. Som sådan genomdref han flera lagar (bl. a. lagen om församlingsrätt samt provins- och kommunalordningarna) och förvaltningsåtgärder (lånekonverteringar, minskning af statsutgifterna, utsträckning af järnvägsnätet m. m.), genom hvilka den politiska friheten och det allmänna välståndet främjades. Men den ovilja, som framkallades bland den protestantiska befolkningen genom hans underhandlingar med påfvestolen och om kyrkans skiljande från staten och påfvens rätt att utnämna ett antal katolska biskopar i Nederländerna, förmådde konungen att afskeda ministären T., april 1853. Efter någon tid lyckades dock T. i spetsen för oppositionen intaga en mycket inflytelserik ställning, och jan. 1862 vardt han ånyo premiärminister. Ehuru flera betydande reformer (t. ex. en mellanskolereform, upphäfvande af slafveriet i de nederländska kolonierna) utmärkte tiden för hans andra kabinett, motsvarade han ej de på honom ställda förväntningarna. Han utträdde mars 1866 ur ministären. Men i maj 1868 uppdrogs åt honom bildandet af ett nytt kabinett, och jan. 1871 öfvertog han för tredje gången inrikesportföljen. Då ett af honom framlagdt förslag rörande inkomstskatten afslogs, afgick han maj 1872 jämte sina kolleger. Åt T., en af de störste statsmän Nederländerna egt i nyare tid, restes i Amsterdam 1876 en minnesvård. Hans anföranden i riksdagen, <i>Parlamentaire redevoeringen,</i> utgåfvos 1867—76 i 6 bd (ny uppl. 1900 ff.); en samling af T:s <i>Historische schetsen</i> hade utkommit 1860 (2:a uppl. 1872). Hans brefväxling med Groen van Prinsterer (1830—32) offentliggjordes 1873. Jfr Olivier, "Herinneringen aan J. R. T." (1872), J. A. Levy, "Jan Rudolf T." (1876), och Fredericx, "T. voor 1830" (1906). (V. S—g.) 
<b>Thorberg,</b> J. H. N. A., skådespelerska. Se Eckardt. 
<b>Thorbjörn.</b> Se Torbjörn. 
<b>Thorburn</b>, svensk släkt, som med William T. (f. 1780, d. 1851 i Uddevalla) från Skottland inflyttade till Sverige 1823. De fleste af släktens manliga medlemmar ha utmärkt sig som skickliga affärsmän. Sonson till ofvan nämnde William T. är Eugen Jacobi T., arkitekt, f. 3 aug. 1860 i Uddevalla. Han studerade vid Tekniska högskolan 1880—83, vid konstakademien till 1886 och i utlandet till 1889. Han har sedan 1890 varit verksam i Göteborg, där han var medlem af byggnadsnämnden 1895—1912 och stadsfullmäktig 1905—12. T. har uppfört flera offentliga byggnader där, dessutom <i>Stadshuset</i> i Strömstad (fullbordadt 1917), skolor i Vänersborg och Uddevalla m. m. G—g N. 
<b>Thord.</b> Se Tord. 
<b>Thord Bonde,</b> pseudonym för F. O. B. Svahn (se denne). 
<b>Thordsson,</b> Sturla. Se Sturla Thordsson. 
<b>Thore.</b> Se Tore. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thoreau</b> [thå̄'ərå͡u], Henry David, amerikansk naturskildrare, f. 1817 i Concord, Massachusetts, d. där 1862, gjorde sig vid universitetet förtrolig med antik och orientalisk litteratur och rönte djupa intryck af sin vän filosofen Emerson. Han försörjde sig sedermera genom skriftställarskap, landtmäteri och tillverkning af blyertspennor. T. var i sina vanor mycket excentrisk, en stark individualist med lidelsefull kärlek till naturen och afsmak för samhällslifvet. För att visa, huru en människa kan lefva oberoende af sina likar och nöja sig med litet, upptimrade han åt sig en hydda vid en ström i skogen (nära Concord) och lefde där alldeles ensam i två års tid, hvarunder han stiftade den förtroligaste bekantskap med djurlifvet i skog, i luft och vatten. Originell och med fängslande innerlighet, men med sträfvan att synas ännu mera originell och paradoxal, än han var, skildrade han dessa erfarenheter i <i>Walden, or life in the wood</i> (1854). Bland hans öfriga skrifter framstå <i>Excursions</i> (1863) och bref (<i>Letters,</i> 1865). T:s <i>Writings</i> föreligga i en uppl. i 11 bd (1894—95) och en i 12 (1907). Hans lefnad och person äro skildrade af Channing (1873), F. B. Sanborn (1882), Page m. fl.; hans bibliografi gaf F. H. Allen (1908). (R—n B.) 
<b>Thorell,</b> Tord Tamerlan Teodor, zoolog,  f. 3 maj 1830 i Göteborg, d. 22 dec. 1901 i Hälsingborg, blef student i Uppsala 1848 och filos. kandidat 1855 samt försvarade s. å. för filosofiska graden förra delen af <i>Recensio critica Aranearum suecicarum, quas descripserunt Clerckius, Linnæus, De Geerus,</i> hvars senare del utgjorde specimen för hans docentur i zoologi (1856). T. blef adjunkt i zoologi i Uppsala 1859 samt förestod professuren i zoologi under läsåret  1864—65. T. gjorde flera resor till utlandet för  zoologiska studier, särskildt som riktsstatens stipendiat  1861—62. På grund af sjuklighet måste han 1866 taga 
page_number=613, index= - Thorell, Tord Tamerlan Teodor  - Thorell, Hildegard Katarina  - Thorén, Tomas  - Thorén, Adam Anders  - Thorén, Tor  - Thoren, Otto von  - Thorenburg  - Thoresen, Ida  - Thoresen, Anna Magdalene 
tjänstledighet från adjunkturen och tog afsked från densamma 1877, sedan riksdagen beviljat honom pension fr. o. m. 1878. S. å. fick han professors titel. Sedan hösten 1875 hade han med undantag af juli 1879—aug. 1880, vistats i Syd-Europa. Genom många och värdefulla arbeten öfver spindeldjuren blef T. en erkänd auktoritet på detta område af zoologien. Ett af hans förnämsta arbeten, <i>On european spiders. Part I: Review of the european genera of spiders, preceded by some observations on zoological nomenclature,</i> utkom redan 1869—70 i "Acta Soc. scient. Upsal." Bland senare arbeten må nämnas: <i>On a silurian scorpion from Gotland</i> (<i>Palæophonus nuncius;</i> tills. med G. Lindström; 1885), samt hans många publikationer rörande den orientaliska regionens spindeldjur. Han öfversatte och bearbetade <i>Zoologiens grunder</i> (af Milne-Edwards, 2 bd, 1860—65) — en för sin tid förträfflig och mycket använd lärobok — samt skref <i>Några anmärkningar om darwinismen</i> (i "Ny svensk tidskrift", 1880). T. var led. af Vet. soc. i Uppsala (1866) och Vet. akad. (1877) samt hedersled. af Entomologiska föreningen i Stockholm (1885). O. T. S.  (L-e.) 
<b>Thorell,</b> Hildegard Katarina, porträttmålarinna, född Bergendal, f. 22 maj 1850 i Kroppa socken, Värmland, gift 1872 med auditören O. R. Thorell, har studerat vid konstakademien 1876—79 samt i Paris för Bonnat och Gérôme. Hon utställde 1880 å "salongen" ett kraftigt och känsligt damporträtt (Göteborgs museum) och är representerad på Nationalmuseum af ett <i>damporträtt</i> (1891) och <i>Modersglädje</i> (1894). Bland hennes öfriga målningar äro porträtt af <i>Gunnar Wennerberg</i> (1895), <i>Själfporträtt</i> (1897), <i>I. G. Clason</i> (1898), fru <i>C. Clason</i> (s. å.), <i>A. T. Gellerstedt</i> (s. å.), <i>K. Fr. Lundqvist</i> (1911, K. teatern).  G—g N. 
<b>Thorén,</b> Tomas. Se Thorild. 
<b>Thorén,</b> Adam Anders, militär, f. 24 dec. 1835 i Göteborg, d. 4 dec. 1907 i Stockholm, blef underlöjtnant vid Älfsborgs regemente 1854 och generalstabsofficer 1863 samt tillhörde sedermera nästan utan afbrott generalstaben, där han efter hand befordrades till öfverstelöjtnant, ända tills han 1886 utnämndes till öfverste och chef för förstnämnda regemente. 1892 blef han generalmajor i armén och generalintendent, från hvilken befattning han 1896 erhöll afsked utan därom gjord ansökning på framställning af dåv. krigsministern Rappe. Denna ovanliga åtgärd sattes — hufvudsakligen på grund af S. A. Hedins anförande i Andra kammaren 4 april 1895 — allmänt i samband med påstådda rustningar mot Norge, hvilket dock af (den Boströmska) regeringen förnekades. Som skäl för T:s afskedande — han afslog en erbjuden regementschefsbeställning (eller kommendantsbefattningen på Karlsborg) i st. f. generalintendentsbeställningen, — anfördes flera år senare af Rappe i en intervju (införd i "Svenska dagbladet" 22 dec. 1907) bl. a., dels att T. förfarit själfrådigt och i strid mot gällande författningar vid en större leverans af beklädnadspersedlar till armén, dels att han som generalintendent "motverkade ansträngningarna att få intendenturkåren lagd efter en modern utvecklingsgrad". — T. var en begåfvad, kunskapsrik, arbetsam och rättänkande militär, men saknade måhända, teoretiskt anlagd som han var, blick och förmåga att verka för intendenturkårens utveckling i praktisk riktning efter kårens fullständiga omorganisation 1891, hvilket nog var den hufvudsakliga anledningen till hans ofrivilliga afgång ur krigstjänsten. Han var led. af Krigsvet. akad. (sedan 1874) och skref åtskilliga artiklar i akademiens handlingar och tidskrift. H. J—dt. 
<b>Thorén,</b> Tor, arkitekt, f. 10 nov. 1863 i Norrköping, studerade i Stockholm vid Tekniska högskolan 1884—88 och vid Konstakademien till 1891, blef 1893 arkitekt i öfverintendentsämbetet. 1894 öfverlärare vid Tekniska skolans konstindustriella afdelning och 1910 skolans rektor.  G—g N. 
<b>Thoren</b> [tå̄-], Otto von, österrikisk målare, f. 1828 i Wien, d. 1889 i Paris, var till en början officer, studerade måleri i Bruxelles och Paris, målade historiska ämnen och porträtt, bl. a. af <i>kejsar Frans Josef af Österrike</i> 1865 (gåfva af denne till Napoleon III), men hans bästa område blef djurmåleri, oftast i genreartad uppfattning: <i>Skilsmässan</i> (mellan en ko och en kalf, då den senare säljes och föres bort), <i>Kor öfverfallna af en varg</i> och <i>Hemfärd från marknaden.</i> Hans ungerska oxar äro bredt och kraftigt karakteriserade. Äfven inom landskapsmåleriet var han framstående. T. är representerad bl. a. i österrikiska och tyska museer, i Luxembourgmuseet (<i>Interiör af ett stall</i>). G—g N. 
<b>Thorenburg</b> [tå'-], stad. Se Torda. 
<b>Thoresen,</b> Ida, skulptris, f. 10 aug. 1863 i Göteborg, studerade i Paris 1895—99 och 1903, där hon äfven utställde på salongen. Bland de relativt få arbeten af hennes hand, som efter återkomsten till hemlandet varit utställda, äro bilder som <i>Soldyrkaren</i> (marmor), <i>Pax, Faun, Danserska, Nicoline, Ung flicka</i> (i brons), <i>Saga</i> (i marmor), <i>Tänkaren</i> och <i>Kristusbild</i> (båda i träskulptur), <i>Grabb, Maja,</i> dessutom förtjänstfulla porträttbyster och reliefer. G—g N. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thoresen,</b> Anna Magdalene, norsk (dansk) författarinna, född Kragh, f. 3 juni 1819 i Fredericia, d. 28 mars 1903, ville som barn icke arbeta, utan dikta, hjälptes till att få studera af en filantrop, som hört talas om hennes begåfning och säregna lynne, kom 1842 som lärarinna till prästen H. K. Thoresen på Söndmöre,  blef 1843 hans maka och flyttade senare med honom till Bergen. Hennes make, som var sjutton år  äldre än hon, tog sig faderligt och välvilligt  af hennes konstnärliga utbildning. Hon rycktes med af  norskhetsrörelsen och vardt mer exklusivt norsk än den bergensiska krets, med hvilken hon umgicks: Lyder Sagen, Ibsen, som sedermera gifte sig med en styfdotter till henne, m. fl. Under vanskliga ekonomiska förhållanden sökte hon, sedan mannen dött 1858, vinna en litterär ställning; erkännande och framgång kommo först sent. — B. Björnson hjälpte henne med hennes första bok, 
page_number=614, index= - Thoresen, Anna Magdalene  - Thorfinn Karlsefni  - Thorictus  - Thorild (till 1785 Thorén), Tomas 
<i>Digte af en dame</i> (2:a uppl. 1860), hvarefter följde en samling <i>Fortællinger</i> (1863), af hvilka i synnerhet <i>Studenten</i> förtjänar framhållas. Med ett lyckligt grepp hade författarinnan där funnit ett intressant ämne, som hon fullkomligt behärskade: en fattig bondgosse på Söndmöre, som sträfvar att bli student. Kanske är denna gripande skildring, direkt hämtad ur verkligheten, hennes bästa arbete. Hennes <i>Signes historie</i> (1864; sv. öfv. s. å.) och <i>Solen i Siljedalen</i> (1868; sv. öfv. 1869) äro två förtjänstfulla noveller. <i>Billeder fra vestkysten af Norge</i> (1872) innehåller hennes intryck från dessa nejder, likasom en vistelse i Finnmarken gaf henne stoff till ett liknande arbete, <i>Billeder fra midnatsolens land</i> (1884—86). Ett gynnsamt mottagande rönte äfven hennes <i>Nyere fortællinger</i> (1873) och <i>Livsbilleder</i> (1877), hvaremot en större berättelse, <i>Herluf Nordal. En fortælling fra det forrige aarh.</i> (1879), gjorde mindre lycka. Hon skref äfven för teatern: de mindre skådespelen <i>Et rigt parti</i> (1870; uppf. i Stockholm 1871) och <i>Inden döre</i> (1877; uppf. i Kristiania och Köpenhamn samt, under titeln "Inom hus", 1878 i Stockholm på Nya teatern) samt ett historiskt skådespel i 5 akter, <i>Kristoffer Valkendorf og hanseaterne</i> (1878). Fastän född och uppfostrad i Danmark, vardt fru T. så införlifvad med de norska förhållandena, att hon med full rätt betraktas som en norsk författarinna. Björnsons ande sväfvade nog öfver hela hennes författarskap; fru T. såg emellertid oftast mörkare på världen än han, hon hade håg för vildare scener, våldsammare konflikter och karaktärer, liksom hennes naturskildringar gälla västra Norges klippiga och hårdare trakter. 1903 utgåfvos hennes <i>Udvalgte fortællinger,</i> 1904—06 <i>Romaner og fortællinger</i> i 6 bd. Se Clara Bergsöe, "M. T." (1904). Y. N. (R—n B.) 
<b>Thorfinn Karlsefni</b> ("karl-ämne"), fornisländsk storman, upptäcktsresande och nybyggare i Amerika, kom sommaren 1002 till Grönland och stannade öfver vintern hos Leif Eriksson (se Leif den lycklige) på Brattahlið samt gifte sig med dennes svägerska Gudrid, änka efter Thorsteinn Eriksson. På hennes och många andras inrådan företog han sommaren 1003 en färd till Vinland. Med honom följde Gudrid och fyra andra kvinnor samt sextio män. De funno Leifs öfvergifna hus i Vinland och slogo sig ner där samt stannade öfver två vintrar (se vidare Vinland). Emellertid tröttnade T. på landet, och när våren kom, återvände han med sitt följe till Grönland och därifrån senare till Norge samt slutligen till Island, där han köpte gården Glaumboer i Skagafjorden och bodde till döddagar. Bland hans afkomlingar voro tre biskopar och flera andra framstående män. R. N—g. 
<b>Thorictus,</b> <i>zool.</i> Se Myrgäster. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thorild</b> (till 1785 Thorén), Tomas, tänkare, författare, f. 18 april 1759 på Blåsopp, Svarteborgs socken, Bohuslän, d. 1 okt. 1808 i Greifswald, yngste son till en kronolänsman, vardt redan vid två års ålder föräldralös, fick hem först hos morföräldrarna, sedan hos en äldre broder i Kungälf, i hvars skola han ådagalade en så lysande begåfning, att dess rektor tog honom i sitt hägn, sedan äfven T:s broder dött. T. omhändertogs faderligt af rektorns broder, direktör Jonas Tranchell i Göteborg, hvilken äfven framgent förblef hans gynnare. På gymnasiet i Göteborg torde han ha fått impulser i svedenborgskt religiös och leibnizskt filosofisk riktning. Han vardt 1775 student i Lund, men lämnade universitetet snart därefter för att mottaga en kondition på Rånnum nära Vänersborg. Där genomlefde han sin ungdoms idylliska svärmeri; föremålet för hans känslor var den unga dottern i huset, Anna Britta af Dittmer, som han besjöng under namnet "Eos". Hösten 1777 återvände han till Lund. 1778 höll han där i Göteborgs nation ett tal, <i>Om det ädla och sköna i vetenskaperna,</i> som behandlar det af Rousseau med nej besvarade spörsmålet, om konster och vetenskaper bidraga till att göra människorna lyckligare. T. angrep Rousseaus ståndpunkt, men var starkt påverkad af hans hänförelse för naturen. Betydelsefull är T:s lära om sanningens relativitet, som ger honom en grundval för att predika tankefrihetens rätt. Han var för öfrigt medryckt af den förromantiska litteratur, som vid denna tid började bli känd i Sverige: Ossian, Gessner och Goethe (Werther). Omkr. 1780 gjorde T. bekantskap med Spinoza, som utöfvade en revolutionerande verkan på honom. Han var medelpunkt i en krets kamrater och lärjungar, som beundrade honom gränslöst och som utan tvifvel eggade hans naiva själfkänsla. 
I dec. 1780 lämnade han Lund, där han 1778 aflagt jur. filos. examen, och begaf sig öfver Göteborg till Stockholm, dit han kom i febr. 1781. Hans lefnadssätt var ytterst enkelt, han hade små behof och drog sig fram genom privatlektioner i en flickpension och understöd från gynnare. Han dref f. ö. filosofiska studier, egnade sig åt författarskap — i afsikt att vinna "borgerlig ära", "personlig själfständighet" — och förde vidlyftig brefväxling med sina vänner i Lund, särskildt Heurlin och Hylander. Dessa bref äro en viktig källa för kännedomen om T:s åskådningar och känslolif, den gränslösa optimismen, den strålande hänförelsen, den öfversvinneliga känslosamheten. 
T. deltog 1781 i de vittra täflingar, som blifvit utlysta af Vitterhetsakademien och sällskapet Utile dulci; i den förra täflade han med ett prosaiskt ode, <i>Inbildningens nöjen</i> (tr. långt efteråt), i det senare dels med <i>Ode till jordbrukaren,</i> dels med <i>Passionerna</i> (tr. 1785), det förra på orimmad strofisk vers, det senare på — en ganska orytmisk — hexameter, betydelsefulla metriska nyheter i detta tidehvarf. "Passionerna" belönades i febr. 1782 af sällskapet med ett "accessit", och detta domslut motiverades utförligt af dess sekreterare, Kellgren, som framhöll, att dikten yppade "en rik och brinnande bildningskraft, som likväl ej 
page_number=615, index= - Thorild (till 1785 Thorén), Tomas 
alltid erkänt förnuftets och smakens lagliga styrsel", "en hög och manlig", fast med vissa fel behäftad stil, "en öm och liflig känsla", hvilka "förmåner skulle berättigat författaren till stora priset", om ej stycket "varit bundet i ett orimmat daktyliskt versslag, stridande mot den i vitterheten allmänt godkända smaken"; sällskapet ville ej "gilla en likaså vådelig som onödig nyhet". Denna dåraktiga formella ståndpunkt gaf T. en utmärkt angreppsställning, då han i en strax därefter offentliggjord förklaring afsade sig den honom tilldelade belöningen, protesterade mot, att hans namn yppats, häfdade den orimmade versens berättigande och bestämdt tog itu med öfvertron på "den allmänt godkända smaken". Härigenom uppstod en liflig tidningsstrid, där Kellgren bidrog med bl. a. den kvicka "Nytt försök till orimmad vers" till svar på T:s lyckade <i>Försök till orimmad vers.</i> T:s vrede urladdade sig i den grofva <i>Straffsång</i> (1784). S. å. uppsatte T. en egen tidning, <i>Den nye Granskaren,</i> af hvilken blott tio nummer utkommo. Innehållet är mindre vittert än filosofiskt och socialt. 
Det var närmast åt politiken, som han vände sin uppmärksamhet vid denna tid. Då kallelse till riksdag utfärdats 1786, inlämnade T. till Kanslikollegium ett <i>Memorial</i> för att framlämnas till Gustaf III, hvilket likväl ej skedde, och sedan till ridderskapet och adeln ett nytt <i>Memorial</i> för att befordras till "folket". Memorialen ansågos vådliga, och deras tryckning afstyrdes tills vidare; förenade, utkommo de 1792 under titeln <i>Om det almänna förståndets frihet.</i> T. utredde där tryckfrihetens grundsats, framlade förslag till en ny tryckfrihetsförordning och försvarade grundsatsen om en absolut tryckfrihet mot möjliga invändningar. T. utgick i sin yrkan på fullkomlig tanke- och tryckfrihet icke från Rousseau, som var en motståndare till grundsatsen härom, och ej heller från de franske upplysningsfilosoferna, som sågo frågan uteslutande ur samhällsnyttans synpunkt, utan från den ohistoriska, rationalistiska ståndpunkt, som innebar öfvertygelsen om, att så snart mänskligheten vardt upplyst om sanningen och de nödvändiga begreppen, skulle den som genom ett trollslag omskapa sig själf och samhället. I Reuterholms tryckfrihetsförordning 1792 går T:s memorial igen. — Vid denna tid gjorde T. bekantskap med den originelle, rudbeckianskt forndrömmande jorddrotten Per Tham på Dagsnäs och vann i honom en gynnare, som sedan under en följd af år vardt hans kanske förnämsta stöd i ekonomiskt afseende. Under riksdagen utfärdade T. en retorisk prenumerationsanmälan på öfversättningar af Tacitus och Ossian, hvilka arbeten sysselsatte honom en tid, men aldrig hunno så långt, att något af dem utgafs i tryck. T. önskade nu göra sina åsikter gällande i vidare omfattning, än Sverige medgaf; hans författarskap hade visserligen rönt stor uppmärksamhet, men både litterärt och politiskt var han ju så till vida utan framgång, att de ledande stodo afvoga och tillbakavisande mot hans förslag, och han egde egentligen hvarken något organ eller någon krets, som ville fullfölja hans sträfvan, ty hans anhängare voro merendels obetydande och föga skickliga att föra hans idéer vidare; han hade fog för sin klagan, att de endast uppfattade spridda tankar och stodo främmande för hans grunduppfattning. Han längtade till England, hvars frihet och frihetsanda han idealiserade. Som han ville uppträda i England med pondus, sökte han skaffa sig en titel och begaf sig till Uppsala för att ta en akademisk examen. På våren 1787 var han också juris studerande vid därvarande universitet, som han fann vara ett föraktligt kråkvinkel, där skolastik och kryperi frodades. Han tryckte där <i>Critik öfver Montesquieu,</i> som han försvarade under professor Hernberghs presidium 22 mars 1788. Denna disputation var tvifvelsutan en af hans mest ryktbara bedrifter; den var arrangerad så, att Gustaf III och hans uppvaktning kunde vara närvarande, och bestod i ett ingalunda vetenskapligt, utan sällskapsadvokatoriskt ordskifte, där två ordinarie och tolf extra opponenter — bland dem Leopold, öfverste Hastfer och Elis Schröderheim — sökte bringa T. ur fattningen, men misslyckades. T:s fyndighet och slagfärdighet, hans hänsynslösa och dräpande svar lockade åhörarna till ständiga skrattsalfvor, Gustaf III var road och förtjust, och T. ansågs allmänt ha stora utsikter att göra lycka, vinna konungens gunst och befordran till ämbeten. T. försummade emellertid sitt tillfälle, vare sig af stolthet eller republikanism. Han aflade en slät juriskandidatexamen, men afstod från att anmäla sig till licentiatexamen, då han läst "i stort" och praktiserat ett suveränt förakt för detaljkunskaper. 
På hösten 1788 for han, med understöd af Jonas Tranchell, till England "för att med sig förena alla excellenta hufvuden och hjärtan till att bryta träldomen öfver jorden". Hans förhoppningar om att där vinna författarära och åstadkomma något stort för att förverkliga sina samhällsidéer svekos fullständigt, och hans uttalanden om Englands folk fingo under intrycket af hans misslyckande en bitter, men betydligt mycket sannare färg än förut. Hans engelska skrifter, <i>The sermon of sermons</i> (1789) och <i>True heavenly religion restored</i> (1790), som är starkt påverkad af Swedenborg, m. fl., väckte trots sina angrepp på gällande engelska förhållanden och sedvänjor intet uppseende. Med en helt annan uppskattning af Sverige än förut återvände T., sedan filantropen K. B. Wadström löst ut honom ur bysätt-ningshäktet, på våren 1790. Efter att ha tillbragt sommaren vid Medevi begaf han sig på hösten till Stockholm. Där sökte han till en början genom Rosensteins bemedling k. fullmakt som professor i Uppsala, med survivans på filosofiska professuren samt rättighet att disputera och ge enskilda lektioner, men denna hans sträfvan ledde ej till något resultat. Uppseende väckte han däremot, då han på eftersommaren 1791 började ge ut <i>En critik öfver critiker. Med utkast til en lagstiftning i snillets verld.</i> Skrifven med en äfven hos T. sällsynt lysande stilkonst och buren af en human, liberal åskådning, är denna skrift en af T:s allra yppersta, och otaliga gånger ha anförts de tre kritiska hufvudlagar T. där uppställde: att veta hvad man skall döma; att döma allt efter sin grad och sin art samt att ingenting göres för sina fels, allt för sitt värdes skull. Skriften var riktad mot Kellgren, hvars kritik alltjämt syntes T. öfvermodig, kitslig och sysslande 
page_number=616, index= - Thorild (till 1785 Thorén), Tomas 
med amatörer, som ej hörde under den offentliga granskningens domvärjo. Kellgren, som hofsamt bedömt arbetets första del, yttrade sig ej vidare i striden; Leopold uppträdde i hans ställe, med polemiska inlägg i tidningar och ströskrifter. T. beträdde i jan. 1792 det nationalekonomiska området med skriften <i>Det enda nödvendiga för et rikes financer,</i> i hvilken han försvarade en oinskränkt handelsfrihet och förordade en af regeringsmakten oberoende riksbank. Leopolds angrepp kom i skriften "Bref till den store och märkvärdige författaren Th.... o. s. v." och besvarades af T. med <i>Uplysning om handelns sanna frihet</i> (s. å.), hvarpå följde Leopolds "Den nya lagstiftningen i snillets verld något litet i fråga satt" och T:s <i>Svar på luntan emot lag och rätt i vitterheten: eller ABC i vett och heder</i> (s. å.). Leopold förde den lättare och snabbare polemiska klingan och lyckades löjliggöra åtskilliga af T:s uttalanden liksom hans naiva själföfverskattning. Men hans skrifter ha intet intresse utanför dagspolemikens, medan T:s äro ställvis djupa och deras uttryck ytterst träffande. <i>Om efterhärmning</i> (okt. 1792) framhöll originalitetens betydelse och angrep fransk-klassicismens lära om mönstrens nödvändighet. 
Utbrottet och fortgången af den stora franska revolutionen drogo alltmera T:s intressen öfver till politiken. Han var liksom Kellgren hänförd öfver denna frihetsrörelse, som han till en början tyckte förverkligade hans drömmar, och prisade den såsom "den gudomliga och största händelse på jorden näst syndafloden". På sommaren 1790 skref han ett memorial, som han ämnade sända Gustaf III, ehuru detta afstyrdes, och i hvilket han föreslog inrättandet af ett samhällstribunal, under ledning af en hoffilosof, till hvilket alla hugade skulle insända samhällsförbättringsförslag. <i>Om mildheten</i> (1792) utgör ett försvar för hertig Karls handlingssätt mot konungamördarna. Liksom så många af de tidigare oppositionsmännen öfvertygad om, att Reuterholm skulle rädda landet ur tidens vågor genom en lugn reformpolitik, hälsade T. med jubel hans tidigare regeringsåtgärder, framför allt den nya tryckfrihetsförordningen. Det förord, <i>Ärligheten. Til h. k. Höghet regenten</i> (da. öfv. s. å.), hvarmed han försåg sina ofvannämnda memorial från 1786, då de nu utgåfvos, innehöll ett program för statshvälfning ofvanifrån, bl. a. innefattande ståndsförfattningens upphäfvande; T. förmenade, att genom radikala reformer skulle en revolution kunna undgås. I den oro, som gripit de ledande kretsarna i Sverige under intrycket af de ohyggliga blodsscenerna i skräckväldets Frankrike, uppfattades T:s skrift som ett farligt uttryck af jakobinism. "Ärligheten" konfiskerades 22 dec. 1792, författaren ställdes under tilltal inför hofrätten och häktades, på dåv. underståthållaren Liljensparres yrkande, men i trots af Reuterholms invändningar. T. vardt oerhördt populär genom detta förfarande mot honom, och hans rättegång följdes med allmän uppmärksamhet. T. försvarade sig kvickt och modigt, men fälldes i hofrätten och dömdes till 14 dagars fängelse på vatten och bröd; både åklagaren och T. vädjade till högre rätt. Högsta domstolen skärpte straffet; 22 febr. 1793 dömdes T. till fyra års landsflykt; hans memorial skulle "såsom onyttiga och till deras sammanhang brottsliga" förstöras; "Ärlighetens" förstörelse hade redan hofrätten beslutit. 
I fängelset läste T. Rudbecks "Atlantica" och diktade <i>Sånger i göthiskt lynne</i> (äfven kallade "Sånger ur Engelbrechts tider"), som visa starka arkaiserande ansatser och ett krytt kynne. Domen gjorde honom likväl förbittrad, och han tröstades föga af att utomlands uppfattas som en politisk martyr. Hertig Karl gaf honom respengar, hans beundrare affestade honom med mycken högtidlighet och följde honom ända till Fittja. T. reste först till Köpenhamn, där bl. a. P. A. Heiberg, Rahbek och Pram umgingos med honom, men vardt snart utvisad. Han vistades sedan i Hamburg och Lübeck, där han brefväxlade med bl. a. professor Carl Friedrich Cramer (f. 1752, d. 1807), som tillhörde hans beundrare. Man kan i dessa T:s bref följa hans stigande motvilja mot franska revolutionens fortgång; han uttryckte sig lidelsefullt mot Robespierre och fattades småningom af hat mot allt franskt och fällde en hård dom öfver omhvälfningen såsom "en outplånlig skamfläck i mänsklighetens historia". Han hemsände under tiden flera nya skrifter. <i>Om upplysningens princip eller kritik på en viss berömd afhandling i detta stora ämne</i> (1793) är riktad mot Rosensteins skrift om upplysningen. Senare s. å. kom den friska och roande <i>Om qvinnokönets naturliga höghet</i> (10:e uppl. 1883, da. öfv. 1884, fi. öfv. 1886), där han med lysande kraft försvarar kvinnans rätt till utveckling och medborgarskap, förebådande en långt senare tids uppfattning, men säkerligen själf påverkad af samtida rörelser i denna riktning. I sammanhang med denna skrift står <i>Harmonien eller allmän plan för en upplyst och äkta kärleksförening,</i> af en mycket nykter hållning och utmynnande i ett slags praktisk äktenskapsfilosofi. På sommaren 1794 trycktes <i>Rätt eller alla samhällens eviga lag,</i> som af hans anhängare betecknades som ett affall och rent af kallats "den svenska konservatismens äkta bekännelseskrift", men som af hans senaste analytiker (Albert Nilsson) bestämts som en tillämpning på det politiska området af hans allmänna filosofiska harmoni- och proportionslära. T:s statslära var så främmande för verkligheten och så abstrakt, att den hvarken kan kallas konservativ eller radikal. T. hyste en orubblig öfvertygelse om, att en hel del statsbegrepp voro periferiska (republik-konungadöme o. s. v.) och att det ena väsentliga var, att den abstrakta rätten, det objektiva allmänna förståndet vardt härskande. Arbetet fullbordades aldrig; af de tilltänkta tolf kapitlen utgåfvos endast sju, af hvilka de sex första innehålla det metafysiska underlaget för statsteorien, kritiken af Rousseau och revolutionens slagord. 
T. hade af Reuterholm utbedt sig bibliotekariebefattningen i Greifswald; redan i maj 1795 flyttade han dit, men först i nov. kom utnämningen. Han erhöll samtidigt professorstitel och rättighet att föreläsa. Han fortfor att författa, men hans arbeten gingo i det hela spårlöst förbi. I <i>Maximum sive archimetria</i> (1799) med dess följdskrift <i>Die gelehrtenwelt</i> (1800) ställde sig T. i hetsig motsats mot Kant och den idealistiska filosofien i 
page_number=617, index= - Thorild (till 1785 Thorén), Tomas  - Thorit  - Thorium  - Thorkel  - Thorkelin, Grimur Jonsson  - Thorkelsson, Jón  - Thorkelsson, Jón 
Tyskland af nyare datum. Detta arbete bragte honom i vänskaplig brefväxling med Herder och Reinhold, hvilka likaledes tillhörde de mot Kant oppositionella. Fantastiska sändebref utfärdade T. till påfven Pius VII, kejsar Alexander och franska Institut national; de utgåfvos samlade 1801 under titeln Orpheus sive panharmonion. Ett par andra småskrifter, <i>Die grösse des geistes</i> (1803) och <i>Reform der universitäten</i> (1804), tillhöra också denna tid, då han var förlorad för den svenska vitterheten (först 1819 trycktes hans Götamannasånger, tillkomna 1805 eller 1806) och ej lyckades vinna gehör i den främmande litteraturen; att Herder på sin dödsbädd bestämde honom till ut gifvare af sina filosofiska skrifter, fyllde honom likväl med tillfredsställelse; T. medhann likväl aldrig detta förtroendevärf. En synnerlig glädje bereddes T. under Gustaf IV Adolfs vistelse i Greifswald 1806, då han fick mottaga många besök af personer i konungens omgifning, bl. a. Brinkman. Att fransmännen följande år besatte staden och att äfven T. måste mottaga inkvartering, var honom däremot en både personlig och nationell pina, som bidrog att försämra hans hälsotillstånd. Han begrofs på Neuenkirchens närbelägna kyrkogård; på hans grafvård läses en latinsk inskrift af honom själf, som i öfv. lyder: o lefvande, lefvande gudomlighet! Min själs själ! Din har jag varit, din är jag. 
T:s insats i sin epoks vitterhet och tankelif motsvarade långt ifrån hans anlag och begåfning, delvis beroende på brister i hans egen natur: uttryckssättens aforistiska tillspetsning och stundom inbördes motstridighet, det verklighetsfrämmande i allt hans tänkande, oron i hans kynne, det naiva och barnsligt själfförtjusta i hans förkunnelse, som så ofta gaf hugg på sig och utmanade löjet. Men hans figur är obestridligen en af tidehvarfvets intressantaste. Han vardt den oförfärade stridsmannen för det inhemska lynnets opposition mot gallicismen och en af förromantikens viktigaste kondottiärer i vårt land, detta i trots af sin genomförda rationalism. Estetiskt vardt T. banbrytande genom att häfda snillets öfverhöghet öfver reglerna; geniet gaf själf de normer, efter hvilka smaklärorna uppställdes, geniet är en uppenbarelse af allkraften och allförnuftet. Med en utomordentlig eld angrep han det negativa i den vanliga kritiken, det dogmatiska och "den uteslutande smaken" i de härskande litterära kretsarna. T. var metafysiker, och i motsats mot en Kellgren eller en Leopold var han i sina åsikter, hvilka han var ifrig att polemiskt försvara, en konsekvent, gärna logiskt deducerande natur. "Kraft och harmoni förklara hela naturen", lyder en tes i "Passionerna", och dessa båda begrepp voro grundläggande för honom, ur dem härledde han mänsklighetens två principer, <i>göra</i> och <i>förstå;</i> hans dröm var en världsrepublik, där genierna, världsförnuftets representanter, skulle styra med hjältarna som lydiga verktyg. För hans ljusa optimism fanns intet tvifvel om, att det allmänna förståndet lätt skulle segra, om snillen och hjältar bara beslöte sig för att ta ledningen af staternas öden. För hans åskådning sammanföllo sanning och verklighet, rätt och sanning; dygden och kraften äro detsamma, att lefva dygdigt är att lefva förståndigt. Naturen var för T. en sammanhängande och fortlöpande kedja af varelser, åtskilda endast genom olika grader af sina egenskaper; denna gradationslära finna vi hos honom på alla områden. 
Som författare egde han en sällsynt förmåga af slående kvickhet, blixtrande fyndighet och åskådlig kraft. Djupt originell i sin framställning — Ehrensvärd är sannolikt hans lärjunge —, var han bland allt det cirklade och mångordiga, det abstrakt och konventionellt afslipade i tidens prosa, den personligt och nationellt förnyande genom sin korthet och inhemska klangfärg, det enkla och korthuggna, som i spänningens och den starka känslans ögonblick har en ofvertygande, utprägladt oratorisk karaktär. T. har som stilist samband med äldre inhemsk framställningskonst: Rudbeck, landskapslagarna. 
T:s <i>Samlade skrifter</i> utkommo, slarfvigt utgifna af E. G. Geijer, i 3 bd 1819—24, hvartill lades ett fjärde 1835; P. Hanselli påbörjade en ny uppl. 1873, som ej fullbordades. Den lefnadsteckning och karakteristik, som Geijer afsåg att lämna med sin "Thorild" (1820), men som han aldrig hann fram till i detta ofullbordade verk, utfördes med omsorg och behag af Atterbom i "Svenska siare och skalder", IV och V; han egnade honom också en vacker dikt. T:s <i>Valda skrifter</i> utgåfvos 1908; af hans bref påbörjade L. Weibull 1900—02 en samling, och M. Lamm utgaf hans bref till Cramer (1907). T:s namnteckning meddelas å pl. III till art. Autograf. Det moderna hufvudarbetet om T. är Albert Nilsson, "T." (1915); jfr vidare L. Weibull, "T. i Lund" (1896); smärre uppsatser i "Till T:s minne" (1908) och "Samlaren". Ossiannilsson har om T. skrifvit ett drama (1917) och fru Gernandt-Claine romanen "I skuggan af ett snille" (1914). R—n B. 
<b>Thorit,</b> <i>miner.</i> Se Torit. 
<b>Thorium,</b> <i>kem.</i> Se Torium. 
<b>Thorkel.</b> Se Torkel. 
<b>Thorkelin,</b> Grimur Jónsson, isländsk historiker, f. 8 okt. 1752, d. 4 mars 1829, blef student 1773 och sekreterare i arnemagneanska kommissionen 1777, anställdes vid danska geheimearkivet 1780 (arkivarie 1791) och blef slutligen konferensråd. T. utgaf en mängd fornskrifter, i synnerhet lagar, såsom Islands gamla och rya "Kristniret" (1775—77), en samling danska kyrkolagar (1784), "Diplomatarium arnamagnseanum" (I—II, 1786) och Magnus Lagabötes Gulatingslag (1817). Dessutom utgaf han 1:a uppl. af det angelsaxiska kvädet "Beowulfs drápa" ("De danorum rebus gestis", 1815). E. Ebg.* 
<b>Thorkelsson,</b> Jón, isländsk skolman och språkforskare, f. 5 nov. 1822, d. 21 jan. 1904, blef student 1848 och filol. kandidat 1854 samt kort därefter lärare vid Reykjaviks lärda skola och var rektor där 1872—95. 1877 kallades han till hedersdoktor vid Köpenhamns universitet. T. utgaf flera sagor, såsom Egil Skallagrimssons saga (1856) och Gunnlög Ormtungas saga (1880), samt skref förklaringar till många af deras skaldevers. Vidare skref han om Giszurr jarls lefnad (1868) samt utarbetade förtjänstfulla supplement till äldre isländska ordböcker och andra viktiga bidrag till kännedomen om språket. E. Ebg.* 
<b>Thorkelsson,</b> Jón, isländsk litteraturhistoriker, 
page_number=618, index= - Thorkelsson, Jón  - Thorlacius  - Thorlacius, Skule Thordsson  - Thorlacius, Börge  - Thorlaksson, Gudbrandur  - Thorlaksson, Jón  - Thormod Kolbrunarskald  - Thormölen, Jürgen  - Thorn 
f. 16 april 1859, blef student 1882, filos. doktor 1888 och landsarkivarie i Reykjavik 1900. T. har utgett disputationsafh. <i>Digtningen paa Island i 15. og 16. aarhundred</i> (1888), bd II—IV af "Diplomatarium Islandicum" samt åtskilliga personhistoriska och genealogiska arbeten. Vidare har han utgett Stefán Ólafssons dikter och 1891—96 den illustrerade månadsskriften "Sunnanfari". R. N—g. 
<b>Thorlacius,</b> isländsk släkt, som härstammade från Guðbrand Thorlákssons dotterson Thorlak Skulason. 1. Skule Thordsson T., isländsk fornforskare, f. 1741, d. 1815, tog teol. examen 1765 och magistergraden 1768 samt var rektor 1769—1803 först i Kolding och sedermera i Köpenhamn. T. ombesörjde utgifningen af Snorres "Heimskringla" (3:e bandet, 1783) och lämnade många bidrag till kännedomen om isländsk skaldekonst och historia samt till tydningen af runskriften. — 2. Börge T., den föregåendes son, f. 1 maj 1775 i Kolding, d. 8 okt. 1829, tog teol. examen 1796, vann doktorsgrad i filosofi 1797 och i teologi 1815 samt blef professor i klassisk filologi i Köpenhamn 1802. T:s många afh. i filologiska ämnen äro samlade i <i>Opuscula academica</i> (5 bd, 1806—22). Han utgaf dessutom några smärre isländska sagor och medverkade vid utgifningen af "Heimskringla" (bd 4—6; 1815—26). E. Ebg.* 
<b>Thorláksson</b> [thåddlauksson], Guðbrandur, isländsk biskop, f. 1542, d. 1627, kom 1560 som student till Köpenhamn samt blef 1564 rektor vid skolan i Skálholt, 1567 präst och 1571 biskop i Hólars stift. T. genomdref en förbättring af prästernas villkor, införde katekisation för ungdomen och verkade med stor ifver för upplysningen, bl. a. genom att anlägga ett boktryckeri (se Isländska litteraturen, sp. 963) och utge uppbyggelseskrifter, däribland bibeln (1584), öfv. af honom själf, och en psalmbok (1589). Han fastslog äfven Islands geografiska läge och räknade ut breddgraden för Hólar samt ritade den första någorlunda pålitliga kartan öfver Island. E. Ebg. (R. N—g.) 
<b>Thorláksson</b> [thåddlauksson], Jón, isländsk skald, präst på norra Island. Se Isländska litteraturen, sp. 968. 
<b>Thormod Kolbrúnarskáld.</b> Se Tormod Kolbrunarskald. 
<b>Thormöhlen,</b> Jürgen. Se Möhlen, J. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Staden Thorn bombarderad af Karl XII 24 sept. 1703.</tr></table> <b>Thorn</b> [tårn; po. <i>Torun</i>], stad och fästning i preussiska reg.-omr. Marienwerder (Westpreussen), på högra stranden af Weichsel, öfver hvilken går en på 16 pelare hvilande, 1,000 m. lång järnvägsbro. 46,225 inv. (1910), däraf omkr. 3/5 äro protestanter och 2/5 (hufvudsakligen polacker) katoliker. T. består af "gamla staden" (anlagd 1231) och "nya staden" (från 1264), hvilka förenades 1454. Båda stadsdelarna ha flera i hanseatisk stil uppförda byggnader från 1400- och 1500-talen, bl. a. det vackra rådhuset, som innehåller det viktiga stadsarkivet. I den 1370 fullbordade Mariakyrkan (urspr. franciskanklosterkyrka, 1530—1724 luthersk) ligger svenska prinsessan Anna (se d. o., sp. 1067—68) begrafd. Af det gamla, 1454 förstörda ordensslottet återstå blott ett torn, med en vacker hvalfbåge, och en del af den yttre muren. Den med nio torn försedda ringmuren tillhör till största delen den äldsta tiden; det till densamma hörande lutande tornet (15 m. högt, med en lutning af 1,5 m.) byggdes 1271. På ett torg i "gamla staden" står en staty af den i T. födde Coppernicus. Af undervisningsanstalter eger staden bl. a. gymnasier och högre flickskola. Staden drifver liflig handel med spannmål, trävaror, vin, järn och kolonialvaror; industrien lämnar företrädesvis maskiner, sprit, tobak och stärkelse, hvarjämte T. är bekant för sina pepparkakor. T. har järnvägsförbindelse till Posen, Danzig, Memel, Warschau m. fl. städer och ångbåtsförbindelse till Danzig och Warschau. — T. anlades 1231 af Tyska orden. Där afslötos freder 1411 och 1466 mellan polackerna och nämnda orden. I den senare måste orden afstå Westpreussen och bli Polens vasall för Ostpreussen. Under 1400- och 1500-talen var T. en betydande hansestad, Preussens första stad, "Weichsels drottning". Det omfattade reformationen 1557. Där hölls 1645 på föranstaltande af konung Vladislav ett religionssamtal (det s. k. Colloquium charitativum). 1724 utbröto strider mellan de protestantiske och de katolske invånarna, hvarvid de förre tilläto sig excesser, hvilka polske konungen tog till förevändning för att låta halshugga stadens borgmästare och nio af de ledande protestantiske borgarna ("blodbadet i T."). Polens andra delning (1793) förde T. till Preussen; Tilsitfreden (1807) gaf det till hertigdömet Warschau, Wienkongressen (1815) återgaf det till Preussen. — Som fästning fick T. betydelse först under 1600-talet. Det intogs 1655 af Karl X Gustaf, men förlorades i dec. 1658, efter en 6 månaders belägring, 
page_number=619, index= - Thorn  - Thornaby on Tees  - Thornam, August Vilhelm  - Thornberg  - Thorne, Johan Henrik Paasche  - Thornhaugh, lord  - Thornhill  - Thornhill, sir James  - Thornton  - Thornton, sir Edward  - Thornton, sir Edward 
hvarunder svenska garnisonen under Hartwig von Bülow gjorde 297 utfall. Karl XII inneslöt staden i maj 1703, men brist på manskap och fältkanoner gjorde, att en ordentlig belägring kunde börja först i aug. månad (se fig.). Besättningen försvarade sig tappert, men staden måste 4 okt. ge sig, hvarvid Karl XII tog 2 generaler och 176 andra officerare samt öfver 4,000 man till fånga och bemäktigade sig 84 kanoner och 8,000 gevär. Efter kapitulationen raserades, på hans befallning, fästningsverken, så när som ringmuren. Efter Tilsitfreden iståndsatte fransmännen befästningarna, men 18 april 1813 uppgafs staden till ryssarna. 1818—24 utbyggde preussarna T. till gränsfästning, och efter 1878 har T. ytterligare förstärkts samt försetts med fortgördel, 9 stora och 7 smärre fort, på båda flodstränderna samt är nu en fästning af första rangen. (H. W—k. L. W:son M.) 
<b>Thornaby on Tees</b> [thå̄'nəbi ån tī'ṡ], förr kalladt South Stockton, stad i engelska grefsk. Yorkshire, på floden Tees' södra strand, 9 km. från flodmynningen och midtemot Stockton on Tees (se d. o.). 18,605 inv. (1911). H. W—k. 
<b>Thornam,</b> August Vilhelm, dansk läkare, författare, f. 1813, d. 1880, deltog som underläkare vid lifgardet i kriget 1848—50 och var 1858—72 öfverläkare vid samma trupp. T. skref dels noveller, såsom <i>Blade af en læges dagbog</i> (1838—40), <i>For silde</i> (1852), <i>Standsconflicter</i> (1854), dels skådespel, såsom <i>En ministeriel embedsmand</i> (1858). Han utgaf vidare <i>Almindeligt sundhedslexikon</i> (1856; 5:e uppl. 1882), som fick stor spridning. E. Ebg. 
<b>Thornberg,</b> Thornbergsätten. Se Alf Erlingsson, Erling Alfsson och Tanberg. 
<b>Thorne,</b> Johan Henrik Paasche, norsk politiker, f. 18 aug. 1843 i Drammen, köpman, representerade på stortinget 1883—91 Moss och Dröbak, 1895—97 och 1904—06 Smaalenene, framträdde som en af högerns ledande män, var 1889—91 medlem i E. Stangs första ministär, 1893—94 i tio månader medlem af Stangs andra regering. 1904—06 var han omväxlande med C. Berner president i stortinget, 1906 ordf. i kröningskommittén, 1895—98 medlem i den sista "unionskommittén", där han slöt sig till de konservative. 1896—1906 var han ordf. i Selskabet for Norges vel. Sedan 1890 är T. egare af Evje herrgård. 
<b>Thornhaugh</b> [thå̄'nhå̄], lord. Se Russell 2, sp. 1246. 
<b>Thornhill</b> [thå̄'nhil], stad i engelska grefsk. York (West Riding), vid Colder, strax s. om Dewsbury. 10,290 inv. (1901). Masugnar, kolgrufvor. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thornhill</b> [thå̄'nhil], sir James, engelsk målare, f. 1675, d. 1734 på sitt gods vid Weymouth, var den förste engelsman, som förvärfvade ryktbarhet inom det dekorativa historiemåleriet. Sin första utbildning fick han under hofmålaren Th. Highmore, som han efterträdde i ämbetet 1719. Gynnad af drottning Anna, fick han i det inre af S:t Pauls katedral i London utföra 8 målningar ur Paulus' lif. Därjämte målade han fresker till konung Vilhelms och hans gemåls ära, i Great hall i Greenwich (1708—27). Han dekorerade äfven i Blenheim, Moor park, som han äfven byggt, i Hampton court, i Easton Neston o. s. v. Han var medlem af parlamentet och blef adlad (knight). C. R. N.* 
<b>Thornton</b> [thå̄'nton], engelsk diplomatsläkt. 1. Sir Edward T., diplomat, f. 22 okt. 1766, d. 3 juli 1852 invid Plymouth, blef 1796 legationssekreterare i Washington, var 1800—04 brittisk chargé d'affaires där och 1805—07 minister i nedersachsiska kretsen. Jan. 1808 anlände han som envoyé till Stockholm med uppdrag att söka åstadkomma ett off- och defensivt förbund med Sverige mot Napoleon samt afslöt till en början 8 febr. s. å. en subsidietraktat. Han medverkade sedan vid förhandlingar om en brittisk hjälpkår mot Sveriges fiender, hvilka väsentligen fördes af generalen sir John Moore (se denne). T. återkallades nov. 1808, men återvände april 1811 med uppgift att afsluta fördrag med Sverige och Ryssland mot Napoleon samt förhandlade därom i Örebro, där han 18 juli s. å. afslöt fredsfördrag såväl med Sverige som med Ryssland. T. sändes aug. 1812 ånyo till Sverige som envoyé, förhandlade maj 1813 i Köpenhamn jämte Suchtelen, Wetterstedt och engelske diplomaten Hope utan resultat om Danmarks anslutning till koalitionen mot Napoleon samt åtföljde kronprinsen Karl Johan under fälttåget 1813—14. Genom att på Wetterstedts begäran hemlighålla en 14 jan. 1814 till svenska högkvarteret i Kiel anländ engelsk not med hot om subsidiernas indragning, om svenska armén ej genast återvände öfver Elbe, underlättade T. afslutandet följande natt af freden i Kiel. Han slöt s. å. fördrag med Danmark om det sedan 1807 af engelsmännen ockuperade Helgolands afträdande till Danmark. 1817 var T. brittisk minister vid portugisiska hofvet, som då residerade i Brasilien. Ur aktiv diplomatisk tjänst afgick han 1824. Jfr Key-Åberg, "De diplomatiska förbindelserna mellan Sverige och Storbritannien under Gustaf IV Adolfs senaste regeringsår" (1891). — 2. Sir Edward T., den föregåendes son, diplomat, f. 13 juli 1817 i London, d. 26 jan. 1906 i Chelsea, ingick 1842 på diplomatbanan, blef 1853 legationssekreterare i Mexico, 1854 chargé d'affaires i Montevideo, 1857 minister i Buenos Aires, 1865 i Rio de Janeiro och 1867 i Lissabon, hvarifrån han s. å. förflyttades till Washington. T. afslöt 8 maj 1871 fördraget i Washington om skiljedom i Alabamafrågan, erhöll 1870 knightvärdighet och förvärfvade småningom i så hög grad amerikanernas förtroende, att han utsågs till skiljedomare i Förenta staternas konflikter om skadestånd med Brasilien 1870 och Mexico 1873. Han blef 1881 lord Dufferins efterträdare som ambassadör i Petersburg, där han inlade stor förtjänst om fredlig afveckling af den afganska gränskonflikten 1884—85. Utnämnd till ambassadör i Konstantinopel dec. 1884, fick han först febr. 1886 tillträda denna 
page_number=620, index= - Thornton, sir Edward  - Thornycroft, Mary  - Thornycroft, sir John Isaac  - Thornycroft, sir William Hamo  - Thoroddsen, Jón Thordarson  - Thoroddsen, Thorvaldur 
befattning, och då brittiska regeringen önskade, att hans ställföreträdare sir William White såsom specialist på bulgariska angelägenheter skulle leda afvecklingen af den genom furst Alexanders bortförande uppkomna konflikten, fick T. vika för denne och tog då afsked (1887). — Hans son Edward T., f. 1856, d. 1904, hade avancerat till brittisk minister i Central-Amerika, då han där dukade under för det osunda klimatet. 1—2. V. S—g. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thornycroft</b> [thå̄'nikråft]. 1. Mary T., engelsk skulptris, född Francis, f. 1814 i Norfolk, d. 1895, var dotter till skulptören John Francis (f. 1780, d. 1861) och gift med dennes elev Thomas Thornycroft. Hon studerade under faderns ledning, blef populär genom sin skrattande <i>Blomsterflicka</i> (1839), studerade därefter i Rom för Thorvaldsen och Gibson och utförde <i>Sapfo, Ett sofvande barn</i> m. m. Åter i England, utförde hon flera porträttstatyer och grupper af kungliga familjens medlemmar samt genreskulptur. — 2. Sir John Isaac T., den föregåendes son, fartygs- och maskinkonstruktör, f. 1843 i Rom, inrättade 1866 i Chiswick vid Thames ett skeppsvarf och har bidragit till utvecklingen af såväl skeppsbyggeriet som maskinväsendet, särskildt i riktning att uppnå höga farter hos fartygen. (En Thornycroft-propeller är afbildad i art. Propeller, fig. 22.) Han byggde 1871 en liten ångyacht, som med en längd af blott 15 m. lyckades uppnå den då mycket höga farten af 16 knop. Den af T. 1878 byggda torpedbåten "Lightning" är urtypen för de sedan i alla mariner så talrikt förekommande torpedbåtarna; dessa benämndes också till en början "Thornycroftbåtar". T. har konstruerat en efter honom benämnd vattenrörpanna (se Ångpanna), som erhållit ganska stor användning på torpedbåtar och jagare, äfvensom en roderanordning, som förekommer på såväl torpedfartyg som större örlogsfartyg och består af två bredvid hvarandra på ömse sidor om fartygets medellinje sittande balansroder (se fig. 4 i art. Roder). T:s verkstäder äro hufvudsakligen kända för sina torpedbåtar och jagare. T., som adlades 1902, är vice president i Institute of naval architects samt medlem af Royal society. — 3. Sir William Hamo T., den föregåendes broder, skulptör, f. 9 mars 1850 i London, studerade för sin fader och vid akademien i London samt i Italien, hvarifrån han återkom till sitt hemland 1871. Gruppen <i>Krigare med en sårad yngling</i> vann 1875 stora medaljen vid akademien. Hans rykte daterar sig framför allt från 1880, då han utställde <i>Artemis</i> (staty, i Eaton hall), och 1881, då hans <i>Bågskytt</i> (naken staty i brons, Tate gallery och flerstädes), blef hälsad som ett mästerverk. Denna staty anses ha bildat en utgångspunkt för Englands moderna skulptur. T. utvecklade sedan mångsidig och rik verksamhet, utförde många minnesmärken: <i>Gordon</i> (Trafalgar square), <i>Cromwell</i> (vid Westminster hall), <i>John Bright</i> (Rochedale), <i>Gladstone</i> (vid the Strand), biskop <i>Creighton</i> (i S:t Paul), <i>Stanley</i> (i Holyheads gamla kyrka), <i>Kung Alfred</i> (kolossalstod, Winchester). En ryttarstaty af <i>Edvard I</i> stannade vid en liffull skiss, en minnesstod öfver <i>Edvard VII</i> i Karachi (Indien) utfördes 1915. Bland hans öfriga verk kunna nämnas <i>Diana</i> (1882), <i>Såningsman</i> (1894, galleriet i Liverpool), <i>Sjöman, Dansös, Sandalbinderska</i> (1903) och <i>Kyssen</i> (1916, Tate gallery). T. adlades 1917. 1, 3. G—g N. 2. C. K. S. <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 
<b>Thóroddsen,</b> Jón Thórðarson, isländsk skald och novellist, f. 5 okt. 1819, d. 8 mars 1868 som syssloman i Borgarfjord, blef känd förnämligast genom sin berättelse <i>Piltur og stúlka</i> (Gosse och flicka, 1850; öfv. på da., holl. och ty.), som utmärkes för goda skildringar ur Islands folklif. Efter T:s död utgåfvos <i>Madur og kona</i> (Man och kvinna; 1876) och en diktsamling (1871). Litt.: Poestion, "Isländische dichter der neuzeit", och Olaf Hansen, "Nyislandsk lyrik". E. Ebg. (R. N—g.) 
<table class="il"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thóroddsen,</b> Thorvaldur, isländsk geograf och geolog, f. 6 juni 1855 på Flatey i Breiðifjörður, son till skalden Jón T., studerade 1875—80 vid Köpenhamns universitet zoologi och geologi och tog därefter plats som lärare vid realskolan på Möðruvellir. 1885—99 var han adjunkt vid Reykjaviks latinskola och bosatte sig 1900 i Köpenhamn. 1876 hade han åtföljt professor Johnstrup på en undersökningsfärd till nordöstra Islands vulkanområde kring Askja och Mývatn och fick då håg för liknande forskningar. 1881 företog han med egna medel den första af sina forskningsfärder genom Islands nästan okända inre, och under de följande åren intill 1898 — med undantag af 1884—85, då han studerade i Italien och Leipzig — fortsatte han dem, med understöd dels af alltinget, dels af danska riksdagen, dels af enskilda. Han har vunnit en på själfsyn grundad kännedom utan like om Islands natur. 
Som frukt af T:s forskningar föreligga öfver 200 större och smärre skrifter. Flera af dem äro tryckta i "Ymer". Hans förnämsta arbeten äro en geologisk karta (<i>Geological map of Iceland</i>), <i>Landfræðissaga Íslands</i> (1892—1904, 4 bd, tysk öfv. af Aug. Gebhardt under titeln "Geschichte der isländischen geographie", I—II, 1897—98), 
page_number=621, index= - Thoroddsen, Thorvaldur  - Thorolfr  - Thoroughbred  - Thorpe, Benjamin  - Thorpe, sir Edward  - Thorsander, Johan  - Thorsander, Gustaf Olof  - Thorsbjerg mose 
<i>Lýsing Íslands</i> (Beskrifning af Island; 1881; ny uppl. 1900, norsk öfv. af A. Helland 1883), <i>Grundriss der geographie und geologie von Island</i> (1905), <i>Oversigt over de isländske vulkaners historie</i> (1882), <i>Vulkaner i det nordöstlige Island</i> (1888), <i>Geologiske iakttagelser paa Snæfellsnes og i omegnen af Faxebugten i Island</i> (1891), <i>Islands jökler i fortid og nutid</i> (1892), <i>Postglaciale marine afleiringer, kystterrasser og strandlinier i Island</i> (1892), <i>Nogle iagttagelser över Surtarbrandens geologiske forhold</i> (1896), <i>Vulkaner og jordskælv</i> (1897) och <i>Islands fjorde og bukter</i> (1901). 
T:s stora gärning som forskare är, att han kartlagt stora delar af Islands därförinnan aldrig af människofot trampade ödemarker, funnit och uppvisat de isländska flodernas källor, mätt och fastställt fjällens snögräns, undersökt jöklarna och deras förändringar äfven i äldre tid, med stöd af litteraturens uppgifter, utrönt Islands geologiska byggnad och särskildt skapnaden af dess vulkaner samt påvisat de egendomliga kupolvulkanerna och de kraterlösa, långsträckta sprickvulkanerna, vidare fastställt det inbördes åldersförhållandet mellan basalten och palagonittuffen, ådagalagt surtarbrandslagrens samtidighet och beskrifvit isförhållandena på fjällen samt uppvisat äldre vattenlinjer, då hafvet stod vida högre än i nuv. tid. Hans studier och kunskaper omfatta emellertid äfven Islands historia, och han har i populär form gett en god öfversikt af de nyare strömningarna i den europeiska kulturen (i "Eimreiðin", 1910). Köpenhamns universitet gaf honom 1894 hedersdoktorstitel, och 1902 fick han professors n. h. o. v. Han är led. af många lärda sällskap i in- och utlandet. Svenska Vet. akad. har i likhet med Videnskabernes selskab i Köpenhamn, Geografisk selskab där samt de geografiska sällskapen i Paris och New York tilldelat honom guldmedalj. R. N—g. 
<b>Thórólfr.</b> Se Torolf. 
<b>Thoroughbred</b> [tha'rəbred], eng., fullblodshäst (se d. o.), om människor: väluppfostrad. 
<b>Thorpe</b> [thå̄'p], Benjamin, engelsk språkforskare, f. 1782, d. 1870, kan anses som en bland de främste grundläggarna af det vetenskapliga studiet af angelsaxiskan (fornengelskan) inom England i förra hälften af 1800-talet. Han utgaf en stor mängd angelsaxiska texter, såväl poetiska som prosaiska, en <i>Northern mythology</i> (3 bd, 1851) m. m. 
<b>Thorpe</b> [thå̄'p], sir Edward, engelsk fysiker och kemist, f. 8 dec. 1845 i närheten af Manchester, studerade i Dublin, Heidelberg, där han tog filosofie doktorsgraden 1868, och London. Han blef professor i kemi i Glasgow 1870, i Leeds 1874 och i London 1885, var 1894—1908 chef för the government laboratory och tjänstgjorde därefter till 1911 som professor vid Imperial institute of science and technology i London. T. har utfört en hel del viktiga undersökningar inom den oorganiska kemiens område, såsom atomviktsbestämningar, om fosfors föreningar m. m. Hans största arbeten falla inom den fysikaliska kemiens område, såsom hans undersökningar om vätskors värmeutvidgning och hans klassiska arbete om vätskors fluiditet (1894 och 1897, utfördt i samarbete med J. W. Rodger). T. har också deltagit i några solförmörkelseexpeditioner (1870 och 1878) och har utfört betydande arbeten om jordmagnetismen, hvaribland den magnetiska uppmätningen af Storbritannien (tills. med sir Arthur Rücker 1896). T. har utgett ett stort antal biografier öfver aflidna kemister, särskildt uti Chemical societys skrifter, dessutom <i>Essays in historical chemistry</i> (1894 och 1911) samt <i>History of chemistry</i> (2 bd, 1909—10). Han har också utgett läroböcker, som utgått i många uppl., äfvensom <i>Dictionary of applied chemistry</i> (5 bd, 1890; ny uppl. 1913). Han adlades 1909. S. A—s. 
<b>Thorsander,</b> Johan, teolog, universitetslärare, f. 31 maj 1777 i Seglora, Västergötland, d. 25 (ej 19) juli 1851 i Mariestad, student i Uppsala 1797, filos. magister 1803, egnade sig åt skolundervisning, men återvände snart till universitetet, där han 1808 blef teol. kandidat, 1809 teol. licentiat och s. å. docent i teologi. Han befordrades till e. o. teol. adjunkt 1813 och e. o. teol. professor 1815, prästvigdes s. å. samt blef teol. doktor 1818 och var 1818—41 led. af bibelkommissionen. 1826 befullmäktigades han att vara teol. adjunkt och kyrkoherde i Börje, och 1835 blef han förste teol. professor och domprost i Uppsala. Han erhöll i sept. 1850 ständig tjänstledighet. T. saknade icke mångsidig lärdom, men kunde föga göra sig gällande. Bäst trifdes han i sin studerkammare. Tillsammans med professorn i österländska språk P. Sjöbring utarbetade han proföfversättning till en hel del af gamla testamentets böcker. —rn. (E. M. R.) 
<b>Thorsander,</b> Gustaf Olof, skriftställare, f. 29 dec. 1844 i Södra Björke, Älfsborgs län, d. 10 jan. 1914 i Sköfde, var 1861—63 bruksbokhållare, deltog 1864 som frivillig på danska sidan i dansk-tyska kriget, var därpå egendomsarrendator 1868—74 och föreståndare för en bränntorfsfabrik 1874—84 samt egnade sig sedan åt skriftställarverksamhet. Han innehade sedan 1891 ett tryckeri i Sköfde, var 1890—91 redaktör af "Hernösandsposten" och utgaf från 1891 "Vestgöta Korrespondenten Sköfde tidning". Förutom några skrifter om bränntorfsberedning och smärre skönlitterära arbeten samt folklifsskildringar utgaf T. en rad populärhistoriska arbeten, bland hvilka märkas <i>Dansk-tyska kriget 1864</i> (1889), <i>Under kronprins Karl Johan och general von Vegesack</i> (1898), <i>Dansk-tyska krigen 1848—1850</i> (1900), <i>När kejsarne bestämde nordens öde. Skildringar från krigsåren 1807—1814</i> (1903), <i>När vi sist voro med. Skildringar från 1814</i> (1904), <i>Bland kosackdolmor och pickelhufvor</i> (1906), <i>Anno 1808</i> (1908), <i>Svenskarne i Tyskland 1813</i> (1912), <i>Skaraborgs regemente ... åren 1805—1808 och 1813, 1814</i> (1913) samt <i>Vive l'empereur</i> (1907), en roman med ämne från den napoleonska tiden. V. S—g. 
<b>Thorsbjerg mose,</b> vid Sönderbrarup i Angel, södra Slesvig, omkr. 26 km. s. ö. om Flensborg, utgräfdes 1858—61 under ledning af danske fornforskaren K. Engelhardt, hvarvid gjordes rika och viktiga fynd från äldre järnåldern, bestående af vapen af alla slag, hvaribland hjälmar, ringbrynjor och sköldar, beslag till ridpersedlar, lämningar af vagnar och yllekläder, verktyg, allt vittnande om en hög grad af kultur, men hopvräkt och synbarligen med afsikt skadadt. Man fann likaledes en del smycken, guldringar och glaspärlor samt 
page_number=622, index= - Thorsbjerg mose  - Thorsen, Mogens  - Thorsen, Peder Goth  - Thorsen, Peder Kristian  - Thorseng  - Thorshavn  - Thorsjö  - Thorsminde  - Thorsson, Fredrik Vilhelm  - Thorsteinsson, Bjarni  - Thorsteinsson, Steingrimur  - Thorsteinsson, Bjarni  - Thorsåker  - Thorsöe, Alexander 
romerska mynt från 2:a årh. e. Kr. Fyndet (beskrifvet af Engelhardt 1863) hänfördes till 3:e årh. Det gaf i väsentlig mån uppslaget till tudelningen af järnåldern. Fyndet, som kom till fornsakssamlingen i Flensborg, öfverfördes senare till museet i Kiel. E.Ebg. 
<b>Thorsen,</b> Mogens, norsk donator, f. 1790, d. 1863, var till yrket skeppsredare. Se Jungfrustift. — Hans hustru Betha T., född Heftye, f. 1807, d. 1888, upprättade 1886 en understödsfond för sjömän med ett grundkapital af 528,000 kr. 
<b>Thorsen,</b> Peder Goth, dansk språklärd, f. 1811 i Varde, d. 1883 i Köpenhamn, blef 1833 underbibliotekarie vid universitetsbiblioteket i Köpenhamn och var bibliotekarie 1848—79; han blef hedersdoktor sistnämnda år. T. var 1847 en af stiftarna af Nordiska litteratursällskapet och blef 1866 ordf. i Selskabet for fædrelandets historie og sprog. Han utgaf 1852—53 de danska landskapslagarna från medeltiden och 1855 de slesvigska stadsrätterna, men sysselsatte sig framför allt med runinskrifterna. Hans hufvudarbete är <i>De danske runemindesmærker</i> (I, 1864, omfattande Slesvigs runstenar; II, 1880, innehållande Jyllands, dock blott afbildningar), och han utgaf dessutom <i>Codex runicus</i> (af Skånelagen, 1877), med viktiga upplysningar <i>Om runernes brug til skrift udenfor det monumentale.</i> E. Ebg. 
<b>Thorsen,</b> Peder Kristian, dansk språklärd, f. 28 okt. 1851 på Sejrö, småbrukarson ("husmands"-son), blef 1875 seminarist och 1883 student samt tog 1890 magisterkonferens i nordisk språkvetenskap. Af betydelse äro hans <i>Bidrag til nörrejydsk lydlære</i> (1884) och <i>Sprogarten paa Sejrö</i> (1894); men äfven i flera mindre afh. har han bevisat sin grundliga kännedom om andra danska språkarter. E. Ebg. 
<b>Thorseng,</b> dansk ö. Se Taasinge. 
<b>Thorshavn,</b> stad och hufvudort på Färöarna (se kartan till d. o.), ligger på en landtunga mellan de två små vikarna Vestervaag och Östervaag på östkusten af Strömö. 2,300 inv. (1916). Gatorna i stadens äldre del äro branta, krokiga och trånga, utan rännstenar och broläggning, då klippan bildar grundyta, och husen äro små, målade eller tjärade träbyggnader med grästorf på taken; i nyare delen äro gatorna bredare och husen delvis af sten. T., som 1866 blef en själfständig kommun, är säte för amtmannen och lagtinget samt för landfoged, sorenskriver och provinsialläkare ("fysikus"). N. om staden restes 1882 "Kongeminde", en basaltobelisk till minne af Kristian IX:s besök 1874. T. omtalas redan 975 som hamn, men blef egentlig handelsplats först under Fredrik II (1559—88). E.Ebg. 
<b>Thorsjö.</b> Se Torsjö. 
<b>Thorsminde</b> [-minne], Torsminde, Nissum fjords (se d. o.) mynning i Nordsjön, i västra Jylland. 
<b>Thorsson,</b> Fredrik Vilhelm, politiker, statsråd, f. 20 maj 1865 i Stora Köpinge socken, Malmöhus län, egnade sig till en början åt skomakaryrket och tog som ung man mycket liflig del i den tidens socialistiska rörelser.  Vältalig af naturen, med en stämma, som hördes öfver  tusentals människor, och pålitlig till sin karaktär,  vann han snart anseende bland sina partivänner. Sedan  han blifvit föreståndare för "folkets park" i Ystad, där hans byst senare blifvit uppsatt, blef han där mycket populär samt utsågs vid valet 1902 till riksdagsman i Andra kammaren för Ystad och blef alltjämt omvald. Han hade redan förut (1893 och 1896) tillhört den s. k. folkriksdagen (se d. o.). 1908 blef han led. af Staaffska försvarskommissionen. 1910—17 var han led. af statsutskottet och gjorde sig därvid bemärkt för intresse och arbetsamhet. 1908 var T. led. af särskilda utskottet för pensionsförsäkring m. m. Vid 1914 års andra riksdag blef han riksbanksfullmäktig och omvaldes 1917. Som vice ordf. för socialdemokratiska riksdagsgruppen stod T. partichefen Hj. Branting ganska nära, och då denne senare i dec. 1917 lämnade finansministerposten i Edénska ministären, blef T. hans efterträdare och har för riksdagen framlagt flera viktiga propositioner, som han till största delen med skicklighet genomdrifvit. J. C. 
<b>Thorsteinsson.</b> 1. Bjarni T., isländsk ämbetsman, f. 1781, d. 1876, hade anställning i Rentekammeret 1807—20, var amtman i Vestamtet på Island 1821—49 och blef 1845 kungavald medlem af alltinget samt dettas president. T. utgaf <i>Om kongelige og andre offentlige afgifter i Island</i> (1819) och <i>Om Islands folkemængde og ökonomiske tilstand siden 1801 og 1821 indtil udgangen af 1833</i> (1834).  — 2. Steingrimur T., den föregåendes son, f. 19 maj 1831, d. 24 aug. 1913, blef 1872 adjunkt, 1895 öfverlärare och 1904 rektor vid Reykjaviks lärda skola, skref i förening med Kr. Arentzen <i>Nordisk mythologi efter kilderne</i> (1859; 4:e uppl. 1881), men är ännu mera känd genom sina öfv. till isländska af Tegnérs "Axel" (1857), Byrons "The prisoner of Chillon", "The dream", "Mazeppa" (utg. samlade 1903) Shaksperes "King Lear" (1878), "Savitri" (s. å.), "Sakuntala" (1879), "Nala och Damayanti" (1895) samt "Tusen och en natt" (4 bd, 1857—64), åtskilliga af Goethes dikter, ett urval af H. K. Andersens sagor, Aisopos' fabler m. m. Han utgaf äfven dikter (1881; nya uppl. 1893) samt flera berättelser på prosa. T. hör afgjordt till Islands yppersta skalder. Han förenar tankedjup och lyrisk glöd med fin och hvass ironi, och därtill är han framstående språkkonstnär, som förstår ge sin vers både smidighet och kraft. — Litt.: Poestion, "Isländische dichter der neuzeit", och Olaf Hansen, "Nyislandsk lyrik" och "Eimreiðin", I.  1 o. 2. E. Ebg. 
<b>Thorsteinsson,</b> Bjarni, isländsk tonsättare, f. 1861, student i Reykjavik 1883 och kyrkoherde i Siglufjörður på Islands nordkust 1888, har komponerat en- och flerstämmiga <i>Íslenzkur hátiðasöngur eða vixlsöngur prests og safnaðar</i> (1899; liturgiska sånger för kyrkliga högtidsdagar), som vitsordats gynnsamt af skandinaviska fackmän, och <i>Tíu sönglög</i> (1904) samt utgett "Íslenzk sálmasöngbók" (1903, supplement 1912; i fyrstämmig sättning) och "Íslenzk þjóðlög" (1906—09), en betydande mängd gamla isländska folkmelodier, som han samlat. E. F—t. 
<b>Thorsåker.</b> Se Torsåker. 
<b>Thorsöe,</b> Alexander, dansk historiker, författare, f. 17 mars 1840, tog 1864 magisterkonferens och 1876 filos. doktorsgrad på afh. 
page_number=623, index= - Thorsöe, Alexander  - Thortsen, Karl Adolf  - Thorvaldsen, Bertel 
<i>E. G. Geijers forelæsninger over "Menniskans historia".</i> Danmarks historia 1801—63 behandlade han i <i>Danmarks hædersdage</i> (1873), <i>Den danske stats historie 1814—48</i> (1877—78) och <i>Kong Frederik den syvendes regering</i> (2 bd, 1884—89). Dessutom har han författat <i>Vort aarhundredes historie, 1815—90</i> (1898) och <i>Den danske rigsdag og udenrigspolitiken 1866—1908</i> (1913). Sedan 1876 var han en lång följd af år medarbetare (på utrikesafdelningen) i "Nationaltidende", och sedan 1897 har han författat en serie historiska noveller med ämnen ur Danmarks historia under 1800-talet, men efter hand låtit det historiska innehållet trängas väl mycket tillbaka för den uppdiktade handlingen. E. Ebg. 
<b>Thortsen,</b> Karl Adolf, dansk litteraturhistoriker, f. 22 dec. 1798 i Köpenhamn, d. 3 aug. 1878, filos. doktor 1836, rektor vid lärda skolan i Randers 1844—57, skref ett banbrytande arbete, <i>Forsög til en dansk metrik</i> (2 bd, 1833—34), och en för sin tid förtjänstfull <i>Historisk udsigt over den danske literatur</i> (1839; 6:e uppl. 1866). Hans <i>Efterladte smaaskrifter</i> utkommo 1880. Han kritiserade skarpt Öhlenschläger och stod J. L. Heiberg nära. E. Ebg.* 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. B. Thorvaldsen. Eftermålning af K. Begas.</tr></table> <b>Thorvaldsen</b> [-valls-], Bertel (i utlandet ofta kallad Albert), dansk skulptör, f., enligt uppgift i Födselsstiftelsens (barnbördshusets) register, 13 nov. 1768 (ej, som vanligen uppges, 19 nov. 1770) i Köpenhamn, d. där 24 mars 1844. Fadern, af isländsk härkomst, var gallionssnidare på flottans varf. T. fick 1781 börja studera i Konstakademiens teckningsskola och fortsatte i de högre skolorna, där han i Abildgaard fick en välvillig vägledare. Han vann flera pris, slutligen 1793 den stora medaljen, som gaf honom rätt till akademiens resestipendium. Resan blef likväl uppskjuten till 1796, då han fick medfölja ett örlogsfartyg till Neapel. Därifrån for han till Rom — den dag (8 mars 1797), då han anlände dit, betecknade han som sin andliga födelsedag. Ganska bortkommen i de nya förhållandena, behöfde han en rundlig tid att finna sig till rätta och att smälta sina intryck. Under de närmaste åren utförde han endast några byster och gjorde kopior efter antiken. Vägledning fick han af den lärde arkeologen G. Zoega, Köpenhamnsakademiens korrespondent, som, förargad öfver hans okunnighet, tog hans bildning om hand, lärde honom förstå antiken, granskade hans försök och förblef hans outtröttlige rådgifvare. Af Carstens' idévärld befruktades hans fantasi i hög grad. Under dessa år lärde han se målet för sin sträfvan. 1800 började han en staty, <i>Iason efter striden,</i> ett motstycke till Canovas beundrade Perseus. <i>Iason</i> stod färdig året därpå, men T. saknade medel att låta gjuta statyn i gips och slog missmodig sönder den. 1802 påbörjade han emellertid en ny Iason i öfvernaturlig storlek; fullbordad (se pl. I, fig. 2) väckte den stort uppseende inom konstnärsvärlden i Rom. T. stod emellertid färdig att återvända till Köpenhamn (mars 1803), då en engelsman, sir Thomas Hope, af en händelse kom att besöka hans ateljé, beställde statyn i marmor och betalade en del af köpesumman i förskott. T. kunde nu stanna i Rom, fann gynnare, fick beställningar och blef snart räknad bland de främste konstnärerna och ansedd som en af den nya konstens bärande krafter. Hans osäkerhet var öfvervunnen, och han gick nu oaflåtligt framåt under lugnt, målmedvetet arbete. Den klassiska motivkretsen gaf honom ämnen i öfverflöd. Efter <i>Iason,</i> idealbilden af mannakraft, följde <i>Ganymedes, Bakchos, Apollon,</i> gruppen <i>Amor och Psyche</i> m. fl. ideal af ynglingafägring och kvinnoskönhet och relieferna <i>Musernas dans på Helikon, Briseis' bortförande</i> m. fl. Akademien i Köpenhamn valde honom 1805 till medlem och samtidigt till professor vid modellskolan, men sin hemresa uppsköt han gång på gång; han skyllde ständigt på, att han hade några arbeten, som han först måste afsluta. Bland dessa voro statyerna <i>Adonis</i> (1808; fig. 4) och <i>Psyche med urnan</i> (1811), vidare <i>Alexanders intåg i Babylon</i> (Alexandertåget; se fig. 9), fris utförd för Kvirinalpalatset till Napoleons väntade ankomst, reliefen <i>Priamos och Akilles,</i> medaljongerna <i>Dagen och Natten</i> (1815; fig. 5 o. 6). 1814 fullbordades <i>Den triumferande Amor</i> och en liten naken flickstaty, <i>Georgina Russell,</i> 1816 den sittande statyn af grefvinnan <i>Osterman,</i> samtidigt <i>Hebe, Danserskan, Herdegossen</i> (fig. 12), <i>Ganymedes med örnen.</i> 1816 började han restaurera de grekiska antika statyerna från Eginatemplet — i anslutning till deras stil modellerade han statyn Hoppet (1817, i frontalställning; fig. 10), men kort därefter (1818) följde <i>Mercurius Argusdödaren</i> med liflig hållning och rörelse och den ädla statyn af <i>furstinnan Baryatinsky</i> (fig. 7). 1819 blef hans alltjämt bebådade hemresa verklighet. Inemot ett år stannade han denna gång i Danmark, där flera stora arbeten planerades, och återvände sedan till Rom, denna gång öfver Warschau och Krakau, där han fick beställningar på stora monumentala arbeten. 
Ett dylikt, som faller inom ett för honom helt nytt område, hade han utfört redan före sin resa, det s. k. <i>Schweizerlejonet,</i> ett minnesmärke öfver de soldater vid schweizergardet, som föllo under försvar af Tuilerierna 10 aug. 1792. Det skulle i brons uppställas i en park vid Luzern, men då T. på sin hemresa besökte platsen, föreslog han, att det i stället skulle uthuggas ur klippan (se fig. i art. Luzern). En bildhuggare L. Ahorn utförde arbetet 1820—21. När T. gjorde skissen till lejonet, hade han aldrig sett ett dylikt djur. 
Resan till Danmark inledde en ny period i T:s konstnärslif. Han blef nu öfverhopad af arbete och lät hädanefter sina elever och medhjälpare i mera väsentlig mån utföra sina skisser. Bland de konstnärer, som delade hans arbete, voro danskarna Freund och Bissen (den senare har t. ex. största 
page_number=624, index= - Thorvaldsen, Bertel 
andelen i Gutenbergsstatyn), fransmannen Bienaimé (som gjorde modellen till Schweizerlejonet) och italienaren Tenerani. 1820 voro 40 konstnärer och marmorhuggare samtidigt sysselsatta i mästarens ateljéer. Själf gjorde han rättelser och öfverarbetade i regel marmorexemplaren, innan de aflämnades. Den första af de nya stora uppgifterna, som på detta sätt löstes, blef statyerna af <i>Kristus</i> och <i>de 12 apostlarna</i> för Vor frue kirke i Köpenhamn (se planschen till art. Apostel) samt <i>Johannes döparen predikar,</i> gafvelgrupp med 16 fristående figurer för samma kyrkas fasad. Den härliga Kristusfiguren (1821; fig. 11) är ett af de verk, där T. kan sägas ha nått det fulländade, "ett af de få verk inom den moderna konsten, där konstnären nått den enkelhet, som talar till en hvar, konstbildad eller obildad, och som ej kan bli missförstådd eller ens föremål för olika tydningar". Samtidigt utförde han statyn af <i>furst Potocki</i> i antik dräkt. 1823 fick han uppdraget att utföra <i>påfven Pius VII:s monument</i> för Peterskyrkan (aftäckt 1831; påfvens sittande staty är nobel och värdig, af de båda sidofigurerna är <i>Den himmelska styrkan</i> särdeles uttrycksfull). Statyer, fullbordade under detta skede, äro <i>Coppernicus</i> och <i>Poniatowski</i> (ryttarstaty; bägge i Warschau), <i>Byron</i> (Cambridge), <i>Gutenberg</i> (i Mainz; se afbildning i art. Gutenberg), hertig <i>Eugen af Leuchtenberg, Maximilian</i> af Bajern (ryttarbild, München), <i>Schiller</i> (Stuttgart), <i>Konradin</i> (Neapel). Många reliefer med ämnen dels ur grekernas gudasaga, dels med skälmska amorinmotiv (jfr fig. 8) tillhöra denna tid — bland relieferna märkas <i>Hektors afsked</i> och <i>Homeros sjunger för folket</i> (båda 1836—37, det sistnämnda här afbildadt vid art. Bildhuggarkonsten, pl. VII). Han fullbordade nu äfven medaljongsviten <i>Årstiderna</i> (<i>Våren, Sommaren, Hösten och Vintern;</i> fig. 13—16). 
T:s ställning som Roms främsta konstnär var längesedan erkänd, då han vid 70 års ålder gjorde allvar af sin hemflyttning till Danmark. Förslaget att i Köpenhamn upprätta ett museum för hans samlade verk var nu stadfäst, och såväl mästaren som hans arbeten och konstsamlingar fördes hösten 1838 på en fregatt från Livorno till Köpenhamn. Där mottogs han vid sin landstigning med en samfälld storartad hyllning från myndigheterna och folket. Efter det obundna arbetslifvet i Rom kändes de fordringar, som ställdes på landets store konstnär — framför allt fordringarna att deltaga i sällskapslifvet — betungande nog, och han, som varit van vid oafbrutet arbete, var lycklig, då han fick draga sig tillbaka till sin tillflyktsort Nysöe, baron Stampes gods, där han egde hängifna vänner. Där byggdes en ateljé för hans räkning i parken, och där utförde han <i>sin egen porträttstaty</i> — en afgjutning af denna uppställdes i Reykjavik 1874 — och bl. a. friserna <i>Jesu intåg i Jerusalem</i> och <i>Gången till Golgata</i> samt en omarbetning (fig. 3) af sin äldre grupp <i>De tre gratierna.</i> I Köpenhamn utfördes <i>Kristian IV:s staty,</i> den kolossale <i>Herkules</i> för Kristiansborgs slott m. m. 
Våren 1841 reste T. en tredje gång till Rom, där arbetet fortfarande pågick i hans ateljéer. Resan gick i paret Stampes sällskap genom Tyskland  och Schweiz, och öfverallt mottogs den ryktbare konstnären med hyllning af furstar, studentkårer och konstnärssamfund. Han hade sedan svårt att slita sig från Rom, men vände likväl hemåt hösten 1842. Ett och ett halft år efteråt dog han af ett slaganfall i K. teaterns salong. 
T. var den främste representanten för den antikens pånyttfödelse, som kännetecknar konststräfvandet under 1700-talets senare del. Han upptog tidens kraf på antikens stränga stil och ädla enkelhet, skapade i olympiskt lugn ett måttfullt, formskönt marmorsläkte utan lidelser och lidande, abstrakta och blodlösa gestalter, i aldrig klickande jämvikt och rytm hvarandra tämligen lika. I sina reliefer framför allt nådde han koncentration, linjerenhet, fasthållande vid det väsentliga. För formens lif och individuella karaktär hade han mindre intresse, lika litet sökte han virtuositet i behandlingssättet. För tidens ideella uppfattning af människogestalten blef han normgifvande, och danskarna funno mycket af sitt inre väsen återspegladt i hans kontemplativa, stillsamma, lidelsefria marmorsläkte, som i själfva verket eger så föga af grekisk ande. Själf var han en osammansatt, lycklig, naiv och harmonisk natur, som omskapade alla intryck efter sin egen individualitet. Hans samtid såg i hans verk idealets fulländning och en ny konsts soluppgång — utvecklingen har efter honom tagit helt andra vägar än dem, dit hans fridsamma, olympiskt lugna konst pekade. 
Redan på 1820-talet hade T. erbjudit sig att skänka Köpenhamn sina arbeten och samlingar. 1834 bestämdes, att staden skulle uppföra ett museum, som skulle bära T:s namn, och 1838 förordnade denne i sitt testamente, att hans konstnärliga kvarlåtenskap skulle tillfalla detta museum. Arkitekten Bindesbölls genialiska och originella ritningar till detta — det var ett gammalt, invid Kristiansborgs slott beläget vagnshus, som om- och tillbyggdes för ändamålet — antogos 1839, och arbetet tog sin början. Museet (fig. 17) stod under tak 1841. Gården var färdigdekorerad, innan T. dog, de yttre fasaderna med Sonnes freskomålningar fullbordades 1848, då äfven T:s jordiska kvarlefvor flyttades från Vor frue kirke till grafven i museets medelpunkt. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 17. Thorvaldsens museum.</tr></table> 
<i>Thorvaldsens museum</i> omfattar konstnärens arbeten i utkast eller gipsmodeller, dessutom omkr. 120 i marmor, utförda på hans ateljéer eller i 
page_number=625, index= - Thorvaldsen, Bertel 
<b>Till art. Thorvaldsen. I.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Iason.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. De tre gratierna.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Adonis.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig  5. Dagen.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 6. Natten.</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 8. Kärlekens åldrar.</tr></table> 
<table class="ic"><tr><td style="text-align: center;"><a href="javascript:ShowPopUp(13)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 7. Furstinnan Baryatinsky.</tr></table> 
<table class="ic"><tr><td style="text-align: center;"><a href="javascript:ShowPopUp(15)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 9. Detalj ur frisen Alexanders intåg i Babylon.</tr></table> 
Nordisk Familjebok. B. XXVIII. 
page_number=626, index= - Thorvaldsen, Bertel 
<b>Till art. Thorvaldsen. II.</b> 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 10. Hoppet.</tr></table> 
<table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig.  11. Kristus.</tr></table> 
<table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 12. Herdegossen.</tr></table> 
<table class="ic"><tr><td style="text-align: center;"><a href="javascript:ShowPopUp(7)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 13. Våren.</tr></table> 
<table class="ic"><tr><td style="text-align: center;"><a href="javascript:ShowPopUp(9)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 14. Sommaren.</tr></table> 
<table class="ic"><tr><td style="text-align: center;"><a href="javascript:ShowPopUp(11)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 15. Hösten.</tr></table> 
<table class="ic"><tr><td style="text-align: center;"><a href="javascript:ShowPopUp(13)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 16. Vintern.</tr></table> 
page_number=627, index= - Thorvaldsen, Bertel  - Thorwöst, Peter  - Thorönsborg  - Thot  - Thotmes  - Thott  - Thott  - Thott, Birgitte  - Thott, Otto  - Thott, Reedtz-  - Thou, Jacques Auguste de 
Danmark efter hans död samt vidare antika bilder, vaser, mynt, målningar af samtida konstnärer ur T:s ego, hans boksamling och en del möbler, arkivalier m. m. 
T:s förnämste biograf är J. M. Thiele (se denne), som utgaf dels "T. og hans værker", ett praktverk med kopparstick (4 bd, 1831—50), dels en lefnadsteckning, "T:s biografi" (4 dlr, 1851—56), grundad på T:s efterlämnade papper. Andra arbeten äro E. Plon, "T., sa vie et son œuvre" (1867, öfv. till flera språk), K. Fr. Wilckens, "Træk af T:s kunstner- og omgangsliv" (2:a uppl. 1874; ty. öfv. 1875), A. Wilde, "Erindringer om Jerichau og T. ombord paa fregatten Rota 1838" (1884; sv. öfv. 1885), J. Lange, "Sergel og T." (1886, kapitlen om T. äfven i ty. uppl.), M. Hammerich, "T. og hans kunst" (populär skrift 1870), S. Müller, "T., hans liv og værker" (praktverk 1890—93), A. Rosenberg, "T." (Bielefeld, 1896), A. Repholtz, "T. og Nysöe" (1912), R. Stampe, "Baronesse Stampes erinringer om T." (1912), M. Galschiöt, "T:s museum" (1895). Flera samlingar reproduktioner af T:s verk ha utkommit. Hans namnteckning återges på pl. IV till art. Autograf. T:s staty, utförd af tyske skulptören E. Wolff, uppställdes 1871 i trädgården vid Palazzo Barberini i Rom, invid den plats, där T:s ateljé hade sin plats. G—g N. 
<b>Thorwöst,</b> Peter, finländsk industriman, f. i Holland (födelseåret okändt), d. 6 maj 1659 i Åbo, inkom genom Stockholm vid pass 1630 till Åbo, där han förvärfvade sig stor förmögenhet och ansedd ställning. Han var särskildt en gynnare af den lärda världen och var professorer och studenter till stor hjälp i deras kamp för brödet. Genom försträckning åt den rike Åboköpmannen Jakob Wolle mot pant af Antskog järnbruk i västra Nyland nödgades han 1647 inlösa icke blott Antskog, utan äfven Svartå järnbruk med Ojamo järngrufva i Lojo socken. 1649 erhöll han privilegium på att grundlägga en masugn, hammare och manufaktursmedja å Fiskars hemman i Pojo, ej långt från Antskog. Det nu så blomstrande Fiskars blef färdigt 1650, manufakturverket dock först 1658 (brann 1660 och grundades ånyo först 1830). T. skötte sina bruk med stor drift. T. C. 
<b>Thorönsborg.</b> Se Torönsborg. 
<b>Thot,</b> <i>myt.</i> Se Egypten, sp. 1471. 
<b>Thotmes,</b> fornegyptiska konungar. Se Egypten, sp. 1481. 
<b>Thott,</b> en svensk friherrlig och en svensk greflig ätt. Se Tott. 
<b>Thott,</b> gammal dansk adlig ätt, som utgrenat sig äfven till Sverige (se Tott). 1. Birgitte T., f. 1610, d. 1662, äktade 1632 Otto Gjöe till Turebyholm. Hon var ett mycket lärdt fruntimmer, och hennes öfversättningar från grundspråket af Seneca (1658) samt de grekiske filosoferna Epiktetos och Kebes (1661) utmärkas lika mycket genom trohet som genom lättfattligt språk. Öfv. af Seneca tillhör det bästa, som den tiden hade att uppvisa af danskt språk. — 2. Otto T., grefve, ämbetsman, bok- och konstvän, f. 13 okt. 1703, d. 10 sept. 1785, blef 1746 förste deputerad i räntekammaren och lyckades i denna ställning på åtta år betydligt reducera statsskulden. 1762 blef han medlem af geheimekonseljen och 1763 öfversekreterare i danska kansliet samt upphöjdes 1767 i grefligt stånd, men afskedades i dec. 1770. Efter Struensees fall (jan. 1772) intog han åter sin plats i konungens råd och behöll den till sin död. T. egde dyrbara samlingar af taflor, mynt och böcker. Hans bibliotek räknade 120,000 bd och var det största enskilda i hela Europa, större än k. biblioteket i Köpenhamn på den tiden, samt mycket rikt på handskrifter (4,000) och sällsyntheter (6,000 paleotyper). Vid sin död skänkte han det dyrbaraste häraf åt k. biblioteket, som därjämte köpte en stor del af hans boksamling. T. var den siste manlige medlemmen af sin urgamla och ryktbara ätt. E. Ebg. 
<b>Thott,</b> Reedtz-. Se Reedtz-Thott. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thou</b> [tō], latinis. Thuanus, Jacques Auguste de, fransk statsman och historieskrifvare, f. 1553, d. 1617, innehade anställning som parlamentsråd, då han af Henrik III kallades till viktiga politiska värf. Det var på en tid, då Frankrike härjades af inbördes krig och konungen måste lämna sin hufvudstad (1588). T. rådde sin herre att oaktadt dennes motvilja förena sig med konung Henrik af Navarra (sedermera Henrik IV). Sedan han lyckats åstadkomma detta förbund, sändes han till Tyskland och Italien för att anskaffa åt de bägge konungarna erforderlig hjälp i penningar och krigsfolk. Från Venezia, där han erfor Henrik III:s mord (1589), skyndade han tillbaka till Frankrike och ställde sig till Henrik IV:s förfogande. Den nye konungen skänkte honom sitt förtroende. Ledd af religiös fördragsamhet, föreslog och genomdref T. det ryktbara Nantesiska ediktet (1598). Vid Henrik IV:s död (1610) var han vice president i parlamentet i Paris. Då änkedrottningen icke kunde förmå sig att utnämna honom till president vid inträffande ledighet, drog han sig tillbaka från det offentliga lifvet och egnade större delen af sin tid åt att fullborda sitt stora, på latin skrifna historiska verk, hvars 1:a del (18 böcker) utkom 1604 under titeln <i>J. A. Thuani historiarum sui temporis pars prima</i> och hvaraf sista delen utgafs 1620 (flera öfv. till fr.), en allmän historia för tiden 1543—1607, som, särskildt hvad Frankrike beträffar, har stort värde. Skildringen är i allmänhet lugn och fördomsfri, ehuru något vidlyftig och, naturligt nog, icke alltid utan misstag. Författarens skarpa yttranden mot det katolska prästerskapet och, å andra sidan, hans öfverseende med protestanterna, gjorde, att hans "Historia" blef fördömd i Rom. Hans samlade arbeten (7 fol. bd) utgåfvos 1733 i London af Th. Carte. — Hans äldste son, <i>François Auguste de T</i>. (f. 1607, d. 1642), parlamentsråd och senare conseiller d'état, blef inblandad i markis de Cinq-Mars' sammansvärjning mot Richelieu och miste 
page_number=628, index= - Thou, Jacques Auguste de  - Thouars  - Thouet  - Thouin, André  - Thouinia  - Thouletska vätskan  - Thoune  - Thourén, Gotthard Rogatius  - Tourout  - Thouvenel, Edouard Antoine  - Thracia (Thracien)  - Thraciska Bosporos  - Thrane, Valdemar  - Thrane, Markus Möller 
samtidigt med Cinq-Mars lifvet genom halshuggning. J. M—r. 
<b>Thouars</b> [toār], stad i franska dep. Deux-Sèvres, vid Loires biflod Thouet och järnvägarna mellan Tours och Les Sables d'Olonne samt Paris, Saumur och Bordeaux. 7,110 inv. (1911). Gammalt slott, förr tillhörigt hertigarna de la Trémouille, byggdt under 1500-talet, nu fängelse. Slottskapellet är ett litet mästerverk i renässansstil och har en i klippan huggen krypta, familjen Trémouilles graf. (H. W—k.) 
<b>Thouet</b> [toǟ], biflod fr. s. till Loire, utmynnar nedanför bifloden Vienne, vid staden Saumur (i dep. Maine-et-Loire). Den har sina källor i dep. Deux-Sèvres (forna landskapet Poitou) och ett omkr. 150 km. långt, syd-nordligt lopp, som gjorts till stor del segelbart förmedelst slussanläggningar. H. W—k. 
<b>Thouin</b> [toä̃'], André, fransk botanist, f. 10 febr. 1747 i Paris, d. där 27 okt. 1824, blef redan vid 17 års ålder öfverträdgårdsmästare vid Jardin des plantes och 1793 föreståndare för Muséum d'histoire naturelle i Paris. Han är mest känd för sina arbeten med gagnväxternas odling och förädling. Han skref <i>Monographie des greffes</i> (1821) och <i>Cours de culture et de naturalisation des végétaux</i> (3 bd, 1827). C. Lmn. 
<b>Thouinia</b> Poit., <i>bot.</i>, växtsläkte af fam. <i>Sapindaceæ</i>. Arterna, som äro buskar eller träd utan klängen med trefingrade blad, växa i Västindien och Mexico. De små blommorna äro symmetriska, frukten är en trevingad klyffrukt. <i>T. striata,</i> quiebra-hacha ("yxbrytare") l. quebracho, har en mycket hård ved, som begagnas till byggnadsvirke och till förfärdigande af redskap och vapen. G. L—m. 
<b>Thouletska vätskan</b> l. lösningen [tolēska]. Franske mineralogen Julien Thoulet (f. 1843), professor i Nancy, införde 1879 metoden att använda tunga vätskor för att skilja mineralkorn af olika eg. v., t. ex. beståndsdelarna i en bergart från hvarandra. Den efter honom uppkallade vätskan utgöres af en vattenlösning af kaliumkvicksilfverjodid, hvars eg. v. genom vattnets afdunstning kan uppdrifvas till högst 3,196 och hvilken man genom utspädning kan bibringa hvilken eg. v. som helst mellan nämnda tal och 1. Sådana mineralkorn, som äro tyngre än vätskan, sjunka till bottnen, de, som äro lättare, flyta på ytan; genom successiv utspädning kan man sålunda skilja mineralkorn af olika eg. v. från hvarandra. Senare ha andra tunga vätskor kommit till användning, t. ex. metylenjodid, CH2 J2, hvars högsta eg. v. uppgår till 3,22. De tunga vätskorna ge äfven ett bekvämt medel till bestämningen af eg. v. hos små mineralkorn, enär dessa sväfva i jämvikt på hvilket djup som helst i en vätska af samma eg. v. som deras egen. Ant. Sj. (Hj. Sj.) 
<b>Thoune</b> [tōn], stad. Se Thun. 
<b>Thourèn</b> [tωr-], Gotthard Rogatius, tandläkare, f. 21 juli 1881 i Färlöfs församling, Kristianstads län, aflade mogenhetsexamen 1902 och tandläkarexamen 1906 samt blef laborator vid Tandläkarinstitutet 1912. T. har företagit flera studieresor till Tyskland, Österrike, Holland och Schweiz, 1915 med stipendium från arméns sjukvårdsstyrelse, Svenska tandläkarsällskapet och Sveriges tandläkarförbund i och för studier vid käklasaretten i Berlin, Heidelberg, Düsseldorf och Hamburg. T. är den förste tandläkaren i Sverige, som med tillstånd af K. M:t offentligen försvarat en afhandling vid Karolinska institutet (<i>Über die sutura incisiva und das os intermaxillare bei menschen,</i> 1917). Han har dessutom utgett ett tjugutal afh. M. S—dt. 
<b>Thourout</b> [tōrot], stad i belgiska prov. Väst-Flandern, arrond. Bruges, knutpunkt för järnvägarna Ostende—Ypern och Bruges—Courtrai. 11,085 inv. (1912). Tillverkning af linne- och bomullsvaror, spetsar och hattar. H. W—k. 
<b>Thouvenel</b> [tovnä'l], Édouard Antoine, fransk diplomat, f. 11 nov. 1818 i Verdun, d. 19 okt. 1866 i Paris, blef 1844 attaché vid franska legationen i Bruxelles, 1845 legationssekreterare i Aten, 1846 chargé d'affaires och 1849 envoyé i Aten samt efter statskuppen 1851 direktör för politiska afdelningen i utrikesministeriet i Paris. Utnämnd till ambassadör i Konstantinopel 1855 och senator 1859, blef T. utrikesminister jan. 1860. Som sådan visade han skicklighet och moderation, ökade genom expeditionen till Syrien (aug. 1860—juni 1861) Frankrikes prestige i Orienten, vann stora framgångar mot Kina, som tvangs till freden i Peking (25 okt. 1860), samt grundlade genom freden i Saigon (5 juni 1862) franska väldet i Kochinkina. Men det var också under T:s ledning af utrikesministeriet, som den olycksbringande expeditionen till Mexico beslöts och påbörjades. T. afgick okt. 1862 från sin plats som utrikesminister på grund af meningsskiljaktighet med kejsaren i den romerska frågan. Med stöd af T:s papper utgaf hans son Louis T. "Le secret de l'empereur" (2 bd, 1889), "La Grèce du roi Othon" (1890), "Nicolas I:er et Napoléon III. Les préliminaires de la guerre de Crimée, 1852—1854" (1891), "Trois années de la question d'Orient, 1856—1859" (1897) och "Pages de l'histoire du second empire" (1903). E. W.* 
<b>Thracia</b> (Thracien). Se Tracien. 
<b>Thraciska Bosporos.</b> Se Bosporos. 
<b>Thrane,</b> Valdemar, norsk musiker, f. 1790 i Kristiania, d. där 1828, spelade tidigt med i en symfoniorkester af amatörer i hans föräldrahem, studerade sedan i Köpenhamn och Paris, blef 1817 i Kristiania anförare för Det dramatiske selskabs orkester och i Det musikalske lyceum samt bildade en stråkkvartett. Han var skicklig violinist (konserterade bl. a. i Stockholm 1819) och god dirigent. T. komponerade kantater, uvertyrer och danser för orkester samt det första norska sångspelet, <i>Fjeldeventyret</i> (librett af Bjerregaard, se denne; "Ett äfventyr i norska fjellen", uppf. i Stockholm 1861). 
<b>Thrane,</b> Markus Möller, norsk kommunist, f. 14 okt. 1817 i Kristiania, d. 1890 i Eau Claire, Wisconsin, blef student 1840 och egnade sig först åt teologien, men sedermera åt lärarkallet. Därunder blef han anhängare af den kommunistiska arbetarrörelsen, organiserade själf en sådan i Norge, delvis tillsammans med studenten Abildgaard. Han stiftade flera arbetarföreningar och redigerade "Arbeiderforeningernes blad" från maj 1849 till 1851, då Abildgaard trädde i hans ställe. T. vann många anhängare, 
page_number=629, index= - Thrane, Markus Möller  - Thrane, Torkel  - Thrane, Karl  - Thrap, Daniel Smith  - Thrap-Meyer, Henrik  - Thrasaëtus harpyia  - Thrasea, Paetus  - Thrason  - Thrasybulos  - Thrasyllos  - Thrasyllos  - Threeply  - Three rivers  - Threnos 
thraniterna, särskildt bland arbetare och husmän, hvilka drömde om kommunismens praktiska genomförande i Norge. Rörelsen vann stor utbredning i södra Norge, och agitationen antog 1851 en hotande karaktär, i synnerhet vid det stora mötet på Ladegaardsöen (Bygdö) vid Kristiania; men innan det kommit till våldsamheter, lät regeringen arrestera T., Abildgaard och några andra af ledarna, hvarefter agitationen bortdog. 1855 dömdes de anklagade till straffarbete, hvilket T. undergick i Kristiania. Sedan han frigifvits (1858), lefde han där någon tid som fotograf och utvandrade 1863 till Amerika. 1883 kom han tillbaka till Norge, med delvis ändrade åsikter, men reste åter öfver till Amerika. Y. N.* 
<b>Thrane,</b> Torkel, pseudonym. Se Hansen, F. J., sp. 1418. 
<b>Thrane,</b> Karl, dansk musikhistoriker, f. 2 sept. 1837 i Fredericia, d. 19 juni 1916, blef 1863 juris kandidat och var sedan 1878 justitssekretær i Höjesteret. Hans hufvudarbete är <i>Danske komponister</i> (1875), hvari han skildrat <i>Weyse, Kuhlau, J. P. E. Hartmann</i> och <i>N. Gade.</i> Vidare författade han <i>Rossini og operaen</i> (1885) och <i>Cæciliaforeningen og dens stifter</i> (d. v. s. H. Rung; 1901), <i>Fra hofviolonernes tid. Skildringer af det kongel. kapels historie 1648—1848</i> (1908) och <i>Weyses minde</i> (1916). E. Ebg. 
<b>Thrap,</b> Daniel Smith, norsk författare, f. 1832 i Aker, d. 1913, var 1880—1902 kyrkoherde i Petri församling i Kristiania. Han utgaf eller författade ett stort antal skrifter, särskildt i norsk kyrkohistoria, bl. a. <i>Bidrag til den norske kirkes historie i det 19. aarh.</i> (2 saml. 1884, 1890), och redigerade i flera år "Zuluvennen". 
<b>Thrap-Meyer,</b> Henrik, norsk arkitekt, f. 31 juli 1833 i Bergen, d. 29 dec. 1910, studerade vid Polyteknikum i Hannover 1855—59 och därefter ett år i Zürich, var från 1860 lärare vid teckningsskolan i Bergen och från 1864 praktiserande arkitekt i Kristiania. Bland hans arbeten märkas komplexen <i>Viktoriaterrassen</i> där samt <i>biskopsgården</i> i Oslo och <i>domkyrkan</i> i Kristiansand, dessutom kyrkor och skolor. T. var den förste, som sände färdiga norska trähus till utlandet. Han gjorde ritningar till montrer för norska afdelningarna vid världsutställningarna i Wien 1873, Philadelphia 1875 och Paris 1878. G—g N. 
<b>Thrasaëtus harpyia,</b> <i>zool.</i> Se Harpyan. 
<b>Thrasea,</b> Pætus, romersk senator under Nero, känd för frisinthet och själfständighet, författade ett loftal öfver Cato d. y. Han anklagades år 66 inför senaten, men dödsdomen var på förhand gifven. T. fick dock välja dödssätt. Han valde det då brukliga att låta öppna ådrorna och dog med lugn och själsstyrka efter att förut ha med vänner och familj samtalat om själens odödlighet. Hans maka, Arria d. y., ville dö med honom (jfr Arria), men hindrades af T. R. Tdh.* 
<b>Thrason</b> (grek. <i>Θϱάσων</i>), en bronskonstnär, troligen från den hellenistiska tiden, prisades af Strabon och Plinius. Beväpnade män, jägare och offrande funnos af honom; likaså, i Efesos, en Penelope med Eurykleia; möjligtvis har man där att söka originalet till många ännu bevarade konstverk. J. C. 
<b>Thrasybulos</b> (grek. <i>Θϱασύβουλος,</i> lat. <i>Thrasybulus</i>), Lykos' son, var en framstående patriot och ledare af det demokratiska partiet i Aten mot slutet af 5:e årh. f. Kr. 411 medverkade han kraftigt till att störta den oligarkiska regeringen. I sjöslaget vid Arginusiska öarna deltog han som trierark. Sedan Lysandros eröfrat Aten (404) och insatt de "trettio tyrannernas" styrelse, gick T. som landsflyktig till Tebe. Med en liten skara beslutsamma fosterlandsvänner satte han sig snart i besittning af gränsfästningen Fyle och sedermera af hamnstaden Peiraieus. Uå de "trettio tyrannerna" där angrepo honom, blefvo de slagna och tvungna att draga sig tillbaka till Eleusis. Under bemedling af spartanske konungen Pausanias ingicks därefter en förlikning mellan partierna på grundvalen af allmän amnesti, från hvilken endast de trettio skulle vara uteslutna. T. och hans anhängare intågade nu i Aten och återställde under folkets jubel den demokratiska författningen (403). Under en sjöexpedition till Mindre Asiens kuster blef T. mördad af invånarna i Aspendos i Pamfylien (389). A. M. A. 
<b>Thrasyllos</b> l. Thrasylos (grek. <i>Θϱάσυλλος</i> l. <i>Θϱάσυλος,</i> lat. <i>Thrasyllus</i>), en af Atens mera framstående fältherrar under senare delen af Peloponnesiska kriget (431—404 f. Kr.) och vid sidan af Thrasybulos (se denne) en af stödjepelarna för den demokratiska författningen, i hvilken riktning han i synnerhet 411 var verksam under sina expeditioner till Samos och Hellesponten. I slaget vid Arginusiska öarna (406) förde han befälet öfver en del af den attiska flottan, men blef efter vunnen seger jämte sina medfältherrar anklagad och af det uppretade folket dömd till döden för uraktlåtenhet att rädda de skeppsbrutne och uppsamla de fallne, hvilket i själfva verket en plötsligt utbruten storm hade gjort omöjligt. A. M. A. 
<b>Thrasyllos</b> (grek. <i>Θϱάσυλλος</i>) från Mendes i Egypten, grekisk historiker, grammatiker och astrolog, med hvilken Tiberius vardt bekant på Rhodos och som han, sedan han blifvit kejsare, kallade till Rom, där T. afled 36 e. Kr. Han genomförde, efter äldre föredöme, indelningen af Platons dialoger i fyra serier (tetralogier). J. C. 
<b>Threeply,</b> eg. <i>Three ply carpet</i> [thrī' pla͡i' kā'pit] l. <i>Triple carpet,</i> en tredubbel mattväfnad af Kidderminstertyp, äfven kallad skotsk matta. Se Kidderminstermattor. 
<b>Three rivers</b> [thrī' ri'vəṡ], fr. <i>Trois rivières</i> [trωa' riviǟr], stad i prov. Quebec i Dominion of Canada, vid S:t Maurices förening med S:t Lawrencefloden, 12 km. nedanför S:t Petersjön och vid järnvägen mellan Quebec och Montreal. Omkr. 10,000 inv. Staden, som anlades 1634, har en flodhamn, stora sågverk och några andra industriella verk samt exporterar trävaror, spannmål och nötkreatur. Den är säte för en katolsk biskop. (H. W—k.) 
<b>Threnos</b> l. Threnodia kallades hos forntidens greker urspr. en vid likbegängelser förekommande klagosång, som brukade åtföljas af alla yttre tecken till den djupaste sorg och förtviflan. Med tiden utbildades denna sorgesång till en egen konstart och höjde sig på samma gång till en mera allmängiltig, stämningsfull betraktelse öfver förgängligheten af jordelifvets lycka, hvartill väl 
page_number=630, index= - Threnos  - Thrinakia  - Thring, Edward  - Thrips  - Throckmorton, sir Nicholas  - Throckmorton, Francis  - Throgmorton  - Thrombos  - Throndsen, Ivar  - Thronus Mariae  - Thryms kvida  - Thuan-an  - Thuanus  - Thua-tien  - Thucydides  - Thue, Henning Junghans  - Thugga (Dugga) 
icke sällan anslöt sig det tröstefulla uttalandet af aningen om ett bättre lif och ett återseende på andra sidan grafven. Som mästare i denna diktart prisas Pindaros och Simonides. Äfven i den grekiska tragedien, i synnerhet hos Euripides, förekomma sånger i den threnodiska skaldekonstens stil. Från elegien (se d. o.), hvilken dessutom icke nödvändigt behöfver vara af klagande eller sorgbundet innehåll, skiljer sig threnos genom en mera lidelsefull stämning och genom omväxlande lyriska versmått. Besläktad med grekernas threnos var romarnas <i>nænia</i> l. <i>nenia</i> (se d. o.).                      A. M. A. 
<b>Thrinakia</b> l. Thrinakie (grek. <i>Θϱιναϰία</i> l. <i>Θϱιναϰίη</i>), en af Homeros omtalad ö, på hvars strand Odysseus under sina irrfärder landade. Ön tillhörde solguden (Helios), hvars hjordar där gingo i bet. Då Odysseus' följesmän oaktadt erhållen varning förgrepo sig på dessa, ådrogo de sig gudens vrede och därmed sitt eget fördärf. Redan i forntiden var man benägen att med Thrinakia förstå Sicilien, hvilken ö på grund af sin form betecknades som <i>trinakria</i> (d. v. s. den trekantiga). Sannolikt har dock detta ord intet med namnet Thrinakia att skaffa. A. M. A. 
<b>Thring</b> [thri'ȵ], Edward, engelsk skolman, f. 1821, d. 1887, promoverades 1847 i Cambridge och blef 1853 rektor vid skolan i Uppingham, som han från en ringa början utvecklade till en stor och ansedd läroanstalt. Han grundlade de årliga engelska rektorsmötena och intog en ledande ställning inom den engelska skolvärlden. Skolans uppgift såg han i karaktärsbildningen, och hans verksamhet uppbars af en idealistisk tro på sanningens makt. Äfven som pedagogisk författare åtnjöt han stort anseende: <i>Education and school</i> (1864; 2:a uppl. 1869), <i>Thoughts on life science</i> (1869; 2:a uppl. 1871, utg. under pseudonymen Benjamin Place), <i>The theory and practice of teaching</i> (1883; 2:a uppl. 1885). Postumt utgafs <i>Miscellaneous address</i> (1887). Se G. R. Parkin, "A memory of E. T." (1898). S—e. 
<b>Thrips.</b> 1. <i>Bot.</i> Se Hvitax. — 2. <i>Zool.</i> Se Thysanoptera. 
<b>Throckmorton</b> [thråkmå̄'tn] l. Throgmorton. 1. Sir Nicholas T., engelsk diplomat, f. 1515, d. 12 febr. 1571 i London, var besläktad med Henrik VIII:s sista gemål Katarina Parr, kom därigenom till hofvet 1543, tillhörde parlamentet 1545—67, stod i hög gunst hos Edvard VI:s förmyndare, adlades 1547 och lyckades hålla sig uppe äfven under Maria Tudor, trots att han var invecklad i försöket att vid Edvard VI:s död uppsätta Jane Grey på tronen och sedermera, febr. 1554, stod inför rätta som misstänkt för delaktighet i Wyatts sammansvärjning. Dock kvarhölls han i Tower till året därpå. T., som var ifrig protestant och tidigt biträdt prinsessan Elisabet med politiska råd, blef efter hennes tronbestigning en bland rikets mest betrodda stormän. Han var 1559—64 hennes ambassadör i Paris och förde där med Maria Stuart förhandlingarna om engelskt erkännande af hennes skotska tronföljdsrätt. T. hemkallades i onåd, enär han tillåtit sig att som löjligt beteckna ett rykte om Leicesters frieri till drottning Elisabet. Maj 1565 sändes han till Skottland för att söka hindra Maria Stuarts äktenskap med Darnley, och juni 1567 skickade Elisabet honom ånyo dit med instruktion att söka förmå de skotske stormän, som efter mordet på Darnley höllo Maria fängslad på Lochleven, att återge henne frihet och styrelsemakt. T. ogillade trots sin personliga vänskap för Maria denna politik, och Elisabets vankelmod försvårade än ytterligare hans uppdrag. Han förordade sedermera giftermål mellan Maria och Norfolk, misstänktes därför för delaktighet i dennes sammansvärjning 1569 och sattes för en kort tid i fängelse. Hans dotter Elisabet blef maka till sir Walter Raleigh. 
2. Francis T., den föregåendes brorson, konspiratör, f. 1554, afrättad 10 juli 1584 i London, var katolik och inledde under utländska resor 1580—83 förbindelser med landsflyktiga engelska trosfränder i Madrid och Paris. Till hemlandet återkom han som redskap för en komplott rörande spansk invasion i England med Maria Stuarts befriande och Elisabets afsättning som syftemål. Han väckte misstankar genom sina besök hos spanske ambassadören Mendoza och greps okt. 1583 på bar gärning under nedskrifvandet af ett chifferbref till Maria Stuart. Genom tortyr förmåddes han yppa de sammansvurnes planer, hvarpå han dömdes till döden (maj 1584) och afrättades. Många bland de genom hans bekännelser komprometterade flydde ur landet, och spanske ambassadören utvisades. 1—2. V. S—g. 
<b>Throgmorton</b> [thrågmå̄'tn]. Se Throckmorton. 
<b>Thrombos</b> [tråmbå̄s], <i>med.</i> Se Trombos. 
<b>Throndsen,</b> Ivar, norsk medaljgravör, f. 29 mars 1853 i Nes (Romerike), kom i guldsmedslära 1870, studerade som gravör i Kristiania från 1875 och därefter i Köpenhamn och Paris intill 1879 samt blef 1879 myntgravör på Kongsberg. T. har graverat de nya norska mynten samt omkr. 300 medaljer och plaketter, bl. a. <i>Medalj öfver trekonungamötet i Kristiania 28—30 november i917</i> (1918; på åtsidan en stiliserad framställning af Gustaf V:s handslag på Kristiania slott med Kristian X och Håkan VII). G—g N. 
<b>Thronus Mariæ.</b> Se Marienthron. 
<b>Thryms kvida</b> (isl. <i>Þryms-kviða</i>). Se Trym. 
<b>Thuan-an,</b> hamn. Se Huë. 
<b>Thuanus.</b> Se Thou. 
<b>Thua-tien,</b> stad. Se Huë. 
<b>Thucydides.</b> Se Thukydides. 
<b>Thue,</b> Henning Junghans, norsk författare, f. 9 nov. 1815 i Grimstad, d. 15 jan. 1851 i Stuttgart, tog filologisk ämbetsexamen i Kristiania 1840, blef s. å. universitetsstipendiat och företog 1842—44 en längre utrikes resa. Han utnämndes 1844 till rektor vid Arendals "middelskole" och 1848 till lektor i grekiska vid universitetet i Kristiania. T. utgaf <i>Læsebog i modersmaalet</i> (1846) samt skref dikter och afhandlingar, bl. a. <i>Trubadurerne og trubadur poesien</i> (1843). Hans <i>Efterladte arbeider</i> utgåfvos 1853 af M. J. Monrad. Y. N.* 
<b>Thugga</b> (Dugga), fornstad i Tunisien (romerska prov. Africa proconsularis), kallades under kejsarna Marcus Aurelius och Commodus <i>Civitas Aurelia T</i>., växte rätt betydligt, blef municipium under Severus Alexander och slutligen romersk koloni. Af staden finnas ännu betydliga ruiner, såsom af tempel åt Juppiter, Juno, Minerva, 
page_number=631, index= - Thugga (Dugga)  - Thugs  - Thugut, Johann Amadeus Franz de Paula  - Thuille, Ludwig  - Thuillerie, Gaspard Coignet de la  - Thuillier, Jean Louis  - Thuin  - Thuja 
Mercurius m. fl. af forum m. m. Äfven omgifningen är rik på ruiner. Jfr bl. a. Carton, "Ruines de Dougga" (1909). J. C. 
<b>Thugs.</b> Se Thags. 
<b>Thugut</b> [to'got], Johann Amadeus Franz de Paula, friherre von T., österrikisk statsman, f. 31 mars 1736 i Linz af borgerliga föräldrar, d. 28 maj 1818, började sin bana som tolk vid österrikiska ambassaden i Konstantinopel och var 1769—75 chef för densamma. Efter att ha varit Maria Teresias hemlige underhandlare med Fredrik II under Bajerska tronföljdskriget (1778) representerade han Österrike i Warschau (1780—83) och Neapel (1787—89) och kallades 1793 till "generaldirektör för utrikes angelägenheter", sedan Cobenzl efter Polens andra delning (mellan Ryssland och Preussen) afskedats. 1794 förordnades han att förvalta det genom Kaunitz' död ledigvordna statskanslersämbetet. T., som under sin tidigare politiska bana stått i en föga hedrande hemlig förbindelse med franska utrikesledningen, var en oförsonlig fiende till det republikanska Frankrike, hvars bekämpande han betraktade som sin hufvuduppgift. Han hoppades till en början kunna utsträcka de österrikiska Nederländernas (Belgiens) gränser ända till Somme, men fick i stället bevittna Belgiens förlust (1794). Större framgång vann hans mot Preussens maktutvidgning riktade östeuropeiska politik, i det att han med Ryssland träffade en öfverenskommelse, som innefattade dels en ny delning af Polen, dels Rysslands godkännande af Österrikes anspråk på satisfaktion för motgångarna under 1793 och 1794 (jan. 1795). Preussen fogade sig, och Polens tredje delning (s. å.) gaf Österrike ansenliga landförvärf. Stödd på ett förbund med England (1795) slappades T. icke genom Bonapartes framgångar 1796 i sin ifver för kriget mot Frankrike, men då hans förhoppningar om en monarkisk restauration i Frankrike slogo fel och fredssträfvandena togo öfverhand inom de ledande kretsarna i Wien, måste han bekväma sig till freden i Campo-Formio (1797). Redan följande år biträdde han en ny koalition mot Frankrike. Ånyo voro fransmännen segerrika, och denna gång blefvo T:s vedersakare vid det österrikiska hofvet med ärkehertig Karl i spetsen honom öfvermäktiga; efter slaget vid Hohenlinden erhöll han afsked ur statstjänsten (1800). Han lefde därefter som privatman, först i Pressburg, sedan i Wien — Den äldre litteraturens omdöme om T. behärskades till stor del af det misslyckande, hvartill hans politik i stort sett ledde, men har äfven rönt inflytande af den allmänna ovilja, hvarmed den personligen föga sympatiske uppkomlingen synes ha betraktats af samtiden. Gynnsammare bedömes T. af Vivenot, som utgett flera källpublikationer till belysning af hans politik. Jfr äfven Vivenot, "T. und sein politisches 'system'" (1870). N. H—tz. 
<b>Thuille</b> [toi'lle], Ludwig, österrikisk (sydtysk) tonsättare, f. 1861 i Bozen (Tyrolen), d. 1907 i München, elev af Pembaur och Rheinberger, blef 1883 lärare i pianospel och musikteori vid Münchens musikskola och fick 1890 professors titel. Vek och svärmisk romantik ger prägeln åt hans sagoopera <i>Lobetanz</i> (1898), som äfven har ställen af dramatisk styrka. Mindre bemärkta blefvo hans operor <i>Theuerdank</i> (1897, prisbelönt) och <i>Gugeline</i> (1901). Han skref vidare gedigen kammarmusik (bl. a. en sextett för piano och blåsinstrument), <i>Traumsommernacht</i> m. fl. orkesterverk, orgelsonater, manskörer och blandade körer, fina i stämning och klangverkan, samt solosånger och pianostycken. Tills. med R. Louis utarbetade T. en harmonilära (1907; 2:a uppl. 1908). E. F—t. 
<b>Thuillerie</b> [tyillrī], Gaspard Coignet de la T., grefve de Courson, fransk diplomat, f. 1594, d. 14 aug. 1653 i Paris, tjänstgjorde som medlem af parlamentsdomstolen i Paris, som föredragande i Ludvig XIII:s konselj och medlem af Conseil d'état samt blef sedermera intendent i prov. Poitou, Saintonge och Aunis, i hvilken egenskap han fick utföra demoleringen af La Rochelle. 1632 utnämndes han till d'Avaux' efterträdare som ambassadör i Venezia, ackrediterades 1637 vid de italienska furstehofven och förflyttades 1640 till Holland. 1644 sändes T. att söka bringa den pågående striden mellan Sverige och Danmark till slut och därigenom möjliggöra för Sverige att egna alla sina krafter åt det tyska kriget. Efter åtskilliga svårigheter, som orsakades af både svensk och dansk misstro mot hans afsikter, blef hans medlingsanbud antaget, men långvariga förhandlingar följde, innan Brömsebrofreden 13 aug. 1645 kom till stånd. Med stöd af de förbindelser, som han knutit med danske fredskommissarien Korfits Ulfeld, lyckades T. 5 nov. 1645 afsluta en i praktiken betydelselös allians mellan Frankrike och Danmark; den förbjöd visserligen danskt understöd åt Frankrikes fiender i Tyskland, men dref icke Danmark till en af T. åsyftad öppen brytning med kejsaren. T. blef från svenskt håll utsatt för klander för sitt alltför danskvänliga uppträdande såväl vid fredsmedlingen som under förhandlingarna i Köpenhamn, en misstro, som han vid ett besök i Stockholm jultiden 1645 förgäfves försökte häfva. 1646 återvände han till Holland, där han stannade de båda följande åren. L—ts. 
<b>Thuillier</b> [tyiljē], Jean Louis, fransk botanist, f. 1757 i Creil (dep. Oise), d. 1822 i Paris, var trädgårdsmästare vid jesuitkonventet i Paris, sedan inspektör för grönsaksförsäljningen i de stora hallarna och gjorde sig känd genom sin ännu mycket rådfrågade <i>Flore des environs de Paris</i> (1790). C. Lmn. 
<b>Thuin</b> [tyǟ'], stad i belgiska prov. Hainaut, på högra stranden af Sambre. Omkr. 6,000 inv. Järnverk, garfverier, skeppsbyggen. Förr starkt befäst. 
<b>Thuja</b> L., Tuja, <i>bot.</i>, ett släkte af buskar eller träd, hörande till afdelningen <i>Cupresseæ</i> af fam. <i>Pinaceæ.</i> Bladen visa <i>heterofylli</i> (se d. o.). En fröplantas första skott har 2 relativt stora och breda hjärtblad, hvarefter följa kransvis sittande, barrliknande, inemot 1 cm. långa, smala blad, så långt detta skott räcker (se fig. 1). Sättes detta skott som stickling, kan denna ungdomsform fixeras (se Retinospora). Men de från detta skott utbrytande grenarna bära mycket små, tätt tegellagda och tilltryckta, plattadt äggrunda, blågröna, fjäll-lika barr, som på den kölade ryggsidan ha en insänkt hartskörtel (se fig. 1 o. 2). Denna bladform 
page_number=632, index= - Thuja  - Thujopsis  - Thukydides 
blir sedan i regel den härskande. Grenskotten äro platt-tryckta; och då knoppar utvecklas endast i vinklarna af de blad, som stå på skottets kant, aldrig från dess sidoblad, så erhåller hela kvisten eller grenen en platt, åt sidorna utbredd form. Hos <i>Thuja</i> äro kottefjällen icke sammanvuxna som hos <i>Juniperus</i>-släktet, men icke heller sköldlika som hos <i>Cupressus,</i> utan tämligen jämtjocka och tegellagda, bildande en nästan äggformig, brun kotte. Hvarje fjäll bär 1—2 tunna, vingade eller ovingade frön. — <i>Thuja</i>-släktet har 6 arter, växande på norra halfklotet (Nord-Amerika och Öst-Asien). Allmännast odlas hos oss <i>T. occidentalis,</i> som i hemlandet kan nå en höjd af 20 m. och fått namnet lifsträd för sin ständiga grönska; om vintern blir thujan ofta brun, men återtar på våren sin gröna färg. Många vackra varieteter odlas i parker och trädgårdar. <i>T. orientalis</i> (<i>Biota orientalis;</i> se pl. till Coniferæ) från Kina och Japan, är ömtålig för Sveriges klimat. <i>T. gigantea,</i> jättethujan, från norra Kalifornien, där den blir 60 m. hög (jfr Nordvästindianer, sp. 1364), uthärdar väl i södra Sverige. Den ljusa, mjuka och lätta, men mycket varaktiga veden, hvit ceder, af <i>T. occidentalis</i> används i hemlandet till byggnadsvirke, järnvägssyllar m. m. Jättethujans trä kallas röd ceder eller kanotceder och har användning vid byggnadsarbeten inomhus, till tunnfabrikation och liksom det hvita cederträet i konstsnickeriet. Romarnas högt värderade citrusträ uppges ha erhållits af <i>T. orientalis.</i> Se vidare Bärnsten, sp. 857. O. T. S. (G. L—m.) <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. <i>Thuja occidentalis,</i> ung planta:<i>cot</i> hjärtblad, <i>s</i> barrlika blad,<i>g</i> gren med fjällika blad.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Grenstycke af <i>Thuja orientalis.</i></tr></table> 
<b>Thujopsis</b> Sieb. et Zucc., <i>bot.</i>, trädsläkte af fam. <i>Pinaceæ,</i> nära släkt med <i>Thuja,</i> från hvilken det skiljes genom kottefjällen, af hvilka de 2 öfre fertila bära omkr. 5 vingade frön. Den enda arten, <i>T. dolabrata,</i> inhemsk i Japan, där den blir 35 m. hög, är ett utmärkt vackert träd med pyramidformigt växtsätt och thujaliknande, breda, platta, på undersidan hvitskimrande grenar, odlas som prydnadsväxt och uthärdar hos oss icke alltför stränga vintrar rätt bra ännu i Mälartrakten. G. L—m. 
<table class="il"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Thukydides. Efter en antikmarmorbyst.</tr></table> <b>Thukydides</b> (grek. <i>Θουϰυδίδης</i> lat. <i>Thucydides</i>). 1. T., Melesias' son, statsman i Aten, var efter Kimons död ledare för det aristokratiska partiet och som sådan politisk motståndare till Perikles. Han blef dock slutligen besegrad af denne och landsförvisad genom folkbeslut medelst ostracism 443 f. Kr. — 2. T., Oloros' son, f. omkr. 460 f. Kr., forntidens störste historieskrifvare, medborgare i Aten, men på fädernet härstammande från ett traciskt furstehus och besläktad med Miltiades och Kimon. Filosofen Anaxagoras och talaren Antifon uppges ha varit hans ungdomslärare. Då han år 424 som befälhafvare för en attisk eskader, hvilken afsändes till Traciens kust för att skydda Atens därvarande besittningar mot spartanske fältherren Brasidas, kommit för sent till undsättningen af Amfipolis, blef han anklagad för högförräderi och måste gå i landsflykt, från hvilken han återkallades först 404. Han skall få år efter sitt återkallande ha funnit döden för mördarhand antingen i Aten eller, sannolikare, i Skapte Hyle i Tracien, där han egde gods med värderika guldgrufvor. — De 20 landsflyktsåren lämnade honom ostördt tillfälle att egna sig åt fullföljandet af sitt lifs stora verk, skildringen af Peloponnesiska kriget, hvars tilldragelser han redan från dess utbrott följt med sorgfällig uppmärksamhet, emedan han, såsom han själf säger, förmodade, att det skulle bli af större betydelse än något föregående. T. är skapare af den s. k. reflekterande eller pragmatiska historieskrifningen, hvilken ur händelsernas inbördes sammanhang söker förklara deras utveckling, och han anger uttryckligen som sitt syftemål att åstadkomma ett verk af värde för all framtid till efterrättelse för kommande tiders statsmän. Lika beundransvärd som hans djupsinniga uppfattning af tidsförhållandena är den samvetsgrannhet, hvarmed han vid materialets hopsamling och kritiska siktning gått till väga. Alla de viktigare platserna besökte han själf och följde, där det var möjligt, som ögonvittne händelsernas gång. Med aldrig svikande sanningskärlek är han angelägen att göra rättvisa mot alla och låta allt få framträda i sin rätta belysning. De tal, som han enligt de forntida historieskrifvarnas sed i stort antal inflätat i berättelsen, göra icke anspråk på att ordagrant återge det i verkligheten sagda, men de skildra på ett mästerligt sätt såväl de talandes karaktärer som de till grund för handlingarna liggande motiven. De tjäna tillika att för läsaren åskådliggöra T:s egen uppfattning af sakläget. Framställningssättet är enkelt, värdigt, fjärran från allt retoriskt prål och i hög grad 
page_number=633, index= - Thukydides  - Thulden (Tulden), Theodor (Dirick)  - Thule  - Thulin, Svante Thodor  - Thulin, Gabriel 
objektivt. Stilen är en fulländad typ af äldre attisk prosa, kraftig, kärnfull, ursprunglig, men sträf och sammanträngd och till följd däraf icke synnerligen lättläst. Den kronologiska indelningen är gjord efter de särskilda krigsårens somrar och vintrar, hvarigenom den liksom smyger sig händelserna i spåren. Arbetets indelning i åtta böcker härrör från den alexandrinska tiden. De fyra första böckerna tillika med de 24 första kapitlen af den femte skildra, efter en inledande återblick på Greklands äldre förhållanden, de 10 första krigsåren, till den s. k. "Nikias fred" (421 f. Kr.). Den återstående delen af arbetet beskrifver det ånyo utbrutna krigets händelser till 411. Där afbröts berättelsen till följd af författarens död. Bland nyare upplagor af T:s historieverk äro i främsta rummet att nämna de af Poppo, Krüger, Böhme, Classen, Stahl och Hude utgifna. En svensk öfv., "Peloponnesiska krigets historia", utgafs 1831—33 af J. O. Höijer. En synnerligen god dansk öfv. af T:s historieverk, med de 2 första böckerna af Xenophons Grekiska historia (<i>Hellenika</i>) som fortsättning, är utgifven af Gertz (1897—1902). Litt.: Krüger, "Untersuchungen über das leben des T." (1832), Roscher, "Leben, werk und zeitalter des T." (1842), Welzhofer, "T. und sein geschichtswerk" (1878), Müller-Strübing, "Thukydideische forschungen" (1881), Girard, "Essai sur Thucydide" (1884), Kirchhoff, "T. und sein urkundenmaterial" (1895), och Kl. Lindskog, "Th., en studie öfver hans person och verk samt ett urval ur hans historia i svensk tolkning" (1904). 1—2. A. M. A. 
<b>Thulden</b> (Tulden), Theodor (Dirick) van, flamsk målare, f. 1606 i 'sHertogenbosch, d. där 1676, var först lärjunge af en obekant mästare, Abraham Blyenberch, innan han blef elev af Rubens. Han blef mästare i Antwerpens målargille 1627 och uppehöll sig 1632 i Paris, där han målade kyrkotaflor, kända endast genom hans egna raderingar. 1633 var han i Antwerpen, 1647 åter i Paris, där han bl. a. målade <i>Treenigheten</i> (Grenobles museum). 1648 kallades han till Haag, där han bidrog till smyckandet af lustslottet 'tHuis ten Bosch, i hvars Oraniensal han målade <i>Vapensmidande cykloper</i> m. fl. Han slog sig sedan ned i sin födelsestad. Af öfriga arbeten nämnas <i>Den helige Hadrianus lider martyrdöden</i> (Michaeli-kyrkan i Gent), <i>Kristus uppenbarar sig för Maria</i> (Louvre), <i>Purpursnäckans upptäckt</i> (Madrid), <i>Æneas och Dido</i> (Hannover), <i>Fredens återvändande</i> (1655, Wien), <i>Maria inför Kristus</i> (1660, Köpenhamn) m. fl., alla signerade. Af icke namntecknade bilder, som tillerkännas honom, må nämnas <i>Galateas triumf</i> (Berlin) och <i>Landtligt bröllop</i> (Bruxelles). T. hade äfven namn som raderare. Så utförde han <i>Amasonslaget</i> efter Rubens, 58 Odyssébilder efter Primaticcio och Nicolò dell' Abate i Fontainebleau samt många blad efter egna arbeten. C. R. N.* 
<b>Thule</b> (grek. <i>Θούλη</i>) var hos forntidens greker och romare benämning på den längst i n. liggande delen af Europa. Namnet förekommer första gången i den beskrifning ("Peri okeanon"), som greken Pytheas från Massilia (se d. o.) i 4:e årh. f. Kr. gjorde öfver sin färd till Britannien, och af hvilken fragment finnas införda i forntida författares arbeten. Enligt Pytheas låg T. sex dagsresor n. om Britannien intill Ishafvet. På grund af den skildring han lämnar om landets polhöjd (längsta dagen 21 eller 22 timmar) och natur har man ansett, att T. är västra delen af Norge. (Haalogaland). Enligt Plinius d. ä. (d. 79 e. Kr.) är T. den "längst mot norden belägna" (<i>ultima Thule</i>) af de stora öar, som ligga midt emot Britannien i Germanska hafvet. Icke heller denna uppgift utesluter möjligheten, att med T. förstods en del af Skandinaviska halfön, ty Plinius betraktade Skandinavien som en samling öar (bland hvilka nämnas Skandia och Nerigon, "från hvilken man kan segla till Thule"). Marinos från Tyrus (2:a årh. e. Kr.) sätter den bebodda världens norra gräns vid ön T. på 63° n. br., och hans samtida och granskare den ryktbare geografen Ptolemaios har samma mening. Den skildring, som den bekante bysantinske historikern Prokopios (500-talet) med ledning af underrättelser, som lämnats honom af män från T., gör af T:s storlek, naturförhållanden, folk och kultur, passar in på Skandinaviska halfön. När under medeltiden Island upptäcktes och befolkades af iriska munkar, identifierade den irländske geografen Dicuil (se d. o.) i sitt omkr. 825 skrifna arbete detta land med de gamles T. Så ock Saxo. När man började reproducera Ptolemaios' karta, följde naturligtvis ön T. ("Thyle", "Thiele", "Tile") med, men allteftersom de geografiska kunskaperna vidgades, blef dess plats alltmera osäker. Så t. ex. ligger ön "Tile", af små dimensioner, på de af Greg. Reisch (1503) och Petrus Apianus (1520) utgifna kartorna emellan Skottland och Norge (Norbegia); men i Basel-editionen af Ptolemaios' karta 1540 har den förflyttats till strax s. om Island (samma karta har jämförelsevis goda framställningar af Amerika, Afrika och östra Asien), och ännu så sent som i Mathias Quadus' "Fasciculus geographicus" (1608) spökar namnet T., då som beteckning för <i>norra</i> kusten af Island. — Numera används ordet T. stundom i poesi och högre stil, nämligen som beteckning för Skandinaviska halfön (någon gång Island), eller, t. ex. hos Goethe, i betydelse af sagoland. J. Th. W. (S. L.) 
<b>Thulin,</b> Svante Theodor, dekorationsmålare, f. 15 mars 1837 å Strömsfors, Skåne, d. 3 sept. 1918, kom i målarlära och blef gesäll samt studerade sedan dekorativt måleri i Tyskland, Frankrike och Italien, hvarefter han i fäderneslandet utfört en mängd arbeten af detta slag, som vunnit allmänt bifall. Bland dessa må nämnas dekorationerna i Karsholms slott i Skåne, "Knutsalen" i Malmö, studentföreningens hus och universitetshuset i Lund, universitetshuset i Uppsala, men framför allt i Lunds domkyrka. -rn.* 
<b>Thulin,</b> Gabriel, kameralist, ledamot af Regeringsrätten, f. 22 juni 1865 i Hälsingborg, blef student 1883, juris kandidat 1887, docent i finansrätt, ekonomilagfarenhet och svensk rättshistoria 1890 samt juris licentiat och doktor 1893, allt vid universitetet i Lund. 1891 ingick han i Kammarkollegium och utnämndes 1893 till kammarråd. Vid Regeringsrättens tillkomst 1909 blef han regeringsråd. 1913—14 tjänstgjorde han i Lagrådet. På grund af särskilda förordnanden har T. utfört en mängd utredningar samt sakkunnig- och 
page_number=634, index= - Thulin, Gabriel  - Thulin, Anna  - Thulin, Karl Andreas  - Thulin, Enoch Leonard  - Thulit  - Thulstrup  - Thulstrup, Karl Magnus 
kommittéuppdrag. Flera af dessa uppdrag ha resulterat i synnerligen värdefulla tryckta framställningar af T:s hand, såsom <i>Utredning ang. patronatsrättigheterna i Skåne, Halland och Bohuslän</i> (2 bd, 1901), <i>Redogörelse för de ecklesiastika boställena i Gäfleborgs län</i> (1904), <i>i Västernorrlands län</i> (1906), <i>i Jämtlands län</i> (1909), <i>Historisk utveckling af den svenska skifteslagstiftningen</i> (1911), <i>Utredning ang. vissa prästerliga tjänster .... i privilegierade territoriella församlingar</i> (1916). T. har dessutom utgett <i>Om mantalet I</i> (1890), <i>Om konungens ekonomiska lagstiftning</i> (s. å.) samt skrifvit uppsatser och artiklar, bl. a. i Nordisk familjebok, af förvaltningsrättsligt innehåll. Han har varit led. af kyrkomötena sedan 1909 och af ortnamnskommittén (1902—09) samt är vice ordf. i Svenska diakonisällskapet. (C. G. Bj.) 
<b>Thulin,</b> Anna, sångerska. Se Oscàr 1. 
<b>Thulin,</b> Karl Andreas, blindfilantrop, f. 11 juni 1879 i Stockholm, blef fullständigt blind vid 20 års ålder, förvärfvade sig under studieresor utomlands och genom att deltaga i internationella blindkongresser noggrann kännedom om arbetet till förbättring af de blindes ställning. Han var sekreterare i De blindas förening 1909—15. T. har gjort sig särskildt bemärkt genom sina bemödanden att kulturellt höja de blinde, i hvilket syfte han 1916 lade grund till Stiftelsen De blindas bokfond (se d. o.). 
<b>Thulin,</b> Enoch Leonard, aeronaut, industriman, f. 15 sept. 1881 i Simris socken, Kristianstads län, studerade, hufvudsakligen i Frankrike, 1908—12 flygtekniken och flygkonsten, teoretiskt och praktiskt, promoverades 1912 i Lund till filos. doktor på afh. <i>Om luftmotståndet mot plana ytor</i> och erhöll s. å. i Reims flygardiplom. 1913 utnämndes han till adjunkt vid Högre latinläroverket på Norrmalm, men tillträdde ej befattningen. Han är led. af Krigsvet. akad. (1918) och af Fysiogr. sällsk. i Lund (s. å.). Han företog 24 sept. 1913 den första flygningen öfver Östersjön fram och åter i landflygplan (Landskrona—Stralsund—Trälleborg), flög april 1914 Paris—Landskrona (med en passagerare), 15 maj 1914 Malmö—Stockholm, 550 km. utan mellanlandning på 4 tim. 17 min. (skandinaviskt rekord), 17 maj 1914 Göteborg—Köpenhamn på 2 tim. 8 min., samt gjorde under jan. och febr. 1916 flera spaningsflygningar öfver Bottenhafvet för att uppsöka infrusna finska ångare. T. grundade 1914 den första fullständiga svenska flygplan- och flygmotorfabriken, som 1915 ombildades till "A.-B. Enoch Thulins aeroplanfabrik", den största flygplanfabrik i Skandinavien. Den är belägen i Landskrona och sysselsätter f. n. omkr. 1,000 personer, hvaraf 800 arbetare. Tillverkningsvärdet, som under 1917 uppgick till omkr. 4 mill. kr., uppgår f. n. till omkr. 1 mill. kr. i månaden. Motorfabrikationen omfattar dels roterande, luftkylda motorer från 50 till 150 hkr, dels stationära, vattenkylda motorer från 160 till 500 hkr. 1918 grundade T. tillika med d:r G. Dahlén och major K. Amundson det första lufttrafikföretaget i Sverige, nämligen A.-b. Lufttrafik med ett aktiekapital af 500,000 kr. och styrelsesäte i Landskrona. Bolaget utförde 1918 den första kommersiella färden till Finland (Stockholm—Åbo och åter) samt den första postflygningen Kristiania—Trondhjem. T. har skrifvit en del uppsatser aug. flygväsendet i tidningar och tidskrifter samt dessutom (tills. med I. Malmer) utgett <i>Flygmaskinen</i> (1916) och <i>Flygmotorn. A. Roterande motorer</i> (s. å.). — T. har äfven gjort sig bemärkt som flygplankonstruktör. — Thulins flygskola, på Ljungbyhed, började sin verksamhet 1915. Vid densamma har den öfvervägande delen — till 1 jan. 1919 92 st. — af Sveriges flygare utbildats. H. J—dt. 
<b>Thulit,</b> <i>miner.</i> Se Epidot. 
<b>Thulstrup,</b> svensk adlig ätt, härstammande från Karl Magnus T. (se T. 1), son till danske juristen Ludvig T. (f. 1774, svensk undersåte 1808, d. 1851) och adlad 1858. En farbroder till honom var norske läkaren M. A. T. (se denne). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 1. Karl Magnus T., militär, statsråd, f. 12 jan. 1805 i Landskrona, d. 29 juli 1881 i Stockholm, blef 1822 student i Uppsala och 1824 underlöjtnant vid Fältmätningsbrigaden af Ingenjörkåren, sedermera kallad Topografiska kåren, där han 1857 avancerade till öfverstelöjtnant, sedan 1853 öfverste i armén. Samtidigt var han lärare vid Högre artilleriläroverket på Marieberg i beskrifvande geometri (1832—50) och guvernör för krigsakademien på Karlberg (1850—61). T., som adlats 1858, utnämndes 1861 till generalmajor och till konsultativt statsråd i De Geers första ministär. Denna utnämning hade föregåtts af betänkligheter, huruvida T. kunde anses fylla den af grundlagen föreskrifna förutsättningen att vara infödd svensk man. Hans fader (se ofvan) hade nämligen först ett par år efter T:s födelse upptagits till svensk medborgare. Vid B. J. E. v. Platens afgång 4 juni 1868 öfvertog T. Sjöförsvarsdepartementet, men afgick efter uppnådd pensionsålder jan. 1870. I De Geers "Minnen" karakteriseras T. som en kunnig militär och insiktsfull i många andra stycken samt därjämte som en klok, betänksam och fördomsfri man. Alltför stor tystlåtenhet var, enligt De Geers åsikt, T:s största brist i statsrådet. Han utnämndes 1872 till inspektör för militärläroverken och 1874 till generallöjtnant. T. var led. af Krigsvet. akad. (1837) och Vet. akad. (1849) samt hedersled. af Örlogsmannasällsk. (1868). Han var f. ö. led. i kommittéerna för organisation af generalstaben (1855), för ordnande af de förenade rikenas gemensamma stridskrafter (1856) och ang. försvaret af Stockholm och Mälardalen (1856—57) samt ordf. i kommittéerna för ordnande af den gymnastiska undervisningen i riket (1858—59), ang. de topografiska, geologiska och ekonomiska kartverken (1870—71) och i vapen- och befästningskommittén (1870). Utom uppsatser i Krigsvet. akad:s handlingar utgaf han <i>Prof å topografisk kartritning, anbefallda att följas vid svenska militärkartarbeten</i> (1837), <i>Öfningsexempel i topografisk kartritning</i> (s. å.), 
page_number=635, index= - Thulstrup, Karl Magnus  - Thulstrup, Karl Ludvig Henning  - Thulstrup, Bror Ture  - Thulstrup, Magnus Andreas  - Thum (Thun)  - Thumann, Friedrich Paul  - Thumim (Thummim)  - Thumstauf  - Thun 
<i>Kurs i kartritning för underbefälsskolor</i> (1840), <i>Lärokurs uti beskrifvande geometri</i> (1849; 2:a uppl. 1854), <i>De första grunderna af matematisk geografi och topografi</i> 1855; 2:a uppl. 1861). 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Karl Ludvig Henning T., den föregåendes son, militär, tecknare, f. 26 okt. 1836 i Stockholm, d. där 23 juni 1902, blef 1855 underlöjtnant vid Första lifgrenadjärregementet, var länge lärare vid Karlberg och ingick 1873 vid den nybildade generalstaben, blef där öfverstelöjtnant 1882, var chef för krigsskolan på Karlberg 1882—90 samt öfverste och chef för Södermanlands regemente 1890—96. Sedan 1886 var han led. af Krigsvet. akad. Redan som kadett väckte T. uppmärksamhet för sina raska teckningar. Sedan utgaf han litografiska karikatyrhäften: <i>En samling skämt</i> (1859), <i>Komiska bagateller</i> (1860—63), <i>Militäriska fotografier</i> (1860—62, delvis tills. med O. Brander), <i>Minnen</i> (1865—71) och <i>Karikatyralbum</i> (1872, 1873, 1875—81), hvarjämte han lämnade teckningar till "Ny ill. tidning" och utgaf <i>Afbildningar af nordiska drägter, sådana de burits eller bäras uti olika landskap</i> (1888—89; 16 planscher i litografiskt färgtryck med svensk och fransk text af J. H. Kramer). Bland hans målningar nådde <i>Kung Karls sista eriksgata</i> (Karl XV:s likfärd genom Sverige, 1872) på sin tid rätt stor popularitet. 
3. Bror Ture T., den föregåendes broder, tecknare, f. 5 april 1848 i Stockholm, blef 1865 underlöjtnant vid Svea artilleriregemente, anställdes 1868 i franska armén, tjänade vid Främlingslegionen i Algeriet och avancerade under fransktyska kriget till kapten (1871) samt stred mot kommunarderna i Versailles. Han vistades sedan 1872 som civilingenjör i Nord-Amerika. Sin konstnärliga underbyggnad erhöll han i Paris, men egnade sig först efter sin bosättning i New York (omkr. 1875) på allvar åt konsten. T. har lämnat en mängd teckningar till "The Graphic" och Frank Leslies och Harpers illustrerade tidningar samt äfven utfört akvareller och oljemålningar. Företrädesvis berömmes han som militärmålare (bataljmålningar från inbördeskriget i kapitoliebyggnaden i Atlanta och i Soldier's memorial i Pittsburgh m. fl.), men han har äfven utfört genrer i kostym från 1700-talet, scener och interiörer från Dalarna o. s. v. 1. T—s. 2—3. -rn." 
<b>Thulstrup,</b> Magnus Andreas, norsk läkare, f. 13 april 1769 i Köpenhamn, d. 18 maj 1844 i Kristiania, blef student 1786 och kir. kandidat 1791. Sedan han innehaft flera anställningar som kirurg i Köpenhamn, kom han 1797 som militärkirurg till Kristiania. 1801—18 var han regementskirurg, vid Oplandske regementet, och bevistade som sådan krigen 1808—09 och 1814, blef 1809 förste medlem af norska sundhetskollegiet och 1813 led. af direktionen öfver det militära medicinalväsendet samt 1814 professor i kirurgi och förlossningskonst vid Kristiania universitet. 1818  blef han öfverfältläkare och erhöll som sådan 1819 titeln generalkirurg. 1818 utnämndes han till förste lifmedikus. Därjämte var han till 1836 medlem af styrelsen öfver rikshospitalet, öfverkirurg, öfverläkare vid barnbördshuset och föreståndare för barnmorskeinrättningen. T. blef medlem af Svenska läkarsällskapet 1814, hedersled. af svenska Sundhetskollegiet 1816, hedersdoktor i Köpenhamn 1817 och medlem af Krigsvet. akad. 1820. T. utvecklade ingen större författarverksamhet, men intog vid sidan af professor Skjelderup en framstående plats som grundläggare af de medicinska studierna i Norge. Såväl hos Kristian Fredrik som hos Karl XIV Johan åtnjöt T. stort förtroende, och vid den senares hof var hans hustru, Eleonora Clauson-Kaas (f. 1778, d. 1823, styfdotter till danske statsministern F. J. Kaas), under många år anställd som statsfru. Y. N.* 
<b>Thum</b> (Thun), konstnärssläkt i Stockholm på 1600-talet. Stamfadern, Christian Thum (Theun) uppförde 1628 komedier för de kunglige i Stockholm och Kalmar, blef sedan med sin trupp anställd i hofvets tjänst, erhöll 1640 understöd af allmänna medel att uppbygga ett spel- eller komedihus i sin gård på Södermalm samt fortfor att ge dramatiska föreställningar ända in på 1650-talet. Antagligen en son till honom var Christian von Thum, omtalad som målare och konterfejare från 1655, ålderman i ämbetet 1667 och lefvande ännu 1686. Han arbetade äfven för Hedvig Eleonora, för hvilken han 1664 utförde tre konterfej och 1668 åtta stora jaktstycken (nu sannolikt på Drottningholm). I Stockholms högskolas tafvelsamling finns en af honom signerad tafla, <i>Katt i ett skafferi.</i> Med hans söner Christian och Henrik, båda målare, synes släkten ha utgått i början af 1700-talet. -rn.* 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thumann</b> [tō-], Friedrich Paul, tysk målare, f. 1834, d. 1908 i Berlin, studerade i Berlin och i Dresden, målade porträtt och helgontaflor, var 1860—63 i Leipzig sysselsatt som tecknare för träsnitt, besökte Italien och England, blef 1866 professor vid konstskolan i Weimar, 1872 i Dresden och 1875 vid Berlins konstakademi. 1887—91 vistades han åter uti Italien, återvände så till sin lärarverksamhet i Berlin. Som tecknare af illustrationer till diktverk återgaf han med en lycklig förening af naturlighet och behag karaktären i Voss' "Luise", Shaksperes "En midsommarnattsdröm". Tennysons "Enoch Arden" och Chamissos "Frauenliebe und leben" samt Psychesagan m. fl. Bland hans oljemålningar må nämnas skildringar ur Luthers lif (Wartburg). (G—g N.) 
<b>Thumim</b> (Thummim). Se Urim. 
<b>Thumstauf</b> [tōm-], köping. Se Donaustauf. 
<b>Thun</b> [tōn], fr. <i>Thoune,</i> stad i schweiziska 
page_number=636, index= - Thun  - Thun  - Thun, Leo  - Thun, Franz Anton  - Thunberg, Daniel af  - Thunberg, Karl Peter 
kantonen Bern, 570 m. ö. h., 1,5 km. nedanför Aars utlopp ur Thunsjön och vid järnvägarna mellan denna sjö och Bern samt Interlaken i Berner Oberland. 7,480 inv. (1910), de allra flesta tysktalande. De trånga, krokiga gatorna, de ålderdomliga husens arkader och terrasser, den gamla borgen från 1100-talet på berget ofvanför staden samt den gotiska kyrkan, från hvars kyrkogård man har en präktig utsikt öfver sjön och Alperna, ge åt staden en romantisk prägel. Till staden är förbundets militärskola förlagd. Exercisplats med kaserner, ammunitionsfabrik m. m. Liflig handel med ost och linneväfnad. (H. W—k.) 
<b>Thun</b> (konstnärssläkt). Se Thum. 
<b>Thun</b> [tōn], T. und Hohenstein. 1. Leo, grefve von T., österrikisk statsman, f. 7 april 1811 i Tetschen, Böhmen, d. 17 dec. 1888 i Wien, var april—juli 1848 gubernialpresident i Böhmen samt blef 1849 kultus- och undervisningsminister i Schwarzenbergs ministär. Som sådan genomdref han gymnasiers och universitets ombildning efter tyskt mönster, afslöt 1855 konkordatet med kurian (upphäfdt 1870), som ställde skolan under kyrkans kontroll, och bidrog kraftigt till stiftandet af kejserl. vet. akad. Efter oktoberpatentets utfärdande 1860 utträdde T. ur ministären och framträdde dels i österrikiska herrehuset, hvaraf han blef lifstidsled. 1861, dels på bömiska landtdagen (1861—67,. 1870, 1883—88) som en af de ledande männen inom yttersta högern. 
2. Franz Anton, grefve, 1911 furst von T., son till T. 1:s broder Friedrich von T. (f. 1810, d. 1881, diplomat, bl. a. envoyé i Stockholm 1847—49), statsman, f. 2 sept. 1847 i Tetschen, d. där 1 nov. 1916, blef 1881 ärftlig medlem af österrikiska herrehuset och 1883 led. af Böhmens landtdag, var kraftig förfäktare af klerikala och feodala grundsatser och af tjechernas statsrättsliga fordringar samt utsågs i sept. 1889 till ståthållare i Böhmen, hvilket ansågs beteckna ett stort tillmötesgående gentemot tjecherna. Emellertid uppfyllde han icke dessas förhoppningar, utan arbetade för en försoning mellan tyskar och tjecher med lika rätt för båda, hvilket i hög grad ådrog honom "ungtjechernas" ovilja. Då dessa segrade vid landtdagsvalen 1895, lämnade T. sitt ämbete (febr. 1896). Efter v. Gautsch var T. 5 mars 1898—2 okt. 1899 konseljpresident och inrikesminister, åvägabragte visserligen en ny "ausgleich" med Ungern, men kunde ej öfvervinna tyskarnas obstruktion i riksrådet eller uppfylla sina löften till tjecherna. 2. J. F. N.* 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>D. af Thunberg. Efter enmålning af L. Pasch d. y.(Nationalmuseum.)</tr></table> <b>Thunberg,</b> Daniel af, mekaniker, vattenbyggare, f. af bondeföräldrar 15 maj 1712 på Tunsjö i Dals socken, Ångermanland, d. i jan. 1788 nära Karlskrona, vardt student i Uppsala 1731 och studerade till präst, men drogs alltmer öfver till mekaniken, fick 1745 anställning vid Polhems laboratorium mechanicum och antogs 1747 till byggmästare vid fästningsbyggnaderna i Finland. Där var han hufvudsakligen sysselsatt med dockanläggningarna på Sveaborg samt med strömrensningar. På en af Sveaborgs dammar lät A. Ehrensvärd inrista: "Utom Thunberg hade icke Ehrensvärd byggt denna damm". T. fick 1748 titeln slottsbyggmästare och 1759 direktörs fullmakt, utnämndes 1773 till öfverdirektör och adlades 1776. Sedan 1759 egnade han sig hufvudsakligen åt att utföra dockbyggnaderna i Karlskrona, för hvilka han utsett plats 1756. Samtidigt verkställde han dock undersökningar om strömrensningar och möjligheten att anlägga kanaler i flera af Finlands län. 1757 kallades T. att deltaga i ständernas kommission för Trollhätte kanal (se denna). Det förslag till kanalled förbi Trollhättan samt tillhörande slussverksanläggning, hvilket af kommissionen samma år framlades, var baseradt på T:s uppslag, vidare utarbetade och förbättrade af S. Sohlberg. Förslaget lades till grund för arbetets utförande hvilket dock betydligt fördröjdes. T. hade i egenskap af direktör ledningen af arbetena 1773—79. T.  var led. af Vet. akad. (1759) och af Fysiografiska sällskapet i Lund. På grund af sin framstående förmåga och redbara karaktär omfattades han af Ehrensvärd med varm vänskap. Nämnas bör, att T. uppgjorde ett förberedande förslag till Göta kanal, hvilket B. von Platen i hufvudsak följde vid utförandet. (Fmn.) 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thunberg,</b> Karl Peter, forskningsresande, botanist, f. 11 nov. 1743 i Jönköping, d. 8 aug. 1828 på Tunaberg vid Uppsala, var Linnés lärjunge i Uppsala, försvarade under Linnés presidium den med. afh. <i>De venis resorbentibus</i> 1767 och blef 1772 (under sin frånvaro i Kaplandet) promoverad till med. doktor. Han företog aug. 1770 en resa öfver Holland till Paris, där han stannade ett halft år för studier i medicin och naturhistoria, och blef på Amsterdamprofessorn Burman d. y:s förord anställd som kirurg på ett af holländska Ostindiska kompaniets skepp med tillstånd att vid ankomsten till Kaplandet stanna där. Sedan han vistats där 1772—75 och inhämtat holländska språket, anträdde han en resa till Java, och med uppdrag att för holländska trädgårdar insamla japanska växter fortsatte han färden som förste skeppsläkare i sällskap med en holländsk beskickning till Japan, där han landsteg i Nagasaki i aug. 1775. Återfärden från Japan skedde först dec. 1776, och besök gjordes på Java och Ceylon; T. lämnade Ceylon 1778, vistades en kort tid i Holland och London, och återkom till Sverige i mars 1779. Under sin frånvaro hade han 1777 utsetts till botanices demonstrator i Uppsala; efter hemkomsten förordnades han 1779 att förestå den 
page_number=637, index= - Thunberg, Karl Peter  - Thunberg, Anna Sofia  - Thunberg, Torsten Ludvig  - Thunbergia  - Thunder bay  - Thunman, Hans  - Thunsjön 
botaniska professuren där, blef e. o. professor 1781 och efter Linné d. y:s död 1784 ord. medicinæ och botanices professor. T. hemförde från sin långa resa mycket rika och värdefulla samlingar (hufvuddelen däraf tillhör Uppsala univ:s botaniska museum; se O. Juel, "Plantæ Thunbergianæ", 1918). T. är en af de svenskar, som uppställt det största antalet släkten och arter. Hans nya släkten voro 74, hvaraf 40 ännu anses giltiga, hans nybeskrifna arter inemot 1900, hvaraf öfver 1,100 befunnits giltiga; af hans samlingar har man dessutom i senare tider kunnat uppställa öfver 500 nya arter. Särskildt har T. stor förtjänst om Japans botaniska utforskning, hvaraf han förvärfvade hederstiteln "Japans Linné". Jämte många smärre skrifter öfver de utforskade ländernas flora utgaf han flera större verk, <i>Flora Iaponica</i> (1784), <i>Kæmpferus illustratus</i> (2 dlr, 1780, 1784), <i>Prodromus plantarum capensium</i> (2 dlr, 1794, 1800), <i>Flora capensis</i> (2 dlr, 1807—13 och 1818—20; ny uppl. af J. A. Schultes 1823). Hans resebeskrifning <i>Resa uti Europa, Africa, Asia, förrättad åren 1770—79</i> (4 dlr, 1788-93; öfv. till ty., fr. och eng.) vann mycken berömmelse. T. var led. af 66 vetenskapliga samfund (af sv. Vet. akad. sedan 1776). En minnesvård öfver E. Kæmpfer och K. P. Thunberg är af tyske forskningsresanden i Japan Ph. F. von Siebold upprest i Nagasaki. C. Lmn. 
<b>Thunberg,</b> Anna Sofia, sångerska. Se Sevelin 2. 
<b>Thunberg,</b> Torsten Ludvig, fysiolog, f. 30 juni 1875 i Torsåker, Västernorrlands län, blef student i Uppsala 1890, med. kandidat 1896, licentiat 1899 och doktor 1900. Han utnämndes 1901 till laborator i experimentell fysiologi och medicinsk fysik i Uppsala och är sedan 1905 professor i fysiologi i Lund. Sin vetenskapliga verksamhet inledde T. med en serie undersökningar öfver hudsinnenas fysiologi (<i>Bidrag till hudsinnenas fysiologi,</i> 1895; <i>Förnimmelserna vid till samma ställe lokaliserad, samtidigt pågående köld- och värmeretning,</i> 1896, <i>Den dubbla eller upprepade smärtsensationen,</i> 1898, <i>De köld-, värme- och smärtpercipierande nervändarnes relativa djupläge i huden,</i> gradualafh. 1900), och bearbetade denna fråga äfven i Nagels "Handbuch der physiologie" (1905). Under de följande åren koncentrerade T. sin forskning på frågor hänförande sig till det respiratoriska gasutbytet hos lägre djur och hos den öfverlefvande grodmuskeln (<i>Ein mikrorespirationsapparat,</i> 1905, <i>Der gasaustausch einiger niederer tiere in seiner abhängigkeit vom sauerstoffpartialdruck,</i> 1905, <i>Die beeinflussung des überlebenden froschmuskels durch verschiedene stoffe</i>, 12 afh., 1909—13) samt på studiet af fysiologiskt intressanta autooxydabla substanser (<i>Autooxydable substanzen und autooxydable systeme von physiologischem interesse,</i> 4 afh., 1910—16) äfvensom därmed sammanhängande spörsmål (<i>Die biologische bedeutung der sulfhydrylgruppe,</i> 1911). Han utgaf 1916 <i>Die einwirkung tierischer gewebe auf metylenblau.</i> Därjämte har T. utöfvat omfattande verksamhet som populär skriftställare (<i>Om bedrägliga läkemedel och läkemetoder,</i> 1903, 4:e uppl. 1910, <i>Vår kropps byggnad och förrättningar,</i> 1907, 3:e uppl. 1912 m. m., <i>Lärobok i hygien,</i> 1908; 3:e uppl. 1917) samt redigerar sedan 1912 "Hygienisk revy, populär tidskrift för hygieniskt upplysningsarbete". T. fick 1918 Svenska läkarsällskapets Regnellpris. R. T—dt. 
<b>Thunbergia</b> L. f., <i>bot.</i>, ett släkte af buskar och örter, oftast med slingrande stam, hörande till fam. <i>Acanthaceæ</i> och utgörande typen för underfam. <i>Thunbergioideæ.</i> De 100 arterna tillhöra Gamla världens tropiker. Bladen äro ofta pillika. Blommorna, som äro stora och vackert färgade, sitta ensamma eller i klasar. Kronans bräm är nästan aktinomorft, kronröret något snedt. Fodret och kronröret äro inneslutna i två stora stödjeblad. Ståndarna äro 4, tvåväldiga. Frukten är en hård, tvåhornad kapsel. <i>T. alata</i> från sydöstra Afrika med stora orangefärgade, gula eller hvita blommor, som vanligen ha en svart fläck i svalget, odlas ofta i trädgårdarna som en fin slinger- eller ampelväxt. I växthus odlas andra, högt slingrande arter med präktiga blommor i olika färger. Släktet är uppkalladt efter K. P. Thunberg. Gr. L—m. 
<b>Thunder bay</b> [tha'ndə be͡i']. 1. Bukt af Lake superior (Öfre sjön) på dess nordvästsida, inom Canada. 31 km. lång, 22 km. bred, omgifven af höga stränder med järn- och kopparmalmsförekomster. Hamn Port Arthur. — 2. "Vik af Huronsjön, inom nordamerikanska staten Michigan. Vid viken ligger staden Alpena. 1—2. H. W—k. 
<b>Thunman,</b> Hans, historieforskare, f. 23 aug. 1746 i Toresunds prästgård, Södermanland, d. 17 dec. 1778 i Halle, vardt efter stora umbäranden student i Uppsala 1764 och förkofrade sig, under stor fattigdom och oerhörda försakelser, i både klassiska och moderna språk samt historia med otrolig flit, som dock äfven inkräktade på hans hälsa. Under de två år han kunde hålla sig kvar i Uppsala gjorde han äfven öfversättningar från Dante, Petrarca och Shakspere. Efter att ha varit informator i ett par förnäma hus i Pommern och sedan han 1769 promoverats till filos. magister i Greifswald, utnämndes han 1772 efter Klotz till filos. och eloquentiæ professor i Halle, där han författade flera skrifter af framstående beskaffenhet, såsom <i>Untersuchung über die alte geschichte einiger nordischen völker</i> (1772) och <i>Untersuchung über die geschichte der östlichen europäischen völker</i> (I, 1774). I Gjörwells tidskrifter meddelades intressanta bref af T., som bl. a. lämnade de första svenska underrättelserna om Goethe. — Se Eberhard, "Lobschrift" (1778), och R. G:son Berg i "Nord. tidskrift" (1909). —rn. (R—n B.) 
<b>Thunsjön</b> [tōn-], ty. <i>Thunersee</i>, fr. <i>Lac de Thoune,</i> i schweiziska kantonen Bern, bildas liksom den ofvanför belägna Brienz-sjön af Aar, hvilken inträder i sjön 4 km. s. v. om Interlaken och lämnar densamma 1,5 km. ofvanför staden Thun. Sjön ligger 561 m. ö. h., har en längd i s. ö.—n. v. af 18 km. och en medelbredd af 3 km. samt ett djup af högst 218 m. Dess yta är 48 kvkm. Den är rik på fisk, exempelvis forell och ål. Den öfre sydöstra delen af sjön omges af branta bergshöjder, bakom hvilka Berner-Oberlands högalper uppstiga; den nedre har mera leende strandlandskap. Längs båda stränderna gå landsvägar, utmed södra stranden sedan 1893 också järnväg, från Thun till Interlaken, och sjön trafikeras af ångbåtar. (H. W—k.) 
page_number=638, index= - Thur  - Thurah, Laurids Lauridsen de  - Thureau-Dangin, Paul Marie Pierre  - Thureau-Dangin, Francois  - Thureholm  - Thuren, Hjalmar Lauritz  - Thure S.  - Thuret, Gustave Adolphe  - -1213 Thurgau 
<b>Thur</b> [tōr]. 1. Biflod fr. v. till Rhen, rinner upp i schweiziska kantonen S:t Gallen vid Wildhaus (1,104 m. ö. h.) och Sentis, flyter först i nordlig, därefter i västlig hufvudriktning genom kantonerna S:t Gallen, Thurgau och Zürich samt förenar sig i sistnämnda kanton med Rhen 30 km. nedanför Bodensjön. Bifloder: fr. h. Neckar och Sitter samt fr. v. Murg. Längd 123 km. Flodområde 1,723 kvkm. — 2. Biflod till Ill i Elsass, 85 km. lång, upprinner 1,300 m. ö. h. i Vogeserna, genomflyter Sankt Amarins industririka dal, träder vid Thann ut på öfverrhenska slätten och mynnar ut i Ill vid Kolmar. 1—2. H. W-k. 
<b>Thurah,</b> Laurids Lauridsen de, dansk arkitekt, f. 1706 i Aarhus, d. 1759 i Köpenhamn, fick militärisk uppfostran, avancerade till generalmajor 1753 och blef året därpå "generalbygmester". Bland T:s arbeten må nämnas <i>Hirschholms slott</i> (fullb. 1744, nedrifvet 1810—12), eremitaget i Jægersborgs dyrehave, i effektfull rokokostil, spiran på Vor frue kirke (som man tror, efter ritning af geheimerådet Vincens Lerche) och tornet på Vor frelsers kirke (på Kristianshavn) med dess egendomliga spiral. Han ombyggde äfven Prindsens palais i Köpenhamn. Af stor betydelse i arkitektoniskt och historiskt hänseende äro hans planschverk <i>Den danske Vitruvius</i> (2 bd, 1746—49) och <i>Hafnia hodierna</i> (1748), som innehålla planer och fasader till en mängd danska byggnadsverk jämte statistiska och topografiska upplysningar. Ph. W.* 
<b>Thureau-Dangin</b> [tyrå̄ dãʃǟ']. 1. Paul Marie Pierre T., fransk historiker, f. 14 dec. 1837 i Paris, d. 24 febr. 1913 i Cannes, tog juridisk examen, inskref sig i advokatståndet och blef under kejsardömet 1863 auskultant ("auditeur") vid Conseil d'état, men egnade sig sedan 1868 åt redaktionen af "Le Français". Han invaldes 1893 (efter C. Rousset) i Franska akad. och blef 1908 (efter S. Boissier) dess ständige sekreterare. T. skref bl. a. <i>Histoire de la monarchie de Juillet</i> (7 bd, 1886—92), två gånger af Franska akad. belönt med Gobertska priset, och <i>Histoire de la renaissance catholique en Angleterre au XIX:e siècle</i> (3 afd. 1899—1906). T. var orleanist samt varm, men frisinnad katolik. 
2. François T., den föregåendes son, sumeriolog och assyriolog, f. 1872 i Paris, konservator vid den babylonisk-assyriska afdelningen i Louvremuseerna i Paris, är samtidens yppersta forskare på sitt område. Han har skrifvit bl. a. <i>Recherches sur l'origine de l'écriture cunéiforme</i> (1898—99), <i>Les inscriptions de Sumer et d'Akkad</i> (s. å.), <i>Les cylindres de Gudea</i> (1905), <i>La comptabilité agricole en Chaldée. Nouvelles fouilles des Tello</i> (tills. med Gaston Gros och L. Heuzey, 1903—09), <i>Inventaire des tablettes de Tello,</i> Tome I. <i>Textes de l'époque d'Agadé</i> (1910) och <i>Lettres et contrats de l'époque de la première dynastie babylonienne</i> (s. å.). Han har publicerat "Recueil de tablettes chaldéennes" (1903) och "Une relation de la huitième campagne de Sargon" (assyrisk text med fr. öfv., 1913). T. utger "Revue d'assyriologie et d'archéologie orientale". 2. D. M. 
<b>Thureholm.</b> Se  Tureholm. 
<b>Thuren,</b> Hjalmar Lauritz, dansk musikhistoriker, f. 10 sept. 1873, blef 1898 teol. kandidat och var 1899—1907 lärare vid Frederiksbergs kommunalskolor. Efter en resa till Färöarna för att insamla folkmelodier utgaf han <i>Dans og kvaddigtning paa Færöerne</i> (1901) och <i>Folkesangen paa Færöerne</i> (1908); han har också skrifvit om eskimåernas musik i "Meddelelser om Grönland" (1914) och en afh. om Naumanns opera "Orpheus og Euridice". E. Ebg. 
<b>Thure S.,</b> pseudonym. Se Sällberg, K. T. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thuret</b> [tyrä'tt], Gustave Adolphe, fransk botanist, f. 23 maj 1817 i Paris, d. 10 maj 1875 i Nizza, var i unga år led. af ambassaden i Konstantinopel och företog därunder forskningsresor på Balkanhalfön, återkom 1844 till Frankrike och gjorde sig inom kort berömd för sina noggranna undersökningar öfver algernas utvecklingshistoria, särskildt upptäckten af könsfortplantningen hos brunalgerna och (tills. med Ed. Bornet) hos rödalgerna. Af hans algologiska arbeten äro de främsta <i>Recherches sur les zoospores des algues et les anthérides des cryptogames</i> (1850—51), <i>Recherches sur la fécondation des fucacées</i> (1855—57), <i>Essai de classification des Nostochinées</i> (1875) och <i>Études phycologiques</i> (1878). I Antibes (Provence) anlade T. en botanisk trädgård med rika tillgångar, afsedd till försök och studier öfver exotiska växter ("Villa Thuret") och vid hans död testamenterad till franska staten. C. Lmn. 
<b>Thurgau</b> [to'r-], fr. <i>Thurgovie,</i> kanton i schweiziska förbundsstaten, gränsar i v. till Zürich, i s. till S:t Gallen samt skiljes i ö. och n. af Bodensjön och Rhen från Württemberg och Baden. Areal 1,006 kvkm. Norra hälften tillhör Rhens omedelbara område; den södra vattnas af Thur och dess bifloder Sitter och Murg. T. är ett vackert, kuperadt landskap, som endast längst i s., kring Hörnli (1,135 m.), har karaktären af bergland: Thurgau-alperna. Klimatet är mildt, jorden bördig och väl odlad; hufvudparten af landet bildar, har det sagts, nästan en enda stor trädgård. Endast 17,5 proc. af kantonens areal äro improduktiv mark. Skog upptar 188,8, odlad jord 640 kvkm., hvaraf 2,9 vinland. Befolkningen, 134,917 pers. (1910), uppgick per kvkm. till 134. Den är tysktalande i öfvervägande grad; franska talades 1910 af 552, italienska af 8,347 thurgaubor. Protestanter voro 85,496, katoliker 48,501 (lydande under biskopen i Basel). Hufvudnäringar äro jordbruk, frukt- och vinodling, boskapsskötsel samt industri, företrädesvis bomulls- och annan textilindustri. Ett nät af förträffliga landsvägar samt flera järnvägar skära landet i alla riktningar. Romanshorn vid Bodensjön har ångbåtsförbindelse med Friedrichshafen i Württemberg och Lindau i Bajern. Hufvudstad är Frauenfeld (vid Murg). — Författningen (af 28 febr. 1869) är demokratisk, med obligatoriskt lag- och finansreferendum samt initiativrätt för folket i lagfrågor. 
page_number=639, index= - Thurgren, Johan Adolf  - Thuribulum  - Thurioi  - Thurles  - Thurloe, John  - Thurlow, Edward  - Thurmayr  - Thurn (T.-Valassina)  - Thurn, Henrik Mattias von 
Stora rådet (<i>der grosse rath,</i> 1 medlem på 250 röstberättigade) är den lagstiftande, regeringsrådet (<i>der regierungsrath,</i> 5 medlemmar) den verkställande myndigheten. Båda råden väljas för 3 år, direkt af folket. Högsta domstolsinstansen (<i>obergericht</i>) har 7 medlemmar, utsedda för 3 år af stora rådet. För folkbildningen sörja primär- och sekundärskolor samt kantonsskolan i Frauenfeld och lärarseminariet i Kreuzlingen. 
Under namnet T. förstods under medeltiden hela nordöstra Schweiz mellan Reuss, Vierwaldstättersjön, Bodensjön och Rhen. Men småningom afsöndrades mindre områden (Zürichgau, Toggenburg, Appenzell, S:t Gallen), och landet var minskadt ungefär till sitt nuv. omfång, när det 1460 eröfrades af edsförbundet. Det styrdes som ett underlydande område af 7 medlemmar af förbundet. Efter det gamla edsförbundets upplösning 1798 blef T. en kanton i Helvetiska republiken, och då mediationsförfattningen infördes (1803), blef T. en själfständig kanton i förbundet. I "Sonderbundskriget" (1847) stod T. på de förbundstrogna kantonernas sida. (H. W—k.) 
<b>Thurgren,</b> Johan Adolf, juridisk författare och utgifvare, f. 26 aug. 1816 i Stockholm, d. där 4 april 1898, blef 1835 student, 1842 filos. doktor och 1847 juris kandidat, allt i Uppsala, samt promoverades till juris doktor i Jena 1857 Han tjänstgjorde en tid i några af de centrala ämbetsverken och i Svea hofrätt (vice notarie 1849) samt hade under denna åtskilliga förordnanden, men egnade sig företrädesvis åt advokat- och litterär verksamhet. Han skref bl. a. <i>Om patronatet</i> (afh. 1855), <i>Bidrag till läran om skatteköp</i> (i "Juridiska fören:s tidskr.", 1861), <i>Är svenska jorden lagligen skyldig att utgöra mantalsräntan?</i> (s. å.) och utgaf ett mycket stort antal författningssamlingar, juridiska och kamerala handböcker samt lageditioner (se därom Hj. Linnström, "Svenskt boklexikon åren 1830—1865", och "Svensk bokkatalog", 1866—95). 
<b>Thuribulum.</b> Se Turibulum. 
<b>Thurioi</b> (grek. <i>Θούϱιοι,</i> lat. <i>Thurii</i>), en blomstrande forngrekisk koloni i södra Italien nära Tarentinska viken och ej långt från det forna Sybaris, grundlades 444 eller 443 f. Kr. af de landsflyktige sybariternas afkomlingar i förening med nybyggare från Aten, bland hvilka äfven historieskrifvaren Herodotos befann sig. Efter många skiftningar blef staden under andra puniska kriget plundrad af Hannibal (204 f. Kr.). Från 194 f. Kr. var den en romersk koloni vid namn <i>Copiæ.</i> A. M. A. 
<b>Thurles</b> [thə̄'lṡ], stad i irländska grefsk. Tipperary (prov. Munster), vid floden Suir samt vid järnvägen mellan Dublin och Cork. 4,549 inv. (1911). Staden är säte för ärkebiskopen af Cashel och Emly samt har två nunnekloster och ett katolskt prästseminarium. Handel med landtbruksprodukter. (H. W—k.) 
<b>Thurloe</b> [thə̄'lå͡u], John, engelsk politiker, f. 1616, d. 21 febr. 1668 i London, var sekreterare hos parlamentskommissarierna vid deras underhandlingar med Karl I i Uxbridge 1645 och ambassadsekreterare i Holland 1651 samt blef mars 1652 sekreterare vid och troligen samtidigt medlem af Cromwells statsråd. Han hade jämväl ledningen af regeringens motståndares öfvervakande och ansågs bättre än någon annan vara initierad i sin samtids politiska hemligheter samt egde i enastående grad Cromwells förtroende. Efter dennes död stödde han Richard Cromwell, och efter konungadömets återställande (1660) hölls han en kort tid häktad. Clarendon anlitade dock tid efter annan hans sakkunskap vid utrikesärendenas skötsel. — T. sammanförde en ytterst dyrbar samling aktstycken, nu förvarade i Bodleian library i Oxford och i British museum, af hvilka en del, rörande företrädesvis Englands historia under 1640- och 1650-talen, under titeln <i>A collection of the state papers of John Thurloe</i> 1742 utgafs i 7 vol. (där förekommande handlingar rör. Sverige äro af K. Setterwall förtecknade i "Hist. tidskr." 1890). Jfr S. von Bischoffshausen, "Die politik des protectors Oliver Cromwell in der auffassung und thätigkeit seines ministers des staatssecretärs John T." (1899). (V. S—g.) 
<b>Thurlow</b> [thə̄'lå͡u], Edward, baron T., engelsk jurist, f. 9 dec. 1731 i Bracon Ash, Norfolk, d. 12 sept. 1806 i Brighton, blef 1754 advokat och 1768 led. af underhuset, där han tillhörde torypartiet. 1770 blef han solicitor general, 1771 attorney general och 1778 lordkansler samt upphöjdes samtidigt till peer (baron T. of Ashfield). Redan i underhuset hade han gjort sig bemärkt som våldsam reaktionär, och i öfverhuset motverkade han med diktatorisk myndighet de flesta reformförslag. Under koalitionsministären Fox-North (apr.—dec. 1783) ledde han oppositionen. Pitt gjorde honom ånyo till lordkansler, men han började snart intrigera mot denne, och Pitt lyckades juni 1792 få honom entledigad, hvarefter han drog sig tillbaka från det politiska lifvet. V. S—g. 
<b>Thurmayr.</b> Se Aventinus, Johannes. 
<b>Thurn</b> (T.-Valsassina), en urgammal, tidigt öfver stora delar af Europa spridd adelssläkt (de Turri,  de la Tour, della Torre, de las Torres), som från midten af 1200-talet till början af följande århundrade var den härskande familjen i Milano, därefter intog en ledande ställning i Aquileja, förvärfvade grefsk. Valsassina vid Como-sjön samt slutligen under 1500-talets förra hälft inkom i de österrikiska arfländerna med Veit von T. (riksgrefve 1541). En son till denne, Franz von T., lade till sina öfriga vidsträckta besittningar äfven gods i Böhmen och Mähren. Med Frans von T:s son och sonson, Heinrich Matthias och Frans Bernhard von T. (se nedan 1 och 2) öfverflyttade ätten till Sverige, där den sistnämnde 16 okt. 1627 erhöll grefskapet Pernau, hvilket sedan innehades af hans söner Kristian (d. 1640) och Henrik von T. (se nedan 3). Med Henrik utslocknade den svenska ättgrenen 1656. 
1. Henrik Mattias von T., femte son af grefve Frans v. T. och Barbara Schlick, f. 14 febr. 1567 i Lipnitz i Böhmen, d. 26 jan. 1640, inträdde efter vidsträckta resor 1584—86, hvilka bl. a. fört honom djupt in i Asien och Afrika, 1588 i kejserlig krigstjänst och vann i denna anseende och utmärkelser samt befordrades till krigshofråd och 1601 till öfverste. Hans förtjänster förvärfvade honom jämväl en utmärkt ynnest från kejsarhusets sida, men förhållandet stördes, då T., som 1606 genom ett egendomsförvärf vunnit 
page_number=640, index= - Thurn, Henrik Mattias von  - Thurn, Frans Bernhard von 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> landsståndsrätt i Böhmen, där anslöt sig till den protestantiska oppositionen och 1609 tog ledningen vid dennas anlopp mot kejsar Rudolf. Han var utsedd att som ständernas generallöjtnant vara högste befälhafvare vid det uppror, som förekoms endast genom kejsarens fullständiga kapitulation (se Majestätsbref), och valdes till en af de "defensorer", åt hvilka vården af ständernas rättigheter vid uppgörelsen öfverlämnades. Vid brytningen mellan Rudolf och dennes broder Mattias 1611 valde han den senares parti och återvann därigenom för en tid kejsarhofvets ynnest — han belönades af den segrande Mattias med bekräftelse på sin öfverstegrad och borggrefskapet öfver Karlstein —, men då han därför ej uppgaf sin ställning som oppositionsledare, förbyttes kejsargunsten snart åter i onåd; så måste han mycket mot sin vilja lämna det indräktiga borggrefskapet för en till rangen högre tjänst. T. spelade en framträdande roll vid de beryktade våldsscenerna i Prag i maj 1618, som gåfvo anledning till Trettioåriga krigets utbrott, och tog därefter som ständernas generallöjtnant en ledande del i organisationen af de upproriskes armé liksom i de första framgångsrika striderna; så var det han, som 1619 vann Mähren för resningen samt kort därpå framträngde under Wiens murar och anknöt de förbindelser, som ledde till, att Bethlen Gabor inträdde i kriget mot kejsaren. Undanträngd från högsta befälet efter Fredriks af Pfalz tronbestigning, förenade han sig i spetsen för de märiska trupperna — han var nu de märiska ständernas generallöjtnant — med Bethlen Gabor och framträngde för andra gången mot Wien, utan att dock kunna tvinga den underlägsna fienden till det slag, som med dåv. styrkeförhållanden borde ha medfört den afgörande segern. Som belöning för sina förtjänster återfick han borggrefskapet, men ehuru han följande år befordrades till fältmarskalk och generalfältmarskalk, saknade han egentligt inflytande på högsta krigsledningen och delar därför ej ansvaret för de operationer, som slutade med nederlaget på Hvita berget (1620). Dödsdömd och förklarad i rikets akt, flydde han till Bethlen Gabor för att fortsätta den oförsonliga kamp mot habsburgska huset, som skulle komma att fylla hans återstående lefnad. Sedan Siebenbürgen 1622 gjort sin fred med kejsaren, var det kanske framför allt T., som förmådde Bethlen Gabor att redan följande år i förbund med turkarna förnya kriget; i förbundsförhandlingarna i Konstantinopel hade han tagit en hufvudsaklig del. Resultatet blef emellertid för T. blott en missräkning, och en anställning hos Venezia, som republikens öfverbefälhafvare, beredde honom intet tillfälle att ånyo uppta striden. Han begärde därför 1627 sitt afsked och inträdde s. å. i dansk tjänst, men blott för att nödgas deltaga i de ständiga motgångarna mot Tilly och Wallenstein. Först sedan han anslutit sig till Gustaf II Adolf, fick han se segern följa den sak, för hvilken han offrat allt. I Sverige, där hans sons militära förtjänster (se T. 2) redan beredt familjen en tryggad ställning, mottogs han välvilligt. Sedan han 1628 deltagit i striderna i Preussen, befordrades han 1629 till generallöjtnant och erhöll, 14 nov. s. å., fullmakt som guvernör öfver Ingermanland. Hans verksamhet kom dock ej att egnas åt denna aflägsna provins' förvaltning. 1630 öfvergick han med Gustaf Adolf till Tyskland. Försommaren 1631 vistades han i egenskap af svenskt sändebud i Berlin. Som medelpunkt i de bömiske exsulanternas stämplingar och intriger spelade han en ej obetydlig roll i krigets hemliga diplomati: han bidrog verksamt till Sachsens och Brandenburgs anslutning till Sverige, anknöt förbindelser med Rákóczi och var framför allt djupt inblandad i försöken att vinna Wallenstein; diplomatisk begåfning torde han emellertid, öppen, frispråkig och obetänksam, som han var, alldeles ha saknat. Efter slaget vid Breitenfeld (1631) såg han sin extrema politik i Böhmen motarbetad af Arnim och var en af medspelarna vid det misslyckade försöket att störta denne. Af Oxenstierna sändes han efter slaget vid Lützen, hvari han sårades, som befälhafvare för en svensk kår till Schlesien för att samverka med och öfvervaka Arnim. Uppgången i förhandlingar med Wallenstein, lät han, sedan Arnim dragit bort för att skydda kurfurstendömet, 11 okt. (n. st.) 1633 öfverraska sig af Wallenstein vid Steinau, blef i grund slagen och togs jämte sin närmaste man, Duvall, till fånga. Ehuru kejsarhofvet med otålighet väntade på att få göra upp sin räkning med den gamle "rebellen", släppte Wallenstein den i hans planer alltför djupt invigde T. utan ranson och fortsatte alltjämt sina mystiska förhandlingar med honom. Sedan dessa genom mordet i Eger (1634) fått ett brådt slut, drog sig T. tillbaka till Sverige och bosatte sig 1636 hos sin sonhustru i sonsonens grefskap Pernau; 1635 naturaliserades han själf som svensk grefve. — T. har i en försvarsskrift, som han utgaf i Stockholm 1636 med anledning af den deduktion, hvari Wienhofvet sökte rättfärdiga mordet på Wallenstein, redogjort för sitt oroliga lif och sin roll i tidens världsskakande händelser. (Omtr. och kommenterad af H. Hallwich 1883 under titel: "Heinrich Matthias Thurn als zeuge im process Wallenstein".) Tapper, ridderlig, impulsiv, mer en känslans än den mognade eftertankens man, var T. ingalunda en obetydlig människa, men hans förmåga motsvarade långt ifrån de anspråk, som i en stormig tid ställdes därpå. Jfr biografi af H. Hallwich i "Allg. deutsche biographie", 39 (1895) samt A. von Bodisco, "Graf Matthias von Thurn und seine nachkommen" (i "Baltische monatsschrift", LXIX, 1910); T. är f. ö. oupphörligt nämnd i litteraturen ang. Trettioåriga kriget, särskildt Wallensteinfrågan. 
2. Frans Bernhard von T., den föregåendes son, f. 26 juli 1592, d. 14 okt. 1628 i Strasburg (Westpreussen), utnämndes 1619 af bömiske konungen Fredrik af Pfalz till öfverste och kämpade som sådan med största utmärkelse i det olyckliga slaget på Hvita berget (1620). Efter katastrofen yrkade han i krigsrådet på, att Prag skulle försvaras, men öfverröstades; det föll sedan på hans 
page_number=641, index= - Thurn, Frans Bernhard von  - Thurn, Henrik von  - Thurn und Taxis  - Thurócz  - Thuronius, Anders  - Thurs  - Thursby, Emma Cecelia 
lott att täcka flykten genom att uppehålla den påträngande fienden vid bron i Prag. Efter att öfver ett år med ära ha försvarat Glatz (1621—22) och sedan han under en längre vistelse i Haag återställts från ett i slaget vid Stadtlohn (6 aug. 1623) erhållet sår, inträdde T. i Gustaf II Adolfs tjänst, där en snabb befordran väntade honom. Han blef 1624 öfverste för Hofregementet eller Lifgardet, fick 1625 tillika ett tyskt värfvadt regemente samt befordrades 1628 till sergeantmajorgeneral; därjämte belönades han 1627 med grefskapet Pernau. I slaget vid Wallhof 1626 deltog han med utmärkelse. Likaså framträdde han vid flera tillfällen under de preussiska fälttågen; särskildt omtalas hans och Hofregementets bravur vid Mewe 1626. Ehuru träffad af ett skott i hufvudet 1627 vid det olyckliga försöket att öfvergå Weichsel, då äfven Gustaf Adolf sårades, kämpade T. snart åter i främsta linjen, men bortrycktes 1628 af en härjande fläckfeber. Hans lik återfördes af fadern, som var vid hans sida under hans sista sjukdom, och begrofs 1629 i Elbing. Hos Gustaf Adolf stod han högt i gunst. Ehuru "liten till person och statur, var han till hjärta och hug en stor, oförvägen och tapper krigshjälte". — Se ofvan under T. 1 anförda källor samt Israel Hoppe, "Geschichte des ersten schwedisch-polnischen krieges in Preussen" (1887). 
3. Henrik von T., grefve, den föregåendes son (födelseåret obekant), riksråd, tjänade i Trettioåriga kriget, var 1646 kompanichef i hertigens af Sönderborg regemente, återvände från kriget som öfverste och blef 1649 guvernör i Riga; 1651 befordrades han därjämte till generalmajor. 1653 blef han guvernör i Estland och inkallades s. å. i rådet. Då ryssarna 1656 inföllo i Livland, öfvertog T. befälet öfver den svenska kår, som opererade mot deras efter Düna under tsar Aleksejs eget befäl frambrytande hufvudstyrka. Han förmådde ej med sina svaga krafter hindra fienden från att innesluta Dünaburg och Kokenhusen, som därefter snart föllo i fiendens händer, och nödgades själf undan den oerhörda öfvermakten skyndsamt draga sig tillbaka in i Riga. Omedelbart därefter, 20 aug., stupade han under en skärmytsling utanför stadens murar. Ryssarna afhöggo hans hufvud, men tsaren återsände det, inlagdt i en med röd taft klädd låda, till hans gemål, markgrefvinnan Johanna Margareta af Baden-Hochberg (förut gift med Johan Banér). Han begrofs i stadskyrkan i Riga. Se, utom förut citerad litteratur, M. Carlon, "Ryska kriget 1656—1658" (1903). 1—3. B. B—s. 
<b>Thurn und Taxis</b> [torn ont], fordom riksomedelbart furstehus i Tyskland, hette urspr. Taxis och har ingen bevislig härstamning från den särskildt under 1300-talet ryktbara milanesiska ätten della Torre (ty. Thurn), ehuru det sedan 1650 burit dennas namn och vapen. Riksadlig blef släkten 1512. En af de i det kejserliga adelsdiplomet nämnde medlemmarna, Franz von Taxis, upprättade 1516 den första egentliga postförbindelsen emellan Wien och Bruxelles samt lade därigenom grunden till familjens glans och rikedom (se vidare Postväsen, sp. 51). Ätten belönades med generalpostmästarämbetet i Tyska riket och Spanska Nederländerna, erhöll 1608 riksfriherrlig och 1624 riksgreflig värdighet samt 1650 titeln grefve af Thurn och Valsassina. Grefve Eugen Alexander Franz upphöjdes 1680 i spansk-nederländskt furstligt stånd (1681 upprättades det nederländska furstendömet "T.") och fick 1686 titel tysk riksfurste (hvilken 1695 utsträcktes till andra medlemmar af ätten). 1744 förvandlades "riksgeneralarfpostmästarämbetet" till ett "tronlän". Som skadeersättning för förlusten af posten i Österrikiska Nederländerna och på vänstra Rhenstranden, till följd af franska republikens eröfringar, erhöll huset T. 1803 1 jungfrustift, 1 stad, 2 abbotstift, 1 amt och flera "herrskap". 1819 öfverlämnades åt det tre domäner i Posen ("furstendömet Krotozyn") som godtgörelse för förlorad post inom Preussen, och 1867 erhöll det för uppgifvandet af samtliga sina posträttigheter 3 mill. thaler. Familjens besittningar, i Tyskland, Österrike och Belgien, upptaga en areal af 1,900 kvkm., med omkr. 100,000 inv. 
<b>Thurócz.</b> Se Turócz. 
<b>Thuronius,</b> Anders, universitetslärare, filosof, f. 31 okt. 1632 i Tavastkyrö, d. 8 aug. 1665 under öfverfart till Reval, blef student i Åbo 1648 och filos. magister 1653 samt anställdes som sekreterare hos universitetets kansler Per Brahe, hvars gunst han i hög grad tillvann sig. 1656 tillträdde han logices och metaphysices professuren, med hvilken han 1660 fick förena physices professuren under åtnjutande af de till denna hörande löneförmåner. T. utarbetade, förutom disputationer, <i>Institutiones logicæ</i> och <i>Compendium metaphysicæ,</i> hvilka bestämmande inverkade på den filosofiska bildningen icke blott vid Åbo universitet, utan äfven i hela riket. Intill århundradets slut följde senare författare i samma ämnen honom troget i spåren. T. var i afseende på det metodiska förfarandet en lärjunge af Melanchthon, medan däremot Cartesius' kritiska filosofi var honom obekant. Han karakteriserar filosofien som en intellektuell färdighet att genom inhämtande af vetenskapliga kunskaper förvärfva lifvets högsta goda: exakt vetande och ett moraliskt handlingssätt. Hans skrifter vittna om vidsträckt beläsenhet, men han förlorar sig ofta i småaktiga bestämningar, formella betraktelser och regler. En lefnadsteckning öfver T. af Th. Rein ingår i "Historiallinnan arkisto" (XVIII, 1903). M. G. S. 
<b>Thurs,</b> <i>nord. myt.</i> Se Jättar, sp. 477. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thursby</b> [thə̄'ṡbi], Emma Cecelia, nordamerikansk sångerska, f. 1854 i Brooklyn, studerade för Lamperti, fru Rudersdorff, Maurice Strakosch m. fl. och företog 1875 under den senares ledning sina konsertresor, som förde henne först kring Förenta staterna, därefter till England (1878) och Paris, slutligen till Tyskland (1880), Österrike, Holland, Belgien, Spanien och Skandinavien (1881, 1884), Japan och Kina (1903). Hennes puritanska 
page_number=642, index= - Thursby, Emma Cecelia  - Thursday island  - Thurso  - Thurston, Robert Henry  - Thury  - Thusby  - Thusis  - Thusnelda  - Thwaites, George Henry Kendrick  - Thy  - Thyard, Pontus de  - Thyateira  - Thybo  - Thyborön  - Thyboröns kanal  - Thyestes  - Thyiad  - Thylacinus  - Thyland  - Thymallus  - Thymaridas  - Thymelaeaceae 
åsikter ha hindrat henne att beträda scenen, men som konsertsångerska har hon öfverallt väckt rättvist uppseende genom sin höga, friska och jämna sopran, klockrent stackato, fulländad drill samt nobelt och flärdlöst föredrag. Framför allt har hon utmärkt sig i Händels och Haydns oratorier. Hon egnar sig numera åt sångundervisning i New York. A. L.* 
<b>Thursday Island</b> [thə̄'ṡdi a͡i'lənd]. Se Torsdagsön. 
<b>Thurso</b> [thə̄'så͡u], stad på norra kusten (58° 36′ n. br.) af skotska grefsk. Caithness, vid Thurso-flodens mynning i Dunnet bai och vid höglandsjärnvägen. 4,710 inv. (1911). Export af huggen sten. (H. W—k.) 
<b>Thurston</b> [thə̄'stən], Robert Henry, amerikansk ingenjör, uppfinnare och teknisk vetenskapsman, f. 25 okt. 1839 i Providence, Rhode island, d. 25 okt. 1903, aflade ingenjörsexamen vid Brown university 1859, blef doktoringenjör 1885 och juris doktor 1889. Efter att ha praktiserat som ingenjör utnämndes T. 1865 till biträdande professor i "natural philosophy" vid sjökrigsskolan i Annapolis, tjänstgjorde 1871—85 som professor i maskinlära vid Stevens institute of technology och blef 1885 professor i samma ämne vid Cornell university i Ithaca. T. gjorde sig bemärkt som uppfinnare af materialprofningsmaskiner, regulatorer m. m. samt var flitigt verksam som författare. Han utgaf ett stort antal böcker rörande materiallära, ångmaskinlära, maskinbyggnadskonst m. m. samt publicerade omkr. 300 vetenskapliga artiklar. T. var American societies of mechanical engineers' förste president (1880—83) och led. af ett stort antal vetenskapliga samfund, bl. a. sv. Vet. akad. (sedan 1885). Fmn. 
<b>Thury</b> [tyri], de. Se Cassini 3. 
<b>Thusby,</b> socken. Se Tusby. 
<b>Thusis</b> (rätorom. <i>Tusaun,</i> it. <i>Tosana</i>), luftkurort i schweiziska kantonen Graubünden, 720 m. ö. h., invid Hinterrhein samt järnväg från Chur och genom Schyn—Landwasserdalen till luftkurorten Davos. Strax ofvan T. börjar passvägen <i>Via mala,</i> som för till schweizisk-italienska gränspasset Splügen (se d. o.). 1,308 inv. i kommunen (1910), hvaraf 996 tysk-, 157 italiensk- och 138 romansktalande. H. W—k. 
<b>Thusnelda.</b> Se Arminius, sp. 33. 
<b>Thwaites</b> [thωe͡i'ts], George Henry Kendrick, engelsk botanist, f. 1811 i Bristol, d. 11 sept. 1882 i Kandy (Ceylon), filos. doktor, föreläsare vid Bristols universitet 1846, föreståndare för Peradeniya botaniska trädgård på Ceylon 1849—80. Jämte andra skrifter utgaf han <i>Enumeratio plantarum Zeylaniæ</i> (5 dlr, 1858—64). C. Lmn. 
<b>Thy</b> l. Thyland, landskap i nordvästra delen af Jylland. Se Thisted amt. 
<b>Thyard</b> [tiār], Pontus de. Se Thiard. 
<b>Thyateira</b> (grek. <i>Θυάϑειϱα,</i> lat. <i>Thyatira</i>), i forntiden en betydande stad i Lydien, på vägen mellan Sardes och Pergamon, som hade sin blomstringstid från Marcus Aurelius till Severus Alexander; det var en af Uppenbarelsebokens sju församlingar, omtalade äfven i Apg., heter nu Akhissar (se d. o.). Se Clerc, "De rebus Thyatirensium commentatio epigraphica" (1873, bearbetad på nygrekiska af Zakas 1900). J. C. 
<b>Thybo,</b> inbyggare i Thy. 
<b>Thyborön,</b> by i Aggers socken i södra delen af Thy, Danmark, på landtungan mellan Nordsjön och Limfjorden, s. om det ställe, där Aggerkanalen genom Nordsjöns genombrott bildades 1825. Denna har alltmer igensandats; men 1863 egde ett nytt genombrott rum vid T., och sedan 1868 har det funnits en segelbar kanal, T:s kanal, nu omkr. 700 m. bred. Sedan 1899 är T. förbundet med Lemvig genom en järnväg. E. Ebg. 
<b>Thyboröns kanal.</b> Se Thyborön. 
<b>Thyestes.</b> Se Atreus. 
<b>Thyiad</b> (grek. <i>thyias</i>), backant. Se Menader. 
<b>Thylacinus,</b> <i>zool.</i> Se Pungdjuren, sp. 598. 
<b>Thyland,</b> Se Thy. 
<b>Thymallus,</b> <i>zool.</i> Se Harren. 
<b>Thymaridas,</b> grekisk matematiker (möjligen identisk med Pythagoras' omedelbare lärjunge T. från Tarent), bekant som uppfinnare af en metod att lösa ett speciellt system ekvationer af första graden med flera obekanta, det s. k. <i>epantema</i> ("ofvanblomster" l. "biblomster"). Systemet skulle på modernt teckenspråk uttryckas genom ekvationerna <i>x1 + x2 + . . . + xn = s, x1 + x2 = a1, x1 + x3 = a2, . . . , x1 + xn = an—1,</i> och man erhåller lösningen genom att subtrahera den första ekvationen från summan af de öfriga, således genom användning af den s. k. additions- och subtraktionsmetoden. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Bast af <i>Lagetta lintearia</i> (spets- l. knypplingsträdet).</tr></table> <b>Thymelæaceæ,</b> Thymelæacéer, <i>bot.</i>, en växtfamilj (ser. <i>Myrtifloræ,</i> underser. <i>Thymelæineæ</i>) af vanligen buskar eller låga träd med oftast samkönade blommor, med vanligen enkelt, sambladigt, kronlikt, 4—5-flikigt hylle och 2—10 ståndare, fästa i hyllets pip. Fruktämnet är vanligen enrummigt, med 1 hängande fröämne, vid mognaden stenfrukt, bär, nöt eller kapsel. Bladen äro oftast strödda, alltid helbräddade och sakna stipler. Stammen har alltid ett segt, nätlikt, sidenartadt bast. Nästan alla af de 460 arterna innehålla brännande, giftiga ämnen (t. ex. mezerein, se Daphne) i barken och frukten. De flesta thymelæacéerna äro stäppväxter, som äro rikast representerade i Afrikas och Australiens subtropiska trakter, i Medelhafsområdet och på Asiens stäpper, där de spela en viktig roll i vegetationen. I Sverige finnes endast släktet <i>Daphne</i> (se d. o.). Familjens nytta är ganska stor. Flera släkten ha i sina resp. hemland användning som läkemedel (kräkmedel och afförande medel). Det sega bastet har betydelse vid papperstillverkning, och härtill användas arter af släktena <i>Rhamnoneuron,</i> 
page_number=643, index= - Thymelaeaceae  - Thymelaeacéer  - Thymelaeales  - Thymelaeineae  - Thymele  - Thymellicus  - Thümmel, Mortiz August von  - Thymol  - Thymus  - Thymus  - Thymus, Georg 
<i>Wikstroemia</i> och framför allt den i Japan odlade <i>Edgeworthia chrysantha,</i> som lämnar materialet till det förträffliga japanska mitsumatapapperet. Berömda för sin präktiga, spetsliknande bast äro arterna af <i>Linodendron</i> och <i>Lagetta</i> (inhemska i Västindien), t. ex. <i>Lagetta lintearia,</i> spetsträdet l. knypplingsträdet (se fig.). Den af trädgårdsmästare använda s. k. kubabasten härstammar troligen från en thymelæacé. Många thymelæacéer ha vackra, ej sällan mycket välluktande blommor och odlas därför som prydnadsväxter eller finna användning vid parfymfabrikationen, såsom arter af släktena <i>Daphne, Cryptadenia, Dais, Pimelea</i> o. a. Om <i>Aquilaria</i> se Agallocha. Stundom sammanföras <i>Thymelæaceæ</i> och <i>Elæagnaceæ</i> till en ordning, <i>Thymelæales.</i> G. L—m. 
<b>Thymelæacéer,</b> <i>bot.</i> Se Thymelæaceæ. 
<b>Thymelæales,</b> <i>bot.</i> Se Thymelæaceæ. 
<b>Thymelæineæ,</b> <i>bot.</i> Se Thymelæaceæ. 
<b>Thymele,</b> grek. (lat. <i>thymele</i>), ett vid Dionysosfesterna brukligt offeraltare, kring hvilket den dionysiska festkören utförde sina danser. Se Teater, sp. 580—581. 
<b>Thymelicus,</b> <i>zool.</i> Se Hesperida. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thümmel,</b> Moritz August von, tysk författare, f. 1738 nära Leipzig, d. 1817 i Koburg, blef 1768 geheimeråd och minister i Sachsen-Koburg och tog afsked 1783. T., som tillegnat sig Wielands lätta och frivola framställningssätt, gjorde mycken lycka med arbetet <i>Wilhelmine, oder der vermählte pedant</i> (1764), en komisk berättelse på "poetisk prosa", full af ironi mot adelns öfvermod, och <i>Die inoculation der liebe</i> (1771), ett fint och naivt skämt i versform. Men hans förnämsta arbete är <i>Reise in die mittäglichen provinzen von Frankreich</i> (10 bd, 1791—1805), en reseroman efter mönster af Voltaire, Sterne och Smollett, som trots sin lättfärdighet står synnerligen högt genom rikt innehåll och sann, lefvande skildring af tillståndet före revolutionen. T:s samlade arbeten utgåfvos i 6 bd 1811—19 (5:e uppl., 8 bd, 1856). Se arbeten om T. af J. von Gruner (1820) och R. Kyrieleis (1908). (R—n B.) 
<b>Thymol</b> [-må̄l], <i>farm. med.</i> Se Tymol. 
<b>Thymus,</b> <i>anat.</i> Se Bräss (äfven i Suppl.). 
<b>Thymus</b> L., Timjan, <i>bot., farm.</i>, ett släkte af små, vanligen nedliggande, buskartade växter, hörande till fam. <i>Labiatæ,</i> underfam. <i>Stachyoideæ.</i> Blommorna äro vanligen rödvioletta, samlade i hufvudliknande ställningar i toppen af stjälken. Blomfodret är 2-läppigt, i mynningen slutet af en krans korta hår. Den öfre läppen är klufven i 3 korta och breda uddspetsiga flikar, den nedre delad i 2 långa, nästan syllika, hårbräddade flikar. Kronans öfre läpp är kort, rak och platt urnupen, den nedre delad i 3 nästan likformiga hela flikar. Frukten utgöres af 4 äggrunda, glatta, smånötter. Bladen äro små, helbräddade. I Sverige finnas två arter: <i>T. serpyllum,</i> backtimjan, tämligen allmän på torra ängar och backar, samt den mera sällsynta <i>T. chamædrys.</i> I Medelhafstrakterna, där släktet är rikast representeradt, finns på ofruktbara backar den hos oss förr officinella <i>T. vulgaris</i> (se fig.), som under namn af timjan odlas i Sveriges trädgårdar såsom kökskrydda. Denna art är utmärkt genom sin flyktiga olja, den förr officinella timjanoljan (<i>ætheroleum Thymi</i>), en gulaktig, stundom brunaktig olja, som erhålles genom destillation med vatten och utgöres af kolvätena cymol, C10 H14, och vänster-pinen samt fenolen tymol C6 H3 . CH3 . OH . C3 H7 (se d. o.). O. T. S. (G. L—m. C. G. S.) <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td><i>Thymus vulgaris.</i></tr></table> 
<b>Thymus,</b> Georg, tysk psalmist och epiker, d. 1561 i Wittenberg, tillhörde Melanchthons lärjungekrets i Wittenberg och var en af sin tids mer bemärkta pedagoger. Han verkade som rektor på flera orter, sist i Wernigeroda. T. bearbetade eller författade ett antal andliga dikter på latin, bland dem den gripande bot- och klagopsalmen "Aufer immensam, Deus, aufer iram", redan 1616 införlifvad med ett svenskt psalmverk och i 1819 års psalmbok (n:r 387), fritt, men mästerligt tolkad af Wallin. T. gjorde sig känd äfven som epiker genom en 1558 utgifven dikt med motiv ur sagan om Henrik Lejonet. Se J. C. Wetzel, 
page_number=644, index= - Thymus, Georg  - Thünen, Johann Heinrich von  - Thynne  - Thynne, sir Thomas  - Thynne, Thomas 
"Historische lebensbeschreibung der berühmtesten liederdichter" (1724). E. N. S—g. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thünen,</b> Johann Heinrich von, tysk nationalekonom, f. 24 juni 1783 på godset Kanarienhausen, Oldenburg, d. 22 sept. 1850 på godset Tellow i Mecklenburg-Schwerin, studerade vid ett landtbruksinstitut och någon tid vid Göttingens universitet, blef landthushållare och inköpte 1810 Tellow, som han innehade och brukade till sin död. Därjämte dref han djupgående nationalekonomiska studier, hvilka gåfvo till resultat ett verk, som tillförsäkrat honom en bemärkt plats bland nationalekonomiens klassiker. Hans hufvudarbete är <i>Der isolirte staat in beziehung auf landwirtschaft und nationalökonomie</i> (3 dlr, 1826—63; flera olika upplagor, senast 1910), hvari han undersökte och besvarade frågan om de mest ekonomiska landthushållningssystemen. Den abstraktion, hvaraf T. härvid begagnade sig, var "den isolerade staten", hvilken, skild från den öfriga världen genom en odlingsbar vildmark, bestod af en i riklighet förefintlig fruktbar, öfverallt lika bördig jord, men saknade segelbara floder och kanaler (liksom naturligtvis järnvägar) och i hvars centrum var belägen en stad, utgörande härden för de olika näringarna utom jordbruket. Den i stor utsträckning stödjande och kontrollerande realiteten bakom denna abstrakta konstruktion var T:s eget jordagods och de från detta mönsterjordbruk föreliggande rönen, inhämtade på grundval af en utomordentligt noggrann bokföring. Så förenade T. deduktionen, för hvars utveckling han flitigt använde matematiska formler, med induktionen. Oberoende af Ricardo uppställde T. en jordränteteori, som öfverensstämde med dennes, ehuru T. lade större vikt än han vid själfva läget af jorden (jfr Jordränta och Ricardo). I sammanhang med denna accentuering af läget står T:s teori om de lämpligaste områdena för olika grenar af landthushållning, olika landtbrukssystem och olika driftsmetoder. Kring staden i den sålunda konstruerade isolerade statens midt drog han ett antal koncentriska ringar, inom hvilka olika grenar af landtmannanäringar drefvos alltefter vederbörande alsters lämplighet eller olämplighet för transport samt efter den regel, att närmare staden förlades de grenar, hvilkas alster förenade större volymer med lägre värden, längre bort sådana, hvilkas alster förenade smärre volymer med högre värden. Inom kretsen närmast staden försiggick grönsaks- och trädgårdsodling jämte mejeriskötsel, inom nästa krets idkades skogshushållning, hvarefter kommo tre kretsar för spannmålsproduktion med tilltagande extensitet (växel-, koppel- och tredelningsbruk i nu nämnd ordning); inom den krets, som närmast slöt sig härtill, drefs kreatursskötsel; därbakom lågo jakt- och skogsmarker. Ingen särskild produktionsgren eller driftsmetod, intet särskildt hushållningssystem hade absolut företräde framför de andra, utan endast ett relativt sådant, beroende på afståndet från marknadsorten, produkternas beskaffenhet och värde, arbetets pris, jordmånens egenskaper o. s. v. T. syntes af sina forskningsresultat ha skattat högst teorien om den naturliga arbetslönen, som, enligt T., utgjorde medelproportionalen mellan arbetarens behof och hans arbetsprodukt i öfverensstämmelse med formeln √ <i>a p</i>; denna lön framträdde, när man multiplicerade arbetarens oundgängliga behof (<i>a</i>) — räknade i penningar eller spannmål — med hans på samma sätt räknade arbetsprodukt (<i>p</i>) och härur droge kvadratroten. Under sådana förhållanden hade både arbetsgifvare och arbetare gemensamt intresse af produktionens stegring. Men enär arbetaren under rådande europeiska gestaltningar ej kunde skaffa sig ett stycke oodlad jord att bruka, följde ej lönen denna lag, som skulle skydda honom från nöd och brist, utan han vore tvingad att taga emot den lön, som bjödes honom; han skildes från arbetsprodukten, och intressemotsatserna mellan proletären och de besittande finge sin skärpa. I de nordamerikanska fristaterna vore däremot denna naturliga arbetslön en verklighet. T. anlade gränsproduktivitetssynpunkten på fördelningsproblemet så till vida, att han, i anslutning till lagen om den relativt aftagande afkastningen, gjorde arbetslön resp. kapitalsränta teoretiskt beroende af den sist anställde arbetarens, resp. den sist placerade lilla kapitaldelens afkastning, — det är denna tankegång, som sedermera utvecklats särskildt af amerikanen J. B. Clark (jfr Produktivitet). På sitt gods införde T. vinstandelssystemet. T. utnämndes till filos. hedersdoktor vid Rostocks universitet; ett mandat till riksförsamlingen i Frankfurt afsade han sig af hälsoskäl. Litt.: Schumacher, "J. H. v. T., ein forscherleben" (1868). — Om <i>Das Thünen-archiv</i> se Ehrenberg, R. E. H. T. 
<b>Thynne</b> [thi'n], rik engelsk adelssläkt från Wiltshire, hvars hufvudman sedan 1789 bär titeln markis af Bath. 
1. Sir Thomas T., 1:e viscount Weymouth, f. 1640, d. 1714, sändes 1666 på en beskickning till Sverige, ärfde 1682 det ståtliga familjegodset Longleat i Wiltshire efter sin kusin (se T. 2), blef s. å. peer (baron T. och viscount Weymouth), ställde sig 1688 på Vilhelms af Oranien sida, men tillhörde sedermera högtoryoppositionen mot den nya regimen. 
2. Thomas T., den föregåendes kusin, f. 1648, d. genom lönnmord 13 febr. 1682, blef 1670 underhusledamot för Wiltshire och tillhörde Monmouths anhängare. För sin rikedom erhöll han öknamnet "Tom of ten thousand", och han tecknades med namnet Issachar i Drydens "Absalom and Achitophel". Hans rivalitet om arftagerskan lady Elizabeth Percys hand med svensken K. J. von Königsmarck vållade, att han 12 febr. 1682 öfverfölls af några bland dennes vänner; därvid blef han dödligt sårad och afled följande dag. Se därom Königsmarck 4 och K. Snoilsky, "Königsmarck och T." (i "Ur några antecknares samlingar", 1891). 
page_number=645, index= - Thynne, Thomas  - Thynnus  - Thyone  - Thyoneus  - Thyra (Thyre)  - Thyra  - Thyregod, Kristen Andersen  - Thyrén, Johan Karl Vilhelm 
3. Thomas T., 3:e viscount Weymouth och 1:e markis af Bath, brorsons sonson till T. 1, politiker, f. 13 sept. 1734, d. 19 nov. 1796 i London, var dotterson till statsmannen Carteret (se d. o.), ärfde 1751 viscounttiteln, gjorde sig i ungdomen mest beryktad för spel och dryckenskap och utsågs 1765 för att få sina affärer reparerade till lordlöjtnant af Irland, hvilken post han blott några månader innehade. Genom protektion från Bedfordgruppen blef T. 1768 statssekreterare, men afgick 1770 i samband med en konflikt med Spanien om Falklandsöarna. Nov. 1775 blef T. ånyo statssekreterare och var därjämte regeringspartiets ledare i öfverhuset till nov. 1779, då han afgick af missnöje med ministären Norths envishet att fortsätta kriget mot de nordamerikanska kolonierna. T. tillhörde Fox' och prinsens af Wales utsväfvande umgänge, var lycklig debattör, men hindrades af sin lättja att komma fram i allra första planet inom politiken. 1789 upphöjdes han till markis af Bath. — Släktens nuv. hufvudman är Thomas Henry T., 5:e markis af Bath, f. 16 juli 1862, som 1886—92 och 1895—96 var led. af underhuset och en kort tid 1905 i Balfours ministär understatssekreterare för Indien. 1—3. V. S—g. 
<b>Thynnus,</b> <i>zool.</i> Se Tonfisksläktet. Om <i>T. pelamys</i> se Bonit. 
<b>Thyone,</b> <i>myt.</i> Se Semele 1. 
<b>Thyoneus</b> (grek. <i>Θυῶνευς</i>), grek., måhända "Semelesonen", således Dionysos. Semele kallades nämligen, sedan hon upptagits bland gudakretsen, Thyone. J. C. 
<b>Thyra</b> (Thyre). Se Tyra. 
<b>Thyra,</b> pseudonym. Se Agrell, A. T. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thyregod,</b> Kristen Andersen, dansk skollärare, författare, f. 12 nov. 1822 i byn Thyregod vid Vejle, d. 31 juli 1898, växte upp i fattigdom, men ådrog sig 1845 genom en dikt en viss uppmärksamhet och hjälptes in vid skollärarseminariet i Jellinge, där han tog examen 1849. Han verkade som skollärare i Jylland 1852—81. Sedan 1867 utgaf han en rad skildringar ur det jylländska allmogelifvet, hvilka utmärka sig lika mycket genom trohet i framställningen som genom allvarlig moralisk riktning. T:s skrifter äro dels nutidsskildringar, såsom <i>Blandt bönder</i> (8 bd, 1869—71), <i>Fra herregaard og landsby</i> (2 bd, 1874—75), <i>Skildringer af det virkelige liv</i> (1875), <i>Fra afsides egne</i> (2 bd, 1876—77), <i>Godtfolk og kjæltringer</i> (1880), dels teckningar af flydda tider, såsom <i>Vildtvoxende skikkelser</i> (1882), <i>Mosgroede minder</i> (2 bd, 1883—84) och <i>Historier og sagn</i> (2 bd, 1886—87), inalles omkr. 300 berättelser. 1906—07 utkom ett urval <i>Fortællinger</i> (3 bd), som kompletteras af <i>Skildringer</i> (4 bd, 1905—14). En samling af T:s berättelser utgafs 1876—81 på svenska i "Illustrerade folkböcker". E. Ebg. 
<table class="il"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Thyrén,</b> Johan Karl Vilhelm, universitetslärare, filosof, historiker, jurist, f. 6 april 1861 i Lund, blef student där 1878, promoverades 1883 till filos. doktor och blef docent s. å. i teoretisk filosofi och 1886 i historia. 1888—93 var han föreståndare för den teoretiska profårskursen vid allm. läroverket i Lund, dref samtidigt juridiska studier, aflade 1892 juris kandidatexamen och utnämndes efter praktisk domartjänstgöring till e. o. professor i romersk rätt och rättshistoria vid Lunds universitet 1894. 1896 utnämndes han till professor i straffrätt och juridisk encyklopedi därstädes. Han blef juris hedersdoktor i Lund 1900, i Kristiania 1911. Han har författat <i>Kritisk framställning af Herbert Spencers "Principles of psychology"</i> (1883), <i>Den första väpnade neutraliteten</i> (1885—86) och <i>Verldsfreden under Napoleon</i> (1887). Sitt omfattande juridiska författarskap inledde han med <i>Culpa legis Aquiliæ</i> (1893) samt <i>Makes gäld</i> (s. å.). Bland hans förnämsta straffrättsliga arbeten märkas <i>Abhandlungen aus der rechtsphilosophie</i> (I, "Bemerkungen zu den kriminalistischen kausalitätstheorien", 1894; II, "Dolus und culpa", 1896), <i>Förfalskningsbrotten</i> (1895), <i>Kommentar till strafflagen kap. 14</i> (1906; 2:a uppl. 1918), <i>Straffrättens allmänna grunder</i> (1907), <i>Kommentar till strafflagen kap. 20</i> (1908) samt <i>Le délit de diffamation</i> (Lund och Leipzig 1918). I anledning af en riksdagens skrifvelse 25 april 1908 ang. förändring af gällande bestämmelser rörande bötes- och bötesförvandlingsstraffen erhöll han 1909 af regeringen uppdraget att verkställa utredning och framlägga förslag ang. de ändringar i gällande lagstiftning, som i sådant afseende kunde befinnas lämpliga. Under hans händer har ur detta uppdrag framvuxit förslag, hvilka afse en helgjuten svensk strafflagsreform. I sådant hänseende har han i tryck framlagt dels en allmän principutredning (<i>Principerna för en strafflagsreform</i>, I—III, 1910—14, del I äfven i tysk upplaga 1910), dels ock ett <i>Förberedande utkast till strafflagens allmänna del</i> med kortfattade motiv (1916). Af speciella delen föreligger ett utkast till kapitlet om brott mot kroppslig okränkbarhet (1917). Vid sidan af lagarbetet och sin lärarverksamhet har T. jämväl egnat ett betydande intresse åt politiken. Han har varit led. af Andra kammaren 1909—11 för staden Lund och af Första kammaren 1912—17 för Uppsala län. Därvid har han, i trots af det efter proportionsvalens införande alltmera genomförda partiväsendet, häfdat en själfständig, utanför partiorganisationerna vald ståndpunkt. Ett flertal smärre, delvis mycket uppmärksammade, politiska skrifter har ock flutit ur hans penna. 1916 valdes han till Lunds universitets rektor och har i samband därmed f. n. lämnat den aktiva politiken. N. S—g. 
page_number=646, index= - Thyreodektomi  - Thyreoglobin  - Thyreoidea  - Thyreoidin  - Thüringar  - Thüringen  - Thüringerwald 
<b>Thyreodektomi.</b> Se Tyreodektomi. 
<b>Thyreoglobin.</b> Se Tyreoideapreparat. 
<b>Thyreoidea</b> (<i>Glandula thyreodea;</i> af grek. <i>thyreos,</i> sköld, och <i>eidos,</i> likhet), <i>anat.</i>, sköldkörteln (se d. o.). — Thyreoideapreparat. Se <i>Tyreoideapreparat</i>. 
<b>Thyreoidin.</b> Se Tyreoideapreparat. 
<b>Thüringar,</b> det namn, hvarmed hermundurerna (se d. o.) från 400-talet betecknats. Om deras historia efter denna tid se Thüringen. S. B. 
<b>Thüringen,</b> namn på ett område i mellersta Tyskland, hvilket begränsas af floden Werra i v., Harz-berget i n., Saale-floden i ö. och omfattar preussiska reg.-omr. Erfurt (i prov. Sachsen), preuss. kretsen Schmalkalden (i prov. Hessen-Nassau) samt "Thüringska staterna", d. v. s. den grupp af små, hufvudsakligen till sachsiska furstehus förr hörande furstendömen, som ligger mellan preussiska prov. Sachsen och Hessen-Nassau samt förra konungarikena Bajern och Sachsen. Orografiskt sedt, består T. af thüringska slätt- och kull-landet ("Thüringer Becken") samt Thüringerwald (se d. o.) och angränsande land s. v. om dess höjdrygg, fram till Rhön, Ulster och Werra i v., Main och dess tillflöde Hasslach samt Frankenwald i s. ö. De germanske thüringarna omnämnas först på 400-talet och voro då en hednisk folkstam. Deras rike sträckte sig en tid från Elbe i trakten af nuv. Hamburg till Donau vid Regensburg, men omkr. 531 störtades det af de förenade frankerna och sachsarna, hvarefter norra delen af deras land tillföll sachsarna och kallades Nordthüringergau. Området s. om Thüringerwald fick namnet Franken efter sina eröfrare, och namnet T. inskränktes inom de trånga gränser det ännu har. T. förblef en frankisk besittning, och frankiska grefvar styrde i de olika "gauen", i hvilka landet var deladt. Kristendomen, om icke infördes, åtminstone befästes i dessa trakter af Bonifatius. Ett biskopsstift upprättades i Erfurt, och under Karl den store var "thüringska mark" utgångspunkt för verksamma operationer mot de hedniske sorberna. 839 förekommer första gången titeln grefve af T. ("ducatus Toringubæ cum marchis suis"). Under de sachsiske kejsarna gjorde de särskilde grefvarna i T. sig alltmer oberoende, men landet samlades till en större enhet 1130, då Ludvig, sannolikt tillhörande en i landet länge bosatt släkt, af kejsar Lothar I utnämndes till <i>landtgrefve</i> af T. Han efterträddes af sin son Ludvig II (d. 1172), om hvilken de thüringska sagorna ha mycket att förtälja, dennes son Ludvig III den milde, som dog barnlös på Cypern under hemfärden från tredje korståget (1190), hans broder Herman I (se d. o. 3), som vid Henrik Lejonets fall blef pfalzgrefve af Sachsen. Hans son Ludvig IV (d. 1227 på en pilgrimsfärd till Jerusalem) och dennes gemål, den heliga Elisabet (d. 1231), äro bland de mest bekanta personligheterna i tyska medeltiden. Den siste landtgrefven af denna släkt var Ludvig IV:s broder Henrik Raspe (se d. o.), efter hvars död (1247) utbröt det ödeläggande <i>thüringska arfföljdskriget,</i> som 1263 slutade så, att markgrefve Henrik den upplyste af Meissen (af huset Wettin), Henrik Raspes systerson, fick det egentliga T., hvaremot det dittills med T. förenade Hessen tillföll Ludvigs och Elisabets dotter Sofia. En son till Henrik den upplyste var Albrekt II den vanartige (f. 1240, d. 1314; jfr Kunigunda 3), som 1293 sålde T. till tyske konungen Adolf af Nassau. Men hvarken dennes eller hans efterträdare Albrekt I:s försök att tillegna sig T. lyckades, utan det fortfor att tillhöra markgrefvarna af Meissen, hvilka 1423 fingo kurfurstlig värdighet som hertigar i Sachsen. Vid Sachsens delning 1485 lades T. hufvudsakligen till den ernestinska linjens besittningar (se Sachsen, sp. 282—283). Vid tyska revolutionen i nov. 1918, då de olika furstehusen afsattes, beslöto T:s socialdemokrater af de spridda delarna bilda en enhetlig stat med revolutionär författning under namnet Stor-Thüringen. — På grund af sitt centrala läge har T. ofta kallats "Tysklands hjärta". Om thüringarnas (befolkningens) lynne och läggning se O. Weise, "Die deutschen volksstämme und landschaften" (i "Aus natur und geisteswelt", bd 16). (H. W—k.) 
<b>Thüringerwald</b> [-valt], bergssystem i mellersta Tyskland, sammanhänger i s. ö. genom den lägre, platåartade Frankenwald med Fichtelgebirge och ansluter sig i s. v. till Rhön samt skiljes af det thüringska slätt- och kull-landet ("Thüringer Becken") från Harz n. härom. Från Werra v. om Eisenach sträcker det sig i en oregelbunden linje af 110 km. längd och 15—35 km. bredd mot s. ö. till öfre Saales biflod Loquitz och Maintillflödet Hasslach, bortom hvilka Frankenwald vidtar. Den långsträckta bergryggens profil, sedd fr. n., bildar — med många rundade toppar och trågformade insänkningar mellan dem — en lång, lätt buktande våglinje på 800—900 m. höjd ö. h. Skarpa spetsar saknas fullständigt. Bergsträckan omsluter många förtjusande, romantiska dalar och är klädd med vackra skogar, företrädesvis af barrträd, här och där löfträd. Nordvästra delen är högst och skogrikast; de högsta topparna där äro Grosser  Beerberg (983 m.), Schneekopf (978 m.) och Inselsberg (914 m.), alla i förra hertigdömet Gotha. Sydöstra delen är folkrikast; där ligga i Sachsen-Meiningen Kieferle (877 m.) och Blessberg (869 m.), n. om dessa, i Schwarzburg-Rudolstadt, "pärlan bland Thüringens dalar", Schwarzadalen. — I fråga om bergarter har T. att uppvisa stor mångfald. Underst ligga i urtiden afsatta hafsaflagringar (kambrosilur och devon). Under karbontiden steg området småningom upp ur hafvet och genomgick en kraftig bergsbildningsprocess, men det härvid uppresta veckberget eroderades och öfvertäcktes under följande period af söndersmulningsprodukter och vulkaniska bergarter. Den nutida bergryggens uppkomst skedde under tertiärtiden genom sprickbildning i jordskorpan och sättningar i denna. Omslutet af två parallellsprickor med nordvästlig—sydöstlig riktning blef T. kvarstående å högre nivå såsom en s. k. horst, medan förlandet n. och s. om sprickorna sjönk in. I kvartär tid kom äfven T. inom den nordiska inlandsisens område. — T. saknar sjöar, men i dess många tvärdalar finnas många rinnande vatten. Dessa tillhöra tre skilda flodområden, nämligen Elbes, Wesers och Rhens. Bergsträckans nordöstsluttning afvattnas till Elbe genom Saale-tillflödena Gera (med Apfelstedt), Ilm, Schwarza, 
page_number=647, index= - Thüringerwald  - Thüringska arfföljdskriget  - Thüringska staterna  - Thyrojodin  - Thyroros  - Thyrreion  - Thyrsania agrippina  - Thyrsos  - Thys, Peter  - Thysanoptera  - Thysanura 
Loquitz och (i Frankenwald) Selbitz. Dess sydvästsida har aflopp till Rhens biflod Main genom Rodach-Hasslach och Itz samt till Weser genom Werra, som har sin källa n. v. om Blessberg, jämte tilloppen Schleuse, Hasel och Schmalkalde m. fl. På bergets rygg, från Hörschel vid Werra till Wetzstein i Frankenwald (invid Loquitz' och Hasslachs källor) går en urgammal väg, Rennstieg l. rättare Rainsteig (gränsväg), som utmärker gränsen mellan Thüringen och Franken och kan betraktas som en del af gränsen mellan Nord- och Syd-Tyskland, liksom mellan nord- och sydtyskt väsen. Lätt tillgängligt från alla sidor, öfvertväras Thüringerwald från n. ö. till s. v. af tre järnvägslinjer: en vid Eisenach i n. v., en från Erfurt genom tunnel i närheten af Schneekopf och Beerberg till Würzburg samt en från Jena genom Loquitz' och Hasslachs dalar till Bamberg. På de två senare banorna gå snälltåg mellan Berlin och Syd-Tyskland. — T. har flera mineralkällor samt tallbarrs- och andra artificiella bad, besökes mycket af turister och är sommarvistelseort för många nordtyska stadsfamiljer. Bergsborna sysselsätta sig mycket med hemindustri (bl. a. förfärdigande af leksaker och hvarjehanda föremål af trä). I industriorterna tillverkas trä-, ler-, porslins-, glas- och järnvaror m. m. Tekniskt nyttiga stensorter brytas och bearbetas på åtskilliga håll, hvaremot de fordom viktiga malmförekomsterna synas nu uttömda. — Litt.: Trinius, "Thüringer wanderbuch" (1886—96), Regel, "Thüringen" (1892—96), Scobel, "Thüringen" (1898), Schlüter, "Die siedelungen im nordöstlichen Thüringen" (1903), Meyers Reisebücher: Thüringen (21:a uppl. 1913). H. W—k. 
<b>Thüringska arfföljdskriget.</b> Se Thüringen. 
<b>Thüringska staterna,</b> gemensam benämning på följande nio tyska stater (folkmängdsuppgifterna afse folkräkningsåret 1910): storhertigdömet Sachsen(-Weimar-Eisenach), 3,610 kvkm., 417,149 inv.; hertigdömet Sachsen-Meiningen, 2,468 kvkm., 278,762 inv.; hertigdömet Sachsen-Altenburg, 1,323,5 kvkm., 216,128 inv.; hertigdömet Sachsen-Koburg, 561,6 kvkm., 74,818 inv.; hertigdömet Sachsen-Gotha 1,415 kvkm., 182,359 inv.; furstendömet Schwarzburg-Sondershausen, 862 kvkm., 89,917 inv.; furstendömet Schwarzburg-Rudolstadt, 941 kvkm., 100,702 inv.; furstendömet Reuss-Greiz (Reuss af äldre linjen), 316 kvkm., 72,769 inv.; furstendömet Reuss-Schleiz-Gera (Reuss af yngre linjen), 827 kvkm., 152,752 inv. (Se f. ö. art. om dessa stater.) Uppgift om deras administrativa områden, städer och andra boplatser lämnar "Ortsverzeichnis der Thüringischen staaten auf grund der volkszählung vom 1. dez. 1910" (1912). Staternas sammanlagda areal: 12,324,7 kvkm. (ungefär som Älfsborgs län); deras folkmängd 1910: 1,585,356 pers. (150,000 färre än i Svealand s. å.). På 1 kvkm. kommo i medeltal 128,6 inv. Vid den stora tyska revolutionen i nov. 1918 afskaffades monarkierna och förklarades deras områden för republiker. Utmärkande för Thüringska staterna voro deras geografiska söndersplittring och mångformighet. De särskilda staterna bestodo af delvis från hvarandra alldeles skilda delar (enklaver) samt i och mellan grannstaterna inkilade oregelbundna utbuktningar och vikar. Såväl detta som deras sammangyttrade läge inom en liten ytvidd kan historiskt förklaras som en återstod af det fordom öfver hela Tyskland utbredda småstatsväsendet ("Kleinstaaterei"), men betingades här gifvetvis i väsentlig mån af terrängförhållandena, särskildt den täta växlingen af hög- och lågland, skog och odlade fält. H. W—k. 
<b>Thyrojodin</b> (Tyrojodin). Se Jodotyrin. 
<b>Thyroros,</b> grek. Se Ostiarius. 
<b>Thyrreion,</b> betydande stad i forngrekiska landskapet Akarnanien vid Ambrakiska viken. Det angreps 372 f. Kr. af atenske fältherren Ifikrates, tillhörde Epirus 270—268, besattes sedan af etolerna och var hufvudort i Etoliska förbundet sedan 167 f. Kr. Jfr Oberhummer, "Akarnanien etc." (1887). J. C. 
<b>Thyrsania agrippina,</b> <i>zool.</i> Se Påfågelspinnare. 
<b>Thyrsos,</b> grek. (lat. <i>thyrsus</i>), Tyrs, en med vinranka och murgröna omvirad staf, som bars af forntidens Bakchosfirande kvinnor (menader, backanter). Öfre ändan af denna staf slutade med en knopp i form af en pinjekotte, eller ock var tyrsen i toppen prydd med en knippa af murgrönsblad eller af vinlöf. Jfr Dionysos, Backant och Menader. A. M. A. 
<b>Thys</b> [tejs] l. Tyssens [te'jssens], Peter, flamsk målare, f. 1624 i Antwerpen, d. där 1679, utbildade sig under inflytande af van Dyck och nämnes 1660 som Lukasgillets i Antwerpen dekan. Af hans kyrkobilder märkas <i>S. Rochus</i> och <i>S. Katarina</i> (i Dendermonde). I Antwerpens museum finnas af honom två mansporträtt, en bild ur den helige Franciscus' lif, <i>Ikaros och Daidalos</i>, en madonna och <i>Kristus uppenbarande sig för den helige Johannes</i>; i Bruxelles ett kvinnoporträtt och den helige <i>Benedikts martyrium</i>; i Wiens galleri mytologiska och allegoriska framställningar samt ett utmärkt porträtt; i Stockholm <i>Akilles förklädd till flicka, igenkänd af Odysseus</i> (troligen från mästarens senare period). C. R. N.* 
<b>Thysanoptera</b> l. Physopoda, <i>zool.</i> Se Blåsfotingar. Denna insektgrupp betraktas numera som en särskild ordning utan närmare släktskap med någon af de öfriga. I Sverige finnas många, fastän föga studerade arter, som indelas i underordningarna <i>Tubulifera</i> och <i>Terebrantia,</i> hvardera omfattande flera släkten, bland hvilka det gamla, numera i flera uppdelade släktet <i>Thrips.</i> De lefva dels i blommor och på andra ofvan jord befintliga växtdelar, dels på rötter, dels slutligen under bark. Många äro skadedjur på växter, framför allt på sädesslag och fodergräs, på hvilka de framkalla s. k. hvitax (se d. o.). Den viktigaste af dessa arter är sädestripsen (<i>Limothrips denticornis</i>), gråbrun med svartbrun bakkropp och hvitgula larver. Denna 1—1,5 mm. långa art angriper det ännu ej ur sin slida framkomna axet, hvars småax däraf få missbildade, hvitfläckiga agnar, hvarjämte fruktsättningen lider. G. A—z. 
<b>Thysanura,</b> <i>zool.</i> Se Borstsvansar, där ordet användes i två olika bemärkelser: 1) i vidsträckt bem., motsvarande insektordningen <i>Apterygogenea</i> (se Insekter, sp. 717); 2) i inskränkt bem., motsvarande underordningen borstsvansar, som omfattar fam. fjällborstsvansar 
page_number=648, index= - Thysanura  - Thysdrus (Thysdritana colonia)  - Thyselius  - Thyselius, Karl  - Thyselius, Per  - Thyselius, Per Erik Ludvig  - Thyselius, Karl Johan 
Japygidæ och larvborstsvansar (se d. o.). G. A—z. 
<b>Thysdrus</b> (Thysdritana colonia). Se Djem, sp. 549. 
<b>Thyselius,</b> svensk släkt, härstammande från bergsmannen Per Larsson (början af 1700-talet) i Latorp, Tysslinge socken, Närke, efter hvilken socken hans son Per T. (f. 1720, d. som prost och kyrkoherde i Kumla 1793) tog sig släktnamn. Se E. Thyselius, "Släkten T. och andra därmed befryndade släkter" (1909). 
1. Karl T., son till ofvannämnde Per T., präst, f. 8 maj 1767 i Vintrosa, d. 22 nov. 1833, kom 1787 som student till Uppsala, blef 1791 filos. magister samt utnämndes 1792 till förste skvadronspredikant vid Lifhusarregementet och 1793 till hofpredikant. Af regeringen lyckades han mot kontant erkänsla till en tjänsteman erhålla en rekommendationsskrifvelse, som förordade honom till förslagsrum till Sköllersta lediga konsistoriella pastorat. När Reuterholm ville ha det för regeringen blamerande dokumentet tillbaka, vägrade T. att utlämna, hvad han ansåg som sin rättmätiga privategendom, hvarvid han vid sitt försvar använde så förgripliga uttryck, att han, ställd under åtal, af Svea hofrätt dömdes till döden. Han slapp dock undan med åtta dagars fängelse vid vatten och bröd. T. fortsatte sin tjänstgöring vid hofvet och utnämndes 1795 till kyrkoherde i Särestads pastorat af Skara stift, blef prost 1805 och bevistade riksdagarna 1810—15, där han var led. af bevillningsutskottet, hvars betänkande han vid 1815 års riksdag uppsatte. S. å. erhöll han professors titel och 1816 extra ansökningsrätt öfver hela riket. 1817 befordrades han till amiralitetssuperintendent i Karlskrona, blef 1818 teol. doktor och 1819 pastor primarius i Karlskrona med pastoralvården öfver amiralitetsförsamlingen. T. hade icke ringa predikogåfvor, men var som präst misslyckad på grund af sitt högdragna och stridslystna lynne. Redan från begynnelsen var han synnerligen illa liden i Karlskrona. Inom amiralitetskonsistorium kom det till sådana uppträden, att justitiekanslern till slut måste ingripa. På ett radikalt sätt blefvo emellertid alla tvistefrågorna bragta ur världen, i det att K. M:t 1826, delvis åtminstone på grund af de föregående årens stridigheter, indrog amiralitetskonsistorium och öfverflyttade dettas åligganden på Lunds domkapitel. Hans tryckta arbeten utgöras af ett häfte <i>Skaldeförsök</i> (1790) samt några disputationer och predikningar. Skalden Sjöberg (Vitalis) var en tid informator hos T. De tidigast bevarade dikterna af hans hand äro tillegnade dennes dotter, i hvilken Sjöberg förälskat sig. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> 2. Per T., den föregåendes broder, biskop, filolog, f. 6 juli 1769 i Vintrosa, d. 5 sept. 1838 i Strängnäs, vardt student i Uppsala 1787, filos. magister 1791 och docent i litteraturhistoria s. å. på grund af afh. <i>De meritis literariis Cl. Arrhenii Örnhjelm.</i> Sedermera befordrad till adjunkt i vitterhet (1796), väckte T. uppseende genom sitt ypperliga hufvud, sina grundliga kunskaper och sin färdighet i latin. Han förestod såväl professuren i romersk vältalighet som den skytteanska, men vann, oaktadt flera ansökningar, ej befordran (1810 erhöll han dock professors titel). Han egnade sig i stället åt kyrkans tjänst. Efter att 1797 ha prästvigts blef han kyrkoherde 1805 i Österhaninge och 1814 i Örebro, promoverades 1818 till teol. doktor samt utnämndes 1828 till biskop i Strängnäs. Som sådan inlade han betydande förtjänster om sitt stift, i synnerhet om dess undervisnings- och pensionsväsen. Han var äfven varmt intresserad riksdagsman i allt, som rörde kyrka och undervisning, ingaf redan vid sin första riksdag, 1817, förslag till löneförbättring för lärarna samt var i ovanlig grad välgörande och faderlig för studerande. 1823 insattes T. i kyrkolagskommittén och egnade dess arbeten en stor del af sin återstående lifstid. Af hans tryckta skrifter må utom den ofvannämnda anföras <i>In Auli Persii Flacci Satyras prolegomena</i> (1812, professorsspecimen) samt en öfv. af Persius' "Satirer" (1816), hvilken prisades som ett mästerstycke. 1818 vald till led. af Vitt. hist. o. ant. akad., höll han 1820 sitt inträdestal <i>Om Roms satiriska skalder i förhållande till deras tidehvarf</i> (nämnda akad:s handl., XII, 1826). 
3. Per Erik Ludvig T., den föregåendes son, präst, historisk forskare, f. 29 dec. 1808 i Österhaninge, d. 10 nov. 1881 å Stenbro vid Norrköping, blef student i Uppsala 1827, filos. magister 1833 och docent i nordiska antikviteter 1834. 1837 utnämndes han till lektor vid krigsakademien på Karlberg, lät 1841 prästviga sig och befordrades 1853 till kyrkoherde i Nyköpings östra och Allhelgona församlingar. 1849 blef han teol. doktor i Leipzig. Han utgaf flera samlingar af handlingar, hvilka gåfvo honom rykte som historisk forskare, såsom <i>Handlingar rörande svenska kyrkans och läroverkens historia</i> (2 dlr, 1839—41), <i>Handlingar rörande Sverges inre förhållanden under konung Gustaf I</i> (2 dlr, delvis i förening med V. Ekblom, 1841—45), <i>Reformationens införande och fortgång i Sverge intill Vesterås riksdag 1527</i> (1843) och <i>Bidrag till svenska kyrkans och läroverkens historia</i> (1848). 
4. Karl Johan T., den föregåendes broder, statsminister, f. 8 juni 1811 i Österhaninge församling, Stockholms län, d. 11 jan. 1891 i Stockholm, blef 1827 student i Uppsala, där han aflade kansliexamen 1830 och examen till rättegångsverken 1831. T., som 1838 erhållit häradshöfdings n. h. o. v., blef 1840 kopist i Justitierevisionsexpeditionen och 1841 kanslist samt 1844 t. f. och 1848 ord. revisionssekreterare. Efter att vid flera tillfällen, särskildt 1854 och 1855, ha varit t. f. justitiekansler samt 1853 expeditionschef i Justitiestatsexpeditionen utnämndes han 1856 till justitieråd. T:s anseende för stor ämbetsmannaskicklighet gaf anledning till, att han kallades att 2  nov. 1860 efterträda H. Hamilton som  ecklesiastikminister i De Geers första ministär. Som sådan kvarstod han till 1 aug. 1863. Bland de 
page_number=649, index= - Thyselius, Karl Johan 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> af honom under denna tid kontrasignerade k. förordningarna märkas stadga för Karolinska institutet (1861), hvarigenom den länge omstridda medicinska undervisningsfrågan slutligen ordnades, stadga ang. folkskolundervisningen för Stockholms stad (s. å.), förordningarna om kyrkostämma samt kyrkoråd och skolråd (1862), om afgångsexamen vid rikets högre läroverk (s. å.) samt om allmänt ordnande af prästerskapets inkomster (s. å.). I den uppseendeväckande Ljungbergska renlärighetsstriden i Göteborgs konsistorium (1861—62) uttalade han sig enskildt för en afveckling i godo enligt P. Wieselgrens förslag, men när en sådan icke lät sig genomföra, afvisade han konsistoriets försök att på regeringen kasta öfver initiativet till ett åtal. (Se Warburgs Lefnadsteckning af V. Rydberg, I.) Vid sin afgång utnämndes T. till landshöfding i Kronobergs län, men utbytte redan 20 dec. 1864 denna befattning mot presidentskapet i Kammarkollegium och kvarstod som sådan till 11 maj 1875, då han inträdde som civilminister i den då nybildade andra De Geerska ministären. Hans första åtgärd som civilminister väckte på sin tid ganska mycket uppseende, men kom att faktiskt innebära en afveckling af den hetsiga tvistefrågan i samband med riksdagens beslut att indraga presidentslönen i Kommerskollegium. På T:s hemställan blef nämligen presidentsämbetet återbesatt (med K. F. Wærn), ehuru endast på förordnande och tillsvidare, och aflöningen till president skulle utgå från andra disponibla medel; och därvid häfdade T. till statsrådsprotokollet som sin mening, att verket i fråga icke kunde upphäfvas, utan att ersättas af ett annat. Märkligast från hans civilministertid var regeringsförslaget om skjutsväsendets öfverflyttande från jorden till bevillningen (1878). Förslaget, hvarigenom tillmötesgicks ett gammalt önskemål ända från bondeståndets dagar, framkallade hetsigt motstånd icke minst från landshöfdingarna i riksdagen, men försvarades af T., enligt De Geer, på ett utmärkt sätt och bifölls af riksdagen, ehuru i Första kammaren majoritet vanns endast med tillhjälp af sju statsrådsröster. En af förslagets motståndare, P. von Ehrenheim, har sedan i "Några minnen" karakteriserat skjutsskyldigheten "som den afskyvärdaste börda, som tryckt svenska jorden, ett verkligt slafmärke". T. lyckades ock genomföra tillfälliga löneförbättringar åt landsstaten (1876 och 1877) samt slutligen (1878) en lönereglering för densamma, ett betydande låneunderstöd till Bergslagernas järnväg (1878) samt stora anslag till rörlig materiel vid statens järnvägar och till fortsättning af Tvärbanan genom Jämtland och Norra stambanan till Ånge (1877—80). T. var De Geer följaktig vid ministärens afgång 19 april 1880. T., som var led. af Första kammaren för Kronobergs län 1869—86, men i följd af sin frihandelsvänliga ståndpunkt sedan icke omvaldes, var därunder kanslideputerad 1869, 1870, 1872—75, led. af tillfälligt utskott 1873 och 1882 samt led. af talmanskonferensen 1885 och 1886. Han biträdde den s. k. kompromissen 1873 och förklarade sig beredd att mot "allmän värnplikt, på allvar tillämpad", utbyta indelningsverket. 1883 afgaf han den förklaringen, att han möjligen kunnat finna sig i att rösta för det Posseska regeringsförslaget i härordningsfrågan, ehuru icke utan betänklighet, enär detsamma icke innebure någon fullständig tillämpning af allmän värnplikt, men på grund af de stora afknappningar, landtmannareservanterna vidtagit och som sedan bifallits med en förkrossande majoritet i Andra kammaren, vore detta honom omöjligt, och under uttalande af förhoppningar om en blifvande lycklig lösning af försvarsfrågan yrkade han därför afslag. Då detta hans uppträdande ganska väsentligt bidrog till förslagets fall i Första kammaren, hvilket hade till följd Posses afgång, var T. en af dem, hvilka konungen anmodade att öfvertaga statsministerposten. Efter att gång på gång ha varit på det skarpaste ansatt (De Geer), förmåddes slutligen T. att trots sin höga ålder för tiden öfver nästa riksdag åtaga sig posten. (Han var Sveriges förste ofrälse statsminister.) Statsminister 13 juni 1883—16 maj 1884, innehade han ock civilministerportföljen okt.—nov. 1883. I följd af ett påkallande från konung Oskar II:s sida kom T. att under sin statsministertid göra ett uppseendeväckande och från många håll klandradt inlägg i den då pågående häftiga norska vetostrid, som närmast mynnat ut i riksrättsdomen öfver statsminister Selmer febr. 1884. Å egna och sina kollegers vägnar uttalade nämligen T. 6 mars 1884 som sin åsikt, att unionen förutsatte och betingade, att i Norges grundlag lika litet som i Sveriges ändring kunde vidtagas utan konungens samtycke samt att Norges beväpnade styrka skulle liksom Sveriges vara ställd under den gemensamma konungens befäl och lydnad. Men af uttalanden, som anförts i K. Motzfeldts dagböcker, och äfven af annat framgår, att T. personligen sympatiserade med en förmedlande politik och betraktade de upprepade sanktionsvägringarna äfvensom 1882 års trontal som ett olycksbringande fel samt i likhet med sina kolleger bestämdt ogillade alla projekt att på ett eller annat sätt, eventuellt medelst svenskt ingripande, förhindra riksrättsdomarnas verkställande m. m. 
Bland de många andra uppdrag, som anförtroddes T., må nämnas ledningen af 1856—57 års kommitté för förslag till disciplin- och ordningsstadga för krigsmakten och ordförandeskap i 1869—70 års fattigvårdskommitté, i 1880—81 års förlagsinteckningskommitté och i 1882 års läroverkskommitté. Han var ordf. bland Järnkontorets fullmäktige 1859—62 och 1880—89 (1845—56 hade han varit tjänsteman i Järnkontoret, sedan 1850 sekreterare och ombudsman) samt i direktionen öfver allmänna brandförsäkringsverket för byggnader å landet 1881—87. Han blef hedersled. af Landtbruksakad. 1877. Utomordentlig arbetsförmåga, snabb uppfattning samt klar framställning i förening med ädelt och vinnande yttre samt urbant och taktfullt väsen beredde 
page_number=650, index= - Thyselius, Karl Johan  - Thyselius, Erik Johan August  - Thyssen, August  - Thyssens, Maerten  - Thäter (Thaeter), Julius Caesar  - Thököly  - Thöl, Johann Heinrich  - Thöny, Eduard  - Thörnberg, Ernst Herman 
honom hans framgångsrika karriär. I sina "Minnen" vitsordar De Geer, att "om T:s ämbetsmannaskicklighet var icke mer än en mening, och i hans offentliga karaktär fanns mera stål, än hans blygsamma sätt att vara gaf anledning att förmoda". 
5. Erik Johan August T., son till T. 3, skriftställare, f. 7 mars 1853 på Karlberg, student i Uppsala 1872, filos. kandidat 1878, e. o. amanuens i Kungl. biblioteket 1878—82, notarie i riksdagens Andra kammare 1887—95, har varit flitigt verksam som medarbetare i flera af Stockholms tidningar bl. a. som teateranmälare i "Aftontidningen" (1909 ff.). T. gjorde sig känd som en entusiastisk och skicklig förfäktare af 1880-talets litterära och politiska idéer, dels som tidningsman, dels som öfversättare. Ett uppmärksammadt företal till T:s tolkning af Max Nordaus "Konventionella nutidslögner" (1884) och uppsatser i "Ur dagens krönika", undertecknade Gasparone, Scævola redivivus m. m., kunna nämnas som de mera framträdande af T:s inlägg i dagsstriderna. Han skref en rad valbroschyrer, <i>Stockholmsbänken</i> (1890), <i>Andra kammarens nya män</i> (1891), <i>Hvilka riksdagsmän böra omväljas?</i> (1893) och <i>Våra herrar i första kammaren</i> (1908), och utarbetade på offentligt uppdrag en förträfflig <i>Förteckning öfver komitébetänkanden 1809—1894</i> (1896), som 1904 fortsattes med ett tillägg, omfattande åren 1895—1903. 1895—99 utgaf han en tidskrift, "Nordisk revy", som sysslade med litteratur och konst, politik och sociala ämnen. Sitt teaterintresse har han ådagalagt genom ströskrifterna <i>I afgörandets stund</i> (1888) och <i>Hvad Stockholms teatrar behöfva</i> (1905). På senare år har han offentliggjort åtskilliga större historiska arbeten, <i>Släkten Thyselius</i> (1909), <i>Karl XV och hans tid</i> (1910), <i>Den stora franska revolutionen</i> (1911—12) och smärre politiska monografier, <i>Lindman-Staaff-Branting</i> (1914), <i>Hammarskjöld, Edén</i> (1916), skrifvit en mängd biografier öfver politiska personer i Nordisk familjebok samt utgett den biografiska uppslagsboken <i>Vem är det?</i> (1912, 1914, 1916 och 1918). Hans öfversättarverksamhet omfattar flera betydande moderna författare: Schandorph, Laveley, Loti, Mantegazza, Zangwill, Wied, E. Brandes, Zola, Giacosa, Fitger, Musset, Schnitzler, Heyse, Sudermann och Molières "Borgaren adelsman". 1. E. M. R.  2. —rn.*  3. —rn.  4. T—s.  5. R—n B.  
<b>Thyssen,</b> August, tysk industriman,  f. 17 maj 1842 i Eschweiler an der Jade, där fadern, Friedrich T., egde ett järnvalsverk, studerade i Karlsruhe och Antwerpen 1859—62 och inträdde 1863 i faderns firma. I förening med denne grundade han 1867 ett puddel- och valsverk i Duisburg och 1871 firman Thyssen & co:s puddel- och valsverk i Mülheim an der Ruhr, hvilket först sysselsatte endast 70 arbetare. Därifrån utvidgades under T:s ledning rörelsen till att omfatta en stor grupp af företag, den s. k. Thyssen-gruppen, bland hvars industriella anläggningar märkas Deutscher-kaiser-werken i Hamborn, ett 1890 anlagdt Siemens-Martin-stålverk och valsverk och det 1910 för bearbetning af lothringska minettemalmer anlagda stora "stålverket Thyssen" i Hagendingen. Vid Walsum och Schwelgen innehar gruppen egna storartade Rhenhamnar för mottagande af malm, och före Världskrigets utbrott 1914 sysselsatte Thyssenverken 59,000 arbetare. T., som är katolik, skildras som en arbetets fanatiker och leder in i sena åldern autokratiskt sina stora industriföretag. I politiken har han föga framträdt. Sommaren 1918 spreds i ententepropagandan en T. tillskrifven broschyr, hvari han skulle ha afslöjat en del anbud om jordagods i Australien och handelsprivilegier i Indien och Canada, hvilka kejsar Vilhelm åren närmast före krigsutbrottet skulle ha gjort honom och andra storindustriidkare, om de ville främja kejsarens krigsplaner. Denna "Thyssen-broschyr" var emellertid en plump förfalskning. T. hölls dec. 1918 några dagar häktad af tyska revolutionsregeringen med anledning af en ogrundad anklagelse för landsförrädiska förhandlingar med franska myndigheter om Ruhrområdets skiljande från Tyska riket. Angifvaren nödgades emellertid snart erkänna, att anklagelsen var fullständigt uppdiktad. V. S—g. 
<b>Thyssens</b> [te'jsens], Maerten. Se Anckarhjelm. 
<b>Thäter</b> (Thaeter), Julius Cæsar, tysk kopparstickare, f. 1804 i Dresden, d. 1870 i München, studerade vid akademien i sin födelsestad, därefter i Nürnberg och Berlin samt efter 1830 för Amsler i München, blef 1841 lärare vid akademien i Weimar, 1846 i Dresden och 1849 i München. Han närmade sig mycket Amsler, som grundlade den stränga kopparstickarskola i Tyskland, för hvilken hufvudsyftet var att återge teckningen, utan att sträfva efter pittoresk verkan. T:s arbeten utmärkas för stor samvetsgrannhet och trohet i uppfattningen. Han graverade med förkärlek nyklassiska tyska målares alster (Cornelius, Kaulbach, Schnorr, äfven Schwinds <i>Askungen</i> o. a.). Monografi af Anna Thaeter 1887. C. R. N.* 
<b>Thököly.</b> Se Tököly. 
<b>Thöl,</b> Johann Heinrich, tysk jurist, f. 1807 i Lybeck, d. 1884, i Göttingen, professor 1837 i Göttingen, 1842 i Rostock och 1849 åter i Göttingen, var 1848—49 led. af tyska nationalförsamlingen och satt 1847—49 samt 1857—61 i de fyra kommittéer, som hade till uppgift att utarbeta förslag till tysk växellag och tysk handelslag. Hans förnämsta arbete är Das handelsrecht (bd 1, 1841, 6:e uppl. 1879; bd 2, 1848, 4:e uppl. 1878; bd 3, 1880). På handels- och växelrättens område var T. en auktoritet. 
<b>Thöny,</b> Eduard, tysk tecknare, f. 1871 i Brixen (Tyrolen), studerade vid akademien i München och har sedan många år tillbaka varit en af de ypperste medarbetarna i tidningen "Simplicissimus". Med utsökt skarp och uthamrad karakteristik tecknar han med förkärlek typer af tyska militärer och urgermanska kraftmänniskor. Flera samlingar af hans teckningar äro utgifna: <i>Der leutnant, Der bunte rock, Militär</i> o. a.  G—g N. 
<b>Thörnberg,</b> Ernst Herman, skriftställare, f. 6 juni 1873 i Gladhammar, Kalmar län, hade först anställning på handelskontor, men egnade sig därefter åt tidningsmannayrket och sedan 1900 därjämte åt föreläsningsverksamhet. I offentligt uppdrag har han för sociala studier besökt Nord-Amerika och Storbritannien. Han har författat bl. a. <i>Den kooperativa rörelsen</i> (1907; 4 uppl.), <i>Det kooperativa England</i> (1910), 
page_number=651, index= - Thörnberg, Ernst Herman  - Thörne, Sven Alfred  - Ti, förkortning för titan (se d. o.).  - Ti. (Tib.), förkortning för Tiberius.  - T. I. Se Svenska teknologföreningen.  - Tiacetsyra, kem. Se Tiosyror.  - Tiahuanaco, märklig indiansk ruinplats i Bolivia  - Tiamat, myt. Se Behemot och Draken i Babel.  - Tian, pseudonym. Se Günderode, K. von.  - Tiangikoski, fall i Kalix älf  - Tianie, mynt. Se Chiva, sp. 216.  - Tian-schan, Tiansjan l. Tien-schan (fr. Thian-chan, eng. Tian-shan), "himmelsberget" 
<i>Amerikanska samhällsproblem</i> (1912), <i>Lefnadsstandard och sparkraft</i> (1915), <i>Samhällsklasser och politiska partier i Sverige</i> (1917) och ett stort antal nationalekonomiska artiklar i Nordisk familjebok. 
<b>Thörne,</b> Sven Alfred, målare, f. 24 april 1850 i Horns socken, Östergötland, d. 15 mars 1916 i Stockholm, studerade vid konstakademien i Stockholm för P. D. Holm, vann k. medaljen 1880 för <i>Sommarmorgon,</i> blef 1881 agré af konstakademien och erhöll 1884 ett resestipendium. Han studerade då i München och målade en del utsikter från Oberbayern. Sedan utförde han mest svenska landskap från Mälartrakten och bergslagen med flärdlös uppfattning och omsorgsfullt behandlingssätt (<i>Vårmorgon</i> 1888, Nationalmuseum, deponerad i Riksdagshuset). Han målade äfven ett och annat porträtt och var verksam som teckningslärare. —rn.* 
<b>Ti,</b> förkortning för <i>titan</i> (se d. o.). 
<b>Ti.</b> (Tib.), förkortning för Tiberius. 
<b>T. I.</b> Se Svenska teknologföreningen. 
<b>Tiacetsyra,</b> <i>kem</i>. Se Tiosyror. 
<b>Tiahuanaco,</b> märklig indiansk ruinplats i Bolivia (dep. La Paz) på södra sidan af sjön Titicaca (se d. o.). 
<b>Tiamat,</b> <i>myt.</i> Se Behemot och Draken i Babel. 
<b>Tian,</b> pseudonym. Se Günderode, K. von. 
<b>Tiangikoski,</b> fall i Kalix älf, Pajala socken, Norrbottens län, 6,8 m. högt, 1,600 m. långt, med ett nederbördsområde af 6,290 kvkm. Lokala förhållandena äro gynnsamma för fallets utbyggning. Vid den fr. s. inkommande Tiangijoki (nederbördsområde 55 kvkm.) finnas två mindre kvarnar. E. O. E—m. 
<b>Tianie,</b> mynt. Se Chiva, sp. 216. 
<b>Tian-schan,</b> Tiansjan l. Tien-schan (fr. <i>Thian-chan,</i> eng. <i>Tian-shan</i>), "himmelsberget", ett af Central-Asiens största bergskedjesystem (se kartan till art. Asien), kan betraktas som den nordligaste länken i det system af parallellkedjor med öst-västlig längdutsträckning, som uppfyller Central-Asien. I vidaste bemärkelse räknas T. från 67° till 103° ö. lgd och är ungefär dubbelt så omfångsrikt som Alperna. T. sammansättes till största delen af bergskedjor och fjällkammar med sydvästlig-nordöstlig längdriktning; därtill ansluta sig i ö. kedjor med öst-västlig riktning och i v. sådana med nordväst-sydöstlig hufvudriktning. Dessa system af parallellkedjor sluta sig närmast tillsammans i ö. för att åt v. solfjäderformigt divergera och efter hand öfvergå i det Aralokaspiska ökenområdet. T:s södra begränsning är mycket skarp mot Tarim-bäckenet och Öst-Turkestan. Åt ö. öfvergår T. i Schamo(Gobi-)öknens kuperade terräng, och i n. ö. utbreder sig Dsungariska öknen, hvarför sålunda T. på alla sidor är omgifvet af sterila ökenområden utan aflopp till hafvet. 
Inom T:s östligaste område kan hufvudpartiet sägas utgöras af Pe-schan, en hög ansvällning af Gobi-öknen. I s. begränsas Pe-schan af bergskedjan Tschol-tag och i n. af Karlyk-tag, som når upp till omkr. 5,000 m. och som i v. begränsas af Otunkoza-passet (2,760 m.), genom hvilket går karavanvägen Hami—Barkul. V. om detta pass utgöres fortsättningen af Bogdo-ola (högsta parti 4,630 m.), Iren-tha-bergen (kulminerande i Dössmegen-ola 6,100 m.) samt Boro-charo, hvilken senare i n. begränsar den djupast in i T. nående daldepressionen Ili. Söder om denna depression framgår Narat-bergskedjan, som åt v. efter hand fortsättes af Kungei-ala-tau. Denna utgör norra sidan af den stora sjön Issyk-kul (1,615 m. ö. h.) och fortsättes åt v. i Alexanderbergen, som nå upp till 5,000 m. höjd i sitt östra parti, men åt v. sänker sig ned mot Sir-Darjas slättområden. Omkr. 185 km. ö. s. ö. om Issyk-kul ligger Khan-Tengri ("himladrotten"), hvilken kan betraktas som en knutpunkt inom T:s centrala parti. Dess högsta topp höjer sig till 7,200 m., och från den radierar ett flertal glaciärer, bland hvilka märkas de väldiga Koi-kaf samt norra och södra Myltschek-glaciärerna. Från Khan-Tengri utgår en rad snö- och istäckta fjällkedjor; i östlig riktning Chalyk-tau och i sydvästlig riktning Kok-schaal-tau. Mellan denna kedja och den lika mäktiga Terskei-ala-tau, som bildar södra begränsningen af Issyk-kul, framgår en serie dalströk, skilda af bergsryggar, hvilkas långsluttande sidor leda upp till högfjällsplatåer på 4,000—5,000 m. höjd. Dessa och liknande jämna platåytor inom T. kallas <i>syrt</i> och ha gett upphof till liflig diskussion med afseende på bildningssättet. Kok-schaal-tau slutar i fjällknuten Terek-tau, från hvilken bergskedjor stråla ut i nordvästlig och sydvästlig riktning. Af dessa senare kan nämnas den fjällkomplex, som sammansättes af de båda jämnlöpande kedjorna Alai-tag och Trans Alai-tag. 
T. är med undantag af sitt västligaste parti en relativt enkelt byggd bergskedjekomplex; de ingående bergarterna äro ej heller af någon mångfaldig art. Utom kristalliniska skiffrar och en prekarbonisk granit förekomma blott underkarboniska sediment i centralaste T. och på norra sluttningen samt öfverkarbon på södra sluttningen. Dessa bergarter ha genom starkt sidotryck hårdt sammanpressats, hvarvid väldiga effusivmassor i form af granit och kvartsporfyr bröto fram. Först under juratiden började sediment afsätta sig utmed foten af bergskedjan. Härtill anslöto sig under tertiärtiden klastiska sediment. I västligaste T. ingå äfven devonbildningar. — Om den morfologiska utvecklingen äro meningarna delade. Under det att de tyske forskarna förlägga en stark veckningsperiod under karbontiden, en lugntid med utbildning af ett peneplan under största delen af den mesozoiska tiden samt en andra genomgripande reliefbildande period under senare delen af tertiärtiden, anse de amerikanske forskarna, att den stora peneplanbildningen försiggått under sentertiär tid och de för bergskedjebildningen viktigaste rörelserna i jordskorpan egt rum så sent som i kvartärtiden. Otvifvelaktigt är, att under denna senare tid förekommit betydande nivåförändringar inom såväl T. som det öfriga centralasiatiska området och att T. erhållit sin nuv. karaktär af högfjällskedja mer genom landhöjning och förkastningar än genom veckning. Härigenom skiljer den sig helt från Alperna. — Märkena efter istiden äro obetydliga i östra T., däremot högst betydande i centrala T. för att därefter åter minska åt v. 
Genom sitt läge eger T. ett utprägladt kontinentalt klimat. I v. nås det dock af fuktiga vindar, 
page_number=652, index= - Tian-schan, Tiansjan l. Tien-schan (fr. Thian-chan, eng. Tian-shan), "himmelsberget"  - Tiao, myntv. Se Kina, sp. 43  - Tiar (grek. och lat. tiara)  - Tiarini, Alessandro  - Tiarp, socken i Skaraborgs län  - Tiazin, kem. Se Tjärfärger samt Aziner i Suppl.  - Tibaldi. Se Pellegrini, P.  - Tibarenerna. Se Tubal.  - Tibast. Se Daphne, bot. farm.  - Tibbon, Jehuda. Se Rabbinska språket och litteraturen, sp. 818.  - Tibbu l. Tubu (sing. tedetu), nomadfolk i Nord-Afrika  - Tibell, Gustaf Vilhelm af 
som tränga in mellan de divergerande fjällkedjorna och där ge upphof till en rik stäppvegetation. Äfven centrala T. eger fuktiga somrar, hvarigenom vidsträckta skogsområden uppstått på nedre delen af norra bergsidan och inom de högre partierna vidsträckta snöfält och stora glaciärer. På grund af T:s mycket stora relativa höjd uppstå meteorologiska förhållanden, som göra, att äfven på de öfriga delarna af T. utfälles fuktighet. Skillnaden mellan T. och omkringliggande ökenområden blir därför utomordentligt stark. Nederbördsmängden aftar emellertid successivt mot ö. och s., så att den på södra sidan af T. är blott en bråkdel af den på norra sidan. Vattendelaren och fjällsystemets höjdaxel sammanfalla ej, utan den förra är öfvergripande. På grund häraf och som följd af den tektoniska och morfologiska byggnaden med stora genombrottsdalar transporteras dock af floderna till den södra sidan en stor del af den nederbörd, som faller på norra sidan. Detta har gett upphof till blomstrande oaser på södra sidan och förklarar det märkliga förhållandet, att kulturbygden på denna ökensida varit både äldre och rikare än på den norra, stäppsidan. Denna senare del har bebotts endast af nomader, undantagandes Iliprovinsen, som sedan gammalt hyst en rik kultur. Under senare tider ha ryssarna koloniserat norra sidan med jordbruksidkande befolkning, och ur militärstationerna ha efter hand uppstått små stadssamhällen. — De omgifvande ökenområdena ha till följd, att ingen droppe nederbörd, som faller på T., når i öppet rinnande vatten oceanerna. Samtliga floder sina ut i sanden eller nå afloppslösa sjöar. Vattendrag, som i de öfre och mellersta delarna af T:s dalar framstå som mäktiga floder, ha i dalmynningen krympt hop till små bäckar. 
T. var ända fram till 1856 föga kändt. Efter detta år började emellertid ryssarna undersöka fjällkedjan, och bland de förste och mest banbrytande forskarna märkas Semjonov och Sjevertzov. I senare tid har T. berests af amerikanerna W. M. Davis och E. Huntington (se Pumpellys "Exploration in Turkestan", Carnegie institute, Washington, 1905), af tyskarna Merzbacher (sammanfattande framställning i "Geographische zeitschrift", 1913), Friederichsen (i "Gesellschaft für erdkunde", Berlin, 1903) och Machatschek ("Petermanns geographische mitteilungen", Ergänzungsheft 176, 1912) samt af ungrarna J. Prinz och v. Almáry (i "Mitteilungen K. K. geografischer gesellschaft", Wien, 1909). H. A—nn. 
<b>Tiao,</b> <i>myntv.</i> Se Kina, sp. 43. 
<b>Tiar</b> (grek. och lat. <i>tiara</i>), urspr. namn på en i Österlandet, i synnerhet i Persien, vanlig hufvudbonad af vanligen toppigt bikupeliknande form, den allmänt brukade tiaran något tillbakaböjd, den af konungarna burna däremot upprättstående; nu benämning på påfvens tredubbla krona (se Krona, sp. 8 o. fig. 15, samt Kröning, sp. 165, 167). Jfr Saitafernes. 
<b>Tiarini,</b> Alessandro, italiensk målare, f. 1577, d. 1668, var lärjunge af Prosp. Fontana och Cesi i Bologna och sedan af Passignano i Florens, alla tre manierister. Då han återkom till Bologna och rönte inflytande af Lud. Caracci, utbildade han den egendomliga stil, som tillhör hans mognare ålder. Han anses för en af sin tids grundligare och insiktsfullare konstnärer, lade hufvudvikten vid teckningen, men saknade färgens behag. Hans målningar ega en viss dyster högtidlighet, allvar och patos samt innerlig melankoli. Af hans arbeten märkas <i>S. Dominicus väcker till lif en död gosse</i> (S. Domenico i Bologna), <i>Konungarnas tillbedjan</i> (i S. Salvatore där, ansedd för hans bästa altartafla), <i>Adam och Eva vid Abels lik</i> (Pal. Pitti, Florens), <i>Korsfästelsen</i> (i Modenas galleri), <i>Korsbärandet</i> (i Wien) m. fl. C. R. N.* 
<b>Tiarp,</b> socken i Skaraborgs län, Vartofta härad. 1,212 har. 256 inv. (1917). Annex till Åsle, Skara stift, Vartofta kontrakt. 
<b>Tiazin,</b> <i>kem.</i> Se Tjärfärger samt Aziner i Suppl. 
<b>Tibaldi.</b> Se Pellegrini, P. 
<b>Tibarenerna.</b> Se Tubal. 
<b>Tibast.</b> Se Daphne, <i>bot. farm</i>. 
<b>Tibbon,</b> Jehuda. Se Rabbinska språket och litteraturen, sp. 818. 
<b>Tibbu</b> l. Tubu (sing. <i>tedetu</i>), nomadfolk i Nord- Afrika, östra delen af Sahara, ungefär mellan 12° och 24° ö. lgd, från Fessan i n. till Tsads breddgrad i s. Deras västligaste boningsorter äro oaserna Agram, Kauar och Djebado, deras nordligaste Katrun inom Fessans gräns, medan de söderut småningom blanda sig med negerbefolkningen i Kanem, Bornu, Wadai och nordvästra Dar-Fur. Deras egentliga hem är Tibesti (se d. o.) l. Tu, hvarifrån de fått sitt namn ("bergsbor", af <i>tu,</i> klippa, och <i>bu,</i> ett pluralsuffix, motsvarande bantu-prefixet <i>ba</i>). Man delar dem i två afdelningar: de nordligare, <i>teda,</i> mer eller mindre fullblodiga tibbu, och de sydligare <i>dasa,</i> negroida tibbu. Mera aflägse besläktade med samma familj äro <i>baele</i> i de östra och sydöstra oaserna samt <i>zoghawa</i> l. <i>zaghwa</i> i norra Dar-Fur. Tibbu ha af de fleste etnografer betraktats som negrer, men torde numera, efter Nachtigals undersökningar, få anses som hamiter, närmast liknande tuaregerna. De bilda en homogen ras, som i sina berg icke undergått några märkliga förändringar, och utmärkas genom regelbundna anletsdrag, långt, svart, lockigt hår och stolt hållning och sakna negrernas platta näsa samt tjocka läppar. Men i s., där de blandat sig med negrerna, företer rasen alla öfvergångsgrader mellan hamiter och negrer. Samma öfvergångsgrader känneteckna deras språk, hvars mest ålderdomliga och rena gren är <i>tedaga</i> i Tibesti. Tedaga liknar hvarken de hamitiska eller negerspråken och har af några förklarats utgöra en själfständig utveckling af ett ursprungligt tibbu-berberspråk. De sydligare dialekterna däremot klassificeras vanligen som negerspråk. Tibbu, sedan några århundraden muhammedaner, utmärka sig för vildhet och grymhet. Jfr Berber och Sahara, sp. 344—345 o. fig. 6. (K. V. Z.) 
<b>Tibell,</b> Gustaf Vilhelm af, friherre, militär, f 12 maj 1772 på Öster-Malma, Ludgo socken, Södermanland, d. 8 mars 1832, deltog som underofficer vid Södermanlands regemente i finska kriget 1788—90 och utnämndes 1791 till underlöjtnant vid nämnda regementes artilleri. 1792 blef han kompaniofficer och lärare samt 1795 kompanichef vid krigsakademien på Karlberg och s. å. 
page_number=653, index= - Tibell, Gustaf Vilhelm af  - Tiber (it. Tevere, lat. Tiberis), mellersta Italiens hufvudflod 
kapten vid Jämtlands regementes artilleri. 1796 stiftade T. tillsammans med några liktänkande Svenska krigsmannasällskapet (nuv. Krigsvetenskapsakademien), hvars förste sekreterare han blef. 1798 gick han i fransk tjänst som ingenjörkapten och tillhörde 1798—1801 franska armén i Italien, i hvars alla strider han deltog. Därefter sändes han af Förste konsuln, Bonaparte, som kommenderande generaladjutant och chef för ingenjörkåren till Italienska republiken, där på hans initiativ i Milano stiftades en krigsakademi, hvars sekreterare han blef. Han steg till brigadgeneral och återkallades 1803 till fosterlandet, där han utnämndes till major och konungens öfveradjutant samt strax därefter till öfverstelöjtnant och generaladjutant ai flygeln med placering i Krigskollegium, hvars led. han blef 1804 och vice ordf. 1805. T. utnämndes 1804 till öfverste i armén och adlades 1805 med namnet <i>af T.</i> (han hette förut <i>Tibell</i>). S. å. följde han konungen till Pommern och blef chef för den nyinrättade Fältmätningskåren, sedan 1806 med titel generalkvartermästare samt 1808 generalmajor och tjänstförrättande generaladjutant för armén och flottorna, i hvilken befattning han föreslog konungen vissa åtgärder beträffande krigföringen, som af denne icke antogos, hvarför han i mars 1809 nedlade sin befattning. 1811 utnämndes T. till chef för den nyupprättade Ingenjörkåren, men miste 1812 helt plötsligt sina ämbeten. Orsaken därtill var följande. På grund af sin gamla kärlek till Frankrike misstänktes T. för att vilja arbeta för dess intressen i Sverige, och i början af 1812 fick justitiekansleren befallning att lagföra honom såsom den där lämnat franske ministern Alquier svenska fästningsplaner och specialer samt för honom berättat, att engelsmännen fått slå läger i närheten af Karlshamn, att Sverige ej kunde försvara sin själfständighet, utan skulle nödgas kasta sig i armarna på Napoleon, m. m. Åtskilliga af dessa anklagelser voro grundlösa, men D'Ohsson, svensk chargé d'affaires i Paris, och Signeul, svensk generalkonsul där, styrkte med ed, att T. talat om det engelska lägret. I en afgifven förklaring nekade T. till alla angifvelsernas riktighet, men erkände, att han "ofta med oförsiktiga och obehöriga reflexioner och yttranden om allmänna ställningen förtjänt K. M:ts onåd". Rättegången mot T., som under tiden mist sina ämbeten och 12 april—26 maj stått under bevakning i Hälsingborg, inställdes, men T. måste förbinda sig att icke visa sig i Stockholm eller på den ort, där konungen eller kronprinsen hade sitt hofläger. 1814 fick han upprättelse och inträdde i armén i sin förra tur. Utom en mängd olika uppdrag, bl. a. som ständig ordf. i Krigshofrätten (sedan 1820), ledde T., som 1824 utnämndes till generallöjtnant och president i Krigskollegium, detta ämbetsverks verksamhet till sin död. 1827 hade T. upphöjts i friherrligt stånd. Utom af Krigsvet. akad. var T. led. af Vet. akad. (1805) och hedersled. af Vitt. hist. o. ant. akad. (1826). Genom kraft, arbetsamhet, kunskaper och ett okufligt verksamhetsbegär bröt sig T. själf sin ärofulla bana. — Han riktade Krigsvet. akad:s handlingar med många bidrag, skref bl. a. ett "Förslag till reglemente för arméns generalstab" (1805). Särskildt märkes hans <i>Underd. embetsberättelse</i> (för 1808—09) i samma handlingar 1818—21 och det digra verket <i>Sammandrag af författningar rörande förvaltningen vid krigsväsendet til lands</i> (1822). — Hans döttrar, halfsystrarna Mariana Vilhelmina (f. 23 juni 1814, d. 25 aug. 1895 i Salem), och Charlotta Cecilia (f. 29 jan. 1820, d. 16 april 1901 i Stockholm), uppträdde som författarinnor, den förra med en <i>Beskrifning öfver Uttringe och Rönninge från 1480 till 1870</i> (1875) m. m., den senare med religiösa berättelser. C. O. N. 
<b>Tiber</b> (it. <i>Tevere,</i> lat. <i>Tiberis</i>), mellersta Italiens hufvudflod, har sina källor på östsluttningen af Monte Fumajolo i Etruskiska Apenninerna, på gränsen af prov. Arezzo, Firenze och Pesaro e Urbino, 30 km. s. ö. om Arnos källor, 1,167 m. ö. h. Den strömmar under öfre hälften af sitt lopp mot s. och s. v. genom prov. Perugia, vänder sig efter föreningen med Paglia tvärt mot s. ö. och går en sträcka parallellt med kusten, tills den åter vänder sig mot s. v., flyter genom Romerska kampagnan och staden Rom (se kartorna till art. Rom) samt faller i Tyrrhenska hafvet ut omkr. 38 km. nedanför Rom genom två mynningar, som omsluta Isola sacra ("heliga ön"). Floden utmynnade urspr. där, hvarest Ostia ligger, men till följd af upplandning har mynningen slutligen flyttat 6 km. sydligare. Nu är flodbädden mellan Ostia och hafvet igengrundad. I sin öfre del strömmar T. med snabbt lopp genom en vild klippdal, som endast på få ställen vidgar sig till bredare slätter, såsom vid Città di Castello och mellan Assisi och Bevagna. I staden Rom har floden en bredd af omkr. 100 m. Nedanför staden är fallet ytterst obetydligt (0,16 : 1000). Innan T. når hafvet, sänder den större delen af sin vattenmassa genom den af kejsar Claudius gräfda, af Trajanus återställda, 5 km. långa kanalen (Fossa Trajani), som går förbi Fiumicino. T:s mest betydande tillflöden äro fr. v. de förenade Chiascio, Topino och Clituno, den från Hög-Apenninerna kommande vattenrika Nera (och dess biflod Velino) och, strax ofvanför Rom, Teverone (Anio), från Monti Sabini. Största tillflödet fr. h. äro de förenade Chiana och Paglia. Mindre, endast historiskt märkliga, tillflöden äro Cremera (Fosso della Valchetta) och Allia (Fosso di Marsigliana), båda fr. h. — T:s längd är 393 km. och dess flodområde omkr. 17,730 kvkm. För fartyg är den segelbar från Neras inflöde omkr. 100 km., för mindre farkoster 250 km. Vattenmängden, som vid Rom är om sommaren 160 kbm., om vintern i medeltal 280 kbm. i sekunden, är till följd af stor nederbörd eller häftig snösmältning i bergen underkastad plötsliga växlingar. Öfversvämningar ha alltsedan forntiden varit en stående olycka för Rom, som man förgäfves sökt afhjälpa. Vid den stora floden i dec. 1870 steg vattnet i Rom till 16,3 m. höjd (normalståndet 
page_number=654, index= - Tiber (it. Tevere, lat. Tiberis), mellersta Italiens hufvudflod  - Tiberias (nu Tabarije), stad i Galiléen i Palestina  - Tiberias' sjö. Se Genesaret. - Om slaget vid Tiberias se Hattin.  - Tiberinus, Tibers flodgud  - Tiberius (T. Claudius Nero, efter adoptionen af Augustus kallad T. Julius Cæsar) 
är 6,18 m.), och den framströmmande vattenmassan var 2,000—2,500 kbm. i sekunden. En af italienska regeringen nedsatt kommitté föreslog för att afhjälpa dylika olyckor rensning och fördjupning af flodbädden, reglering af kloaksystemet samt utvidgning af flodbädden på de smalaste ställena, särskildt ofvanför Tiberön (se pl. XIII till art. Rom). Dessa arbeten började 1876. Floden medför i stor mängd upplösta delar af sin lerrika bädd, hvarigenom vattnet får en grågul färg (Horatius' <i>flavus Tiberis</i>); vid mynningen afsätter den sediment i sådana massor, att dess delta årligen ut mot hafvet tillväxer med omkr. 3 m. (H. W—k.) 
<b>Tiberias</b> (nu Tabarije), stad i Galiléen i Palestina, vid västra stranden af sjön Genesaret ("Tiberias' sjö"), på en smal strandslätt nedanför bergen. Det anlades af Herodes Antipas, sannolikt ej före 26 e. Kr., uppkallades efter kejsar Tiberius och var en fullständig grekisk-romersk stad (och därför afskydd af de strängt ortodoxe judarna). Efter andra judiska kriget bosatte sig dock en mängd judar i T., och vid den dit från Jabne flyttade judiska högskolan slutredigerades Mischna (se Talmud). Staden nämnes i nya testamentet endast i Johannes' evangelium, och Kristus besökte den sannolikt icke. En kristen kyrka uppges ha funnits där sedan Konstantins tid. Under korstågens tid var T. ett af de kristnas fastaste bålverk i Syrien. Men 3—4 juli 1187 stod vid Hattin (se d. o.) ett slag, hvari egyptiske sultanen Saladin tillfogade de kristna under Jerusalems konung Guido ett afgörande nederlag. Nu har staden omkr. 10,000 inv., hvaraf 8,000 judar, samt flera missioner. En mängd ruiner finns efter jordskalfvet 1837, då inemot 5,000 personer här omkommo. Utanför staden ligga R. Akibas och Maimonides' grafvar, och en halftimmes väg s. om staden finnas ryktbara varma källor, omnämnda af Plinius och af Josefos, kallade Emmaus. (H. W—k.) 
<b>Tiberias' sjö.</b> Se Genesaret. — Om slaget vid Tiberias se Hattin. 
<b>Tiberinus,</b> Tibers flodgud, skall enligt sägnerna ha varit en jordisk konung, som ändat sitt lif i Tiberflodens böljor. Han åkallades såsom <i>divus</i> (den gudomlige) eller <i>sanctus pater</i> ("den helige fadern"). Offer till hans ära anställdes på Tiberön 8 dec., och lekar firades af fiskare på norra flodstranden 7 juli. Man föreställde sig honom vanligen som en majestätisk gammal man, i blå dräkt, med en krans af vassrör på hufvudet. I Museo Pio Clementino finnes en bildstod, som föreställer honom bekransad med segerns lager samt med ett roder i den ena och ett ymnighetshorn i den andra handen. R. Tdh.* 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Kejsar Tiberius. Marmorbystfrån  antiken. (Nu i Louvre,Paris.)</tr></table> <b>Tiberius</b> (T. Claudius Nero, efter adoptionen af Augustus kallad <i>T. Julius Cæsar</i>), romersk kejsare, f. 16 nov. 42 f. Kr., d. 16 mars 37 e. Kr., är en bland de härskare, som af historien blifvit mest olika bedömd. Så har varit förhållandet äfven inom hans närmaste eftervärld. Tacitus och Suetonius skildra honom, hvar och en efter sitt kynne med öfvervägande mörka färger: Vellejus Paterculus, hvilken som militärtribun tjänat under hans befäl, hyser stor tillgifvenhet för T. Sämsta tjänsten har hans minne rönt af dem, som likt Stahr och Freytag prisat honom nästan i allt. Lyckligtvis för T:s eftermäle har det funnits framstående hävdatecknare, som sökt oväldigt fördela dagrar och skuggor. 
T. var af Roms kanske förnämsta släkt, Claudierna, till hvilken äfven hans moder Livia kunde räknas, då hennes fader tillhörde den, ända till dess han genom adoption inträdde i Liviernas ätt, likaledes mycket förnäm. Octavianus (sedan kallad Augustus) förälskade sig i Livia, då hon ännu var T. Claudius Nero d. ä.:s maka, och mannen afstod henne godvilligt, 38 f. Kr., åt Augustus. Till hans hem medförde hon sin fyraårige son Tiberius och födde där tre månader senare dennes yngre broder Drusus. T. hade ärft Claudiernas sköna drag, som dock stundom vanställdes af en hudsjukdom, och deras viljekraft, men äfven deras högdragna, dystra lynne. Fullvuxen användes T. af Augustus i viktiga värf. Vid tjugunio års ålder blef han konsul för första gången. Större delen af sin tid tillbragte han i fält. Redan år 20 f. Kr. hade han sändts till östern för att insätta Tigranes som Roms vasallkonung i Armenien: persernas monark lyckades han skrämma så, att han till romarna utlämnade de troféer, som vunnits vid Crassus' (se d. o. 3) nederlag. Sedan underkufvade T. folken i norra Alperna och Pannonien (15—10 f. Kr.) och blef därefter sin broder Drusus' efterträdare i Germanien, där han vann flera framgångar och trängde djupt in i landet. 6 f. Kr. begaf han sig dock i ett slags frivillig landsflykt till Rhodos. Huruvida hans genom Augustus framtvungna skilsmässa (11 f. Kr.) från den älskade makan Vipsania Agrippina och giftermålet med sin styfsyster, den utsväfvande Julia, verkat till missstämning mot kejsaren eller om blygseln öfver Augustus' upptäckt af Julias utsväfningar och hennes förvisning föranledt honom att aflägsna sig, eller om han ville gå ur vägen för Augustus' dottersöner och presumtiva efterträdare eller om alla dessa skäl samverkat, må lämnas därhän. Ensamheten förbättrade ej hans medfödda pessimism. År 2 e. Kr. återvände han till Rom och blef år 4, efter Cajus' och Lucius' frånfälle, af kejsaren insatt till tronarfvinge, i sammanhang hvarmed han själf skulle adoptera sin broder Drusus' son, Germanicus. Han öfvertog åter befälet i Germanien och förde det med kraft och skicklighet, aktad, stundom älskad af sina officerare. Efter Augustus' död (14 e. Kr.) tillträdde T. regeringen. Han uppträdde i början med stor försiktighet. Han gaf visserligen lösen och befallningar åt lifvakten — hvem skulle annars gjort det? —, men i senaten nekade den nu femtiofemårige pessimisten länge att åtaga sig regeringsbördan, ännu tyngre därigenom, att den faktiskt oinskränkta monarkien ej ännu på långt när 
page_number=655, index= - Tiberius (T. Claudius Nero, efter adoptionen af Augustus kallad T. Julius Cæsar)  - Tiberius, östromerska kejsare. 1. T. II Konstantinus  - Tiberius. T. III Apsimaros 
var rättsligt utformad och sålunda gränserna för monarkens kompetens alltid omtvistliga. Dessutom hälsade legionerna på flera ställen sin forne öfverbefälhafvares tillträde till makten med myterier för att vinna nedsättning i tjänstetiden och höjning af solden. Men sedan T. öppet öfvertagit regeringen, gick han utan tvekan sin bana fram, med tydlig afsikt att konsolidera enväldet. Därigenom stötte han sig med den romerska senatsadeln, som, till en stor del grekiskt bildad, svärmade för ett dimmigt frihetsideal eller drefs af ärelystnad och afundsjuka. Ehuru T. erkände — åtminstone i ord — senaten som källa för kejsardömet, lät han ej, såsom Augustus, senaten tid efter annan förnya fullmakten, utan tog den såsom lämnad en gång för alla. Skenbart fick senaten en ej ringa makttillökning därigenom, att valen af riksämbetsmän till den öfverflyttades från folkförsamlingarna, liksom faktiskt äfven lagstiftningsmakten. Valrätten inskränktes dock till stor del af kejsarens "kommendation", d. v. s. rätten att rekommendera en del kandidater, som faktiskt <i>måste</i> utnämnas. Intet medgifvande kunde emellertid helt försona senaten, och den djupe människokännaren kunde med rätt om sitt förhållande till den och regeringsmakten anföra det grekiska ordspråket: "jag håller en varg vid öronen". T. var för öfrigt en pliktmänniska, som ej ryggade tillbaka för något, som han ansåg vara sin skyldighet. V. Rydberg har måhända rätt i sitt omdöme: "Man kan tryggt säga, att makten lika litet som något annat hägrade för hans själ med bländande färger. Han fann intet mål värdt att sträfva för; men när man gaf honom ett kall, pålade honom plikter som ämbetsman eller härförare, skötte han sitt värf med öfverlägset förstånd och utförde det med Claudiernas ärfda viljekraft". Ett ytterligare steg till kejsartankens befästande togs, då T. på pretorianprefekten Sejanus' (se denne) inrådan till Rom sammandrog lifvakten (pretoriangardet), som hittills varit förlagd till åtskilliga platser i Italien. Dessutom öfvertog kejsaren kommandot öfver Roms gendarmeritrupper, <i>cohortes urbana,</i> hvilkas militäriske chef blef <i>præfectus urbi,</i> Roms öfverståthållare, näst pretorianprefekten kejsarens inflytelserikaste förtroendeman. T:s storhet låg f. ö. i hans ständiga omsorg om det ofantliga rikets förvaltning. Under hägnet af <i>pax romana</i> (se d. o.) och strängt handhafvande af lagarna mot oredliga provinsståthållare, uppblomstrade provinserna. T. fortsatte härutinnan Augustus' verk, och det med så stor framgång, att man kan ge honom ej ringa del af den ära, som med rätta tilldelas kejsartidens arbete, för så vidt detta, säger Mommsen, är att söka "i Afrikas åkerbrukande samhällen, i vingårdshemmen vid Mosel samt inom de blomstrande orterna i den lyciska bergstrakten och vid randen af den syriska öknen". Men den romerska aristokratien, som Augustus, sedan han låtit preskribera och döda en god del af den, dock vetat att vinna genom förbindlighet och tillmötesgående, kunde aldrig lida efterträdarens tillknäppta väsen och befallande lynne. Och klyftan förstod Sejanus, den ende gunstling T. haft, att alltmer vidga. Mot aristokraternas stämplingar fann man ett utmärkt medel i majestätslagen (se Majestas). Till slut blef dock oppositionen med dess jämna hets och nålstyng kejsaren för mycket, och han lämnade 26 e. Kr. sin hufvudstad för att ej mer återkomma. Aristokratien hämnade sig genom att utsprida hårresande detaljer om den åldrige kejsarens lif på den sköna ön Capreæ (Capri), en chronique scandaleuse, som genom skvallraren Suetonius kommit till oss. På Capri lefver f. ö. hans minne ännu i dag, och ruinerna af hans stora villa kallas ännu Tibermio. Legionernas uppror vid regeringsskiftet dämpades af Germanicus, som mellan 14 och 16 e. Kr. med framgång kämpade mot flera germanska folk (se Germanicus Cæsar). Emellertid återkallade kejsaren honom, då han ansåg, att man kunde lämna germanerna åt de inbördes strider, som alltid legat i folkstammens lynne. Att Germanicus fick i Rom fira en lysande triumf, däri torde ligga en vederläggning af Tacitus' åsikt, att afund varit T:s motiv för återkallandet. Emellertid hade i östern, i synnerhet i Partien, förhållandena tillspetsat sig så, att det ansågs nödvändigt att ditsända en högt stående generalguvernör med vidsträcktare fullmakt än provinsståthållarnas. Bland dessa var Calpurnius Piso, den syriske ståthållaren, den förnämste, hvars stolta hustru, Plancina, snart kom i konflikt med den ännu stoltare Agrippina, Germanicus' maka; fiendskap rådde äfven mellan männen. När Germanicus dog (19 e. Kr.), beskyllde ryktet paret Piso att ha förgiftat prinsen. T. designerade till efterträdare sin son Drusus, men denne lönnmördades år 23 af Sejanus, som knutit en brottslig förbindelse med hans gemål Livilla. Sejanus förstod äfven att göra Agrippina och hennes söner oskadliga, allt för att bana sig själf vägen till principatet. Slutligen röjdes dock hans förehafvande för T., som med mästerlig diplomati visste att bringa den öfvermäktige gunstlingen i sitt våld och lät afrätta honom själf jämte hela hans släkt och anhang. Sviken af den ende han litat på, blef den gamle kejsaren, som ej kan fritagas från en viss grymhet, alltmera misstänksam och människofientlig; majestätsprocesserna blefvo allt vanligare, och de föraktlige yrkesangifvarna fingo allt friare spelrum. Det är detta hans sista skede, som genom tiderna gett honom namn af tyrann. Sjuttioåttaårig dog han år 37. Om en så intressant och så olika bedömd personlighet har naturligtvis skrifvits mycket. De viktigaste nordiska arbetena om T. äro V. Rydberg, "Romerska kejsare i marmor" (i "Romerska dagar" 1877 och 1892 samt i "Samlade skrifter" 1913). Norrmannen J. P. Weisses "Tiberius og Nero" (1892) och dansken S. L. Tuxens "Kejsar T." (1896) äro båda intressanta arbeten. J. C. 
<b>Tiberius,</b> östromerska kejsare. 1. T. II Konstantinus, d. 582, skicklig fältherre af tracisk börd, blef 574 antagen till kejsar Justinus II:s medregent (cæsar), förmäldes med hans dotter Anastasia och efterträdde honom 578 på tronen. T. hade, jämte sin utmärkte general och måg Mauritios, att kämpa med perserna och avarerna, hvilka senare trängde fram ända till Konstantinopels murar och aftvungo honom tribut. — 2. T. III Apsimaros, d. 705, störtade 695 kejsar Leontios, som fördrifvit den laglige vilddjurslike härskaren Justinianus II. T. fick dock ej länge behålla makten. 705 återvände Justinianus i spetsen för en bulgarisk här och bemäktigade sig 
page_number=656, index= - Tiberius. T. III Apsimaros  - Tiebsti (arab.) l. Tu  - Tibet, landområde i Central-Asien 
Konstantinopel. T. blef liksom Leontios, efter en skymflig förevisning på gatorna och i cirkus, halshuggen, 1—2. J. C. 
<b>Tibesti</b> (arab.) l. Tu (infödingarnas benämning = klippa), ett först genom G. Nachtigals resor (1869) närmare kändt område i östra Sahara, s. s. ö. om Fessan, mellan 18° och 22° n. br. samt mellan 14° och 19° ö. lgd. Areal omkr. 260,000 kvkm. Den centrala delen af T. består af ett bergland om ungefär 105,000 kvkm., som i n. v. sammanhänger med nordligare bergskedjor och i sydöstlig riktning genomdrages af en dolomitkedja, Tarso, som efter Nachtigals resa ansetts nå 2,400 m. höjd i en regelbundet formad vulkankägla Tusidde. Franske kommendanten Tilho, som hösten 1915 berest och undersökt södra delen af T., har som områdets högsta spets (höjd ö. h. mer än 3,000 m.) angett en utslocknad vulkan Enni-Kussi. Berglandet innehåller åtskilliga ej verksamma vulkaner och kratrar samt flera varma källor. Nederbörd saknas icke alldeles något år och framkallar i de mot v. utstrålande dalarna och den östliga dalen Bardaï en torftig växtlighet af gräs och stäppbuskar, tillräcklig för infödingarnas hjordar af getter, får, åsnor och kameler. Befolkningen, hvars antal af Nachtigal uppskattats till högst 12,000, utgöres af <i>tibbu</i> (se d. o.), som jämte boskapsskötsel idkar någon odling af säd (hvete, durra och duchn), bönor, meloner o. d. I tibbuernas ekonomi spela äfven dadelpalmen och dumpalmen stor roll, ehuru den förra icke förekommer i sådan mängd som i Fessan. Kameler uthyras af infödingarna för bruk på karavanvägen Mursuk—Tsad, och med Fessan (i n.) ha de haft den lifligaste förbindelsen. Karavanvägen från Fessan utmed Tibestibergens sydvästsida till Borgu och det ö. om Tsadsjön belägna Wadai har föga begagnats, emedan främmande här utsatts för plundring. Kort före Världskrigets utbrott företogs emellertid från Tripolis—Tsadleden en af general Largeau ledd krigsexpedition till Tibesti, som medförde, att detta underkufvades och ockuperades af fransmännen. I början af 1916 införlifvades T. och omgifvande länder administrativt med Franska Väst-Afrika. — Hufvudorter i T. äro Bardaï (i n. ö.) och Tao (i s.). H. W—k. 
<b>Tibet,</b> landområde i Central-Asien (se karta till art. Asien), begränsas i v. af Pamir och i n. samt s. af de från denna centrala fjällkomplex utgående väldiga bergskedjorna Kwen-lun och Himalaya; i ö. är ej gränsen så skarpt orografiskt markerad, men kan sägas framgå öfver de stora östasiatiska flodernas källområden. De länder, som omge T., äro sålunda i v. Kashmir och Ladak, i n. Turkestan och i s. Indien, Nepal och Bhutan samt i ö. Kina. 
T. är jordens högst belägna landområde, omfattande omkr. 2,100,000 kvkm. Det kan bäst liknas vid en högfjällsplatå, öfver hvilken de i ö.—v. strykande bergskedjorna framstå som ett system af vågor eller dyningar. Fjällplatåns medelhöjd är i ö. omkr. 5,000 m., och bergsryggarna nå i allmänhet där upp till 5,500 m. med enstaka toppar till 6,000 à 7,000 m. I v. är platåns medelhöjd 5,200 m., visande en ytterst svag lutning af hela fjällkomplexen mot ö. Hedin anser vidare, att medelhöjden är större i norra än i södra T. och att området mellan Arka-tag i n. och Tang-la i s. (mellan ungefär 35 1/2° och 33° n. br. samt 87° och 92° ö. lgd) utgör den högsta delen af tibetanska platålandets sockel. Samtliga de bergskedjor, som med öst—västlig hufvudriktning framgå genom T., konvergera mot Pamir i v., i det de liksom pressas in hit mellan Tarim-bäckenet i n. och Indiska slätten i s. Utaf T:s fjällkedjor är Transhimalaya (se d. o.) den väldigaste. Den skiljes från Himalaya af den stora dal, genom hvilken Tsangpo (öfre Brahmaputra) rinner fram. Af T:s andra parallellkedjor märkes särskildt Karakorum. Båda dessa kedjor liksom de flesta andra mindre strök af fjällområden i T. äro betydligt skarpare markerade, större och vildare vid sin rot i v. än längre österut. Karakorum är sålunda i v., där Hedin passerade den, en högalpin bergskedja med stora glaciärer, under det den i centrala T. helt förlorat sin fjällnatur. Såväl denna bergskedja som de andra ega nämligen inom denna del af T. ytterst flacka sidor, och man kan vandra timme efter timme, utan att egentligen ha känsla af att stiga. Inom vissa zoner blir fjällnaturen dock mer utpräglad, och det blir svårare att taga sig fram. Omkr. 31 1/2° n. br. består landet sålunda af små, sammantryckta och rätt brant begränsade bergskedjor, men s. därom blir topografien åter jämnare, och där utbreder sig den zon af stora sjöar (Tengri-nor, 4,630 m. ö. h., Selling-tso, 4,611 m., Kiaring-tso, Ngangtse-tso, 4,694 m., Dangra-yum-tso och Nganglaring-tso 4,746 m.), som kan sägas utgöra Transhimalayas norra begränsning. Först sedan man passerat denna breda sjözon, ändrar sig topografien, och man inkommer i den brutna fjällregion, som bildar Transhimalayas bas eller förberg. Mellan parallellkedjorna framgå de ytterst breda, öppna och sakta lutande dalarna. Ofta svälla dessa ut till verkliga slättområden. De upptaga alltid en eller flera grunda och oftast afloppslösa sjöar med salt vatten. Kring dessa sjöar liksom också annorstädes i T. utfällas på grund af det torra klimatet koksalt, borax, gips och andra salter. 
T:s geologiska byggnad är ännu föga känd. Om dess senare topografiska utveckling gå också meningarna isär. Några anse, att Central-Asien ännu i sentertiär tid var ett lågt bergområde, som först i kvartär tid höjts och erhållit sin nuv. fjällkaraktär och höga nivå. Andra åter hålla före, att T. genomgick de stora vertikala nivåförändringarna i sentertiär tid, hvarunder det centrala partiet blef öfverfördt till en högplatå, på tre sidor afstängdt genom veckberg och horstberg. Dessa senare blefvo den primära orsaken till T:s torra, kontinentala klimat. Den höga medelhöjden betingar dess stora stränghet med utomordentligt kalla vintrar. Därtill kommer en rad sekundära orsaker, som ytterligare skärpt klimatets kontinentala karaktär och bidragit till uppkomsten af de uttorkningsperioder T. varit utsatt för och af hvilka en nu synes råda. Till slut bör framhållas, att T:s berggrund i följd af dessa omständigheter är utsatt för mycket hastig denudation eller nedbrytning. H. A—nn. 
I djurgeografiskt afseende förhåller sig T:s högplatå som en isolerad ö, enär dess djurvärld delvis är skarpt skild från det öfriga Central-Asiens och eger former, som saknas annorstädes. Sålunda förekomma ett släkte bland näbbmösen, ett bland 
page_number=657, index= - Tibet, landområde i Central-Asien 
gnagarna och ett bland antiloperna endast där, likasom <i>Ailuropus melanoleucus,</i> ett ännu föga kändt rofdjur, som liknar björnarna, men skiljer sig från dessa bl. a. genom tand- och kraniebyggnaden; äfven det från alla andra afvikande slidhornsdjursläktet <i>Budorcas</i> (se d. o.) förekommer blott där och i Assam. L—e. 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Tibetaner och i bakgrundens midt det heliga bergetKailas (med toppkäglan snöhöljd). Efter fotografiaf Sven Hedin.</tr></table> T. eger trots sin väldiga yta endast omkr. 3 mill. inv. Dessa tillhöra den turkisk-mongoliska rasen och kunna skiljas i de flyttande nomaderna inom de norra höjdområdena och de fastboende i de södra dalarna. De förre äro af en mer utpräglad mongolisk typ än de senare (se fig.), som ned mot Indien och Kina tydligen visa uppblandning med andra raser. Om språket se Tibetanska språket och litteraturen. 
T:s i antropogeografiskt afseende viktigaste område är Tsangpodalen, där den talrikaste och största bebyggelsen finnes. Hufvudorten där är Schigatse (se d. o.; 3,871 m. ö. h.). En rad mer eller mindre betydande kloster förekommer i dalen ända upp förbi vattendelaren och till de närmast v. om denna liggande heliga sjöarna Manasarowar (4,602 m. ö. h.) och Rakas-tal (4,589 m. ö. h.); öfver dessa höjer sig i Transhimalaya hinduernas och alla lamas heliga berg Kailas, med snöhöljd topp (se fig.). Vid basen af Transhimalayas östra del ligger på 91° ö. lgd det berömda Lhasa (se d. o.; 3,038 m. ö. h.). 
I administrativt och politiskt hänseende indelas T. i fem provinser: Amdo och Khamdo, som omfatta de östra områdena och stå direkt under kinesisk öfverhöghet, Y, d. v. s. centrala T., Tsang, som omfattar hela sydvästra T. från Lhasa till den heliga sjön Manasarowar, och Nari, som omsluter områdena kring Indus och Sutlejs källor samt hela nordvästra T.; tills. med Tsang lyder denna provins direkt under Lhasa. — Landet är deladt i två administrativa områden, det ena lydande direkt under Dalai-lama i Lhasa, det andra under lokala höfdingar eller chefer. Båda kontrolleras officiellt af den kinesiska beskickningen i Lhasa. Efter engelsmännens expedition till nämnda stad 1904 torde emellertid Englands inflytande i T. vara minst lika stort som Kinas. Dalai-lama är den högste tibetanske styresmannen; näst efter honom följer åtminstone i religiöst afseende taschi-lama i klostret Taschi-lunpo nära Schigatse (se Lamaism, sp. 930 samt fig. 2 o. 4). Dessutom förekommer en regent, som är förmyndare under hvarje ny Dalai-lamas minderårighet. Under denne regent subordinera fyra ministrar och ett slags nationalförsamling, upptagande de högre guvernementsämbetsmännen. Slutligen förekommer äfven en lägre församling, hvars medlemmar äro vissa höga herrar och adelsmän i Lhasa samt delegerade från de viktigaste klostren. 
Den mest betydande handelsvägen genom T. är "Kinesiska vägen", som går från Tschöng-tu-fu, hufvudstaden i kinesiska prov. Sz'tschwan, öfver Litang, Chiamdo, Lhasa, Schigatse till Nepals gräns vid Nielam och därifrån till Katmandu. Den kortaste vägen från Indien till Lhasa går öfver Tang-passet (omkr. 5,000 m. ö. h.) och Kharo-passet (5,000 m. ö. h.) i Himalaya, vidare förbi Yamdoksjön samt öfver Tsangpo. En annan hufvudväg in i T. går från Simla genom Sutlejs dal till Manasarowar. Hufvudorten Gartok n. v. om Manasarowar kan nås genom Indus' öfre lopp öfver Leh och Rudok. På dessa vägar exporterar T. som viktigaste varor guld, silfver, salt, ull, mattväfnader, pälsvaror och mysk. En af de viktigaste importvarorna är (dåligt) te från Kina och Indien. 
T. har länge varit ett okändt land för Europa, beroende på dess svårtillgänglighet, dess höga medelhöjd, väldiga randberg och utomordentligt stränga klimat. Aldrig har någon härsmakt passerat T. till det alltid eftersträvansvärda Indien. Redan i hinduernas heliga skrifter omtalas dock fjället Kailas och de nedanför detta belägna heliga sjöarna. I arabiska skrifter förekommer för första gången namnet T. Den kartläggning af kinesiska väldet, som igångsattes i början af 1700-talet och som stod under jesuiters ledning, sträckte sig äfven till T. De förste européer, som lämnat utförligare underrättelser om T., äro munkar och jesuiter, bland hvilka kunna nämnas Andrade, Dorville, Desideri, Della Penna och Beligatti. Den förste engelsmannen i T. var G. Bagle (1774), och mellan 1811—12 besöktes för första gången Lhasa af engelsmannen Th. Manning. Den franske missionären É. R. Hucs (se denne) berättelse öfver sin resa genom T. (1844—46) är berömd. Åren 
page_number=658, index= - Tibet, landområde i Central-Asien  - Tibet, ett fint kypradt kamgarnstyg  - Tibetan, invånare i landområdet Tibet (se d. o.).  - Tibetanska språket och litteraturen 
1863—68 arbetade i hemlighet punditer (se Pundit), främst Naing Singh, i T. Under senare tid ha ryssar (Przjevalskij, Roborovskij), amerikanare (Rockhill) och engelsmän (Ryder-Rawling 1904—05, Longstaff och Shering 1905) samt svensken Sven Hedin (se d. o.) besökt T. Hedins viktigaste arbeten öfver T. är "Scientific results of a journey in Central Asia" (1899—1902) samt "Southern Tibet" (1918; om detta verk se Transhimalaya). Af stor politisk betydelse var den engelska militärexpeditionen till Lhasa 1904 under befäl af Younghusband. H. A—nn. 
<b>Tibet,</b> ett fint kypradt kamgarnstyg i fyrskaftad bindning med inslagen synliga öfver tre varptrådar och bundna vid hvarje fjärde. Används till damklänningar. Jfr Merino 4. G. A. W. 
<b>Tibetan,</b> invånare i landområdet Tibet (se d. o.). 
<b>Tibetanska språket och litteraturen.</b> Alla i Tibet talade språk med undantag af <i>sokpa,</i> som tillhör de mongoliska språken, och <i>gyarung,</i> som är kinesiskt, höra till tibeto-burmanska språkfamiljen (se d. o.) af de s. k. monosyllabiska språken. — Tibetanskans inhemska namn är <i>Bod-skad</i> [utt. bhö-kä], "Bods l. Tibets språk"; dialekter kallas <i>pál-skad</i> [phal-kä], "vulgärt språk" i motsättning till <i>rje-sa,</i> "städadt eller vördsamt tal", och <i>ch'os-skad,</i> "bokspråk", det litterära idiom, hvari de heliga skrifterna och andra klassiska verk äro affattade. T. omfattar tre dialektgrupper: 1) den västra i prov. Ngari (Nari) och Khorsum i Stor-Tibet, samt i Baltistan, Lahul, Ladak och Kashmir, d. v. s. det under Kashmir lydande Lilla Tibet; 2) den centrala i prov. Gtsang (Tsang) och Dbus (Y) med hufvudstaden Lhasa; 3) den östra i prov. Khams (Khamdo). Härtill komma smärre dialektgrupper från Himalayas gränstrakter och utom-tibetanska stater, t. ex. i Kunawar, Bashahr, Garhwal, Kumaon, Nepal, Sikkim, Bhutan, alla närmast hörande till den centrala gruppen. Tapka l. tawang i Assam synes bilda öfvergång mellan den centrala gruppen och sifan-dialekterna vid kinesiska gränsen. På norra gränsen till Turkestan talas de nomadiska hor-pa-stammarnas idiom. Antalet af tibetanskt idiom talande torde närma sig 8 mill., medan de egentlige tibetanerna icke torde vara mera än omkr. 3 mill. — Den västra dialektgruppen är den ålderdomligaste och närmar sig sålunda skriftspråket; den centrala gruppen representeras genom riks- l. talspråket i Lhasa. — Skriftspråket härstammar i den genom skriften kännetecknade ålderdomliga formen från 600-talet, då bokstafsskriften infördes från Indien och anpassades för det dåv. tibetanska språkets ljudbestånd med buddistiska munkars hjälp af en tibetansk minister Thonmi. Alfabetet, en afart af den vanligaste indiska brahmi-skriften, devanagari, består af en del sammansatta tecken och omkr. 35 bokstäfver ordnade som i sanskrit och skrifves från v. till h. Alla ord skrifvas tillsammans, men hvarje stafvelse skiljes från den efterföljande med en punkt. Däraf olika meningar om orduppdelningen. Vokaltecken finnas för <i>a, e, i, o, u;</i> konsonanter att uttala med <i>a</i>-vokal, då intet annat vokaltecken är därmed — på diakritiskt sätt — förbundet, äro <i>k, kh, g, n̄</i> (ng); <i>č</i> (tj l. tʃ), <i>čh</i> (tjh l. tʃh), <i>ǰ</i> (dj l. dž), <i>ñ</i> (nj); <i>t, th, d, n; p, ph, b, m; ts, tsh, dz; w, zh, z, ’h, y, r, l, sh, s. h.</i> De sanskritiska s. k. cerebralerna (lingvalerna) betecknas med <i>t, th, d, n, sh</i> omvända. Synnerligen starkt i ögonen fallande i skriftspråket är den stora mängd stumma konsonanttecken och hopningar af sådana, hvilka icke uttalas alls eller ha väsentligen annat uttal, än det ursprungliga tecknet anger. Detta måste i främsta rummet betecknas som konservativ stafning, konservativare än i hvarje annat kändt skriftspråk (engelskan icke undantagen). Det bestående stafningssättet måste i stort sedt betraktas som fonetisk beteckning för språket, sådant det ljöd på 600-talet, då skriften infördes. Skillnaden mellan skrifsättet och det nuv. uttalet betecknar sålunda de förändringar i fonetiskt hänseende, som språket undergått till våra dagar. I själfva verket öfverensstämmer den västra dialektgruppen, som uppenbarligen representerar en ålderdomligare ståndpunkt, närmare med skriften än de öfriga. I vissa fall synas emellertid icke tecknen ha haft adekvat eller något värde alls; man antar i sådana fall, att sådana bokstäfver äro tillsatta af buddisterna för att ge orden ett sanskritliknande utseende (t. ex. <i>rgyal,</i> uttaladt djal, "konung", under antagande att det sammanhänger med eller borde likna sanskr. <i>raja,</i> "konung"). I hvilken utsträckning uttalet skiljer sig från det traditionella stafsättet, må belysas af exempel som provinsnamnet <i>Dbus</i> uttaladt U eller Ui; <i>bstan-hgyur</i> utt. tandjur, <i>bkah-hgyur</i> utt. kandjur; <i>dgra</i> utt. da; orden <i>rka, dkah, bkah, bska</i> uttalas alla som ka; endast stafningen anger sålunda det etymologiska värdet och (den ursprungliga) betydelsen. De viktigaste uttalsreglerna äro: 1) af två eller flera konsonanter i början af en stafvelse uttalas blott den sista och ofta med fonetisk förändring, af flera i slutet blott den första; 2) gutturaler och labialer med <i>j</i> bli palataliserade dentaler: <i>kj pj</i> bli <i>č, gj bj</i> bli <i>ǰ, mj</i> blir <i>nj</i> o. s. v.; 3) gutturaler, dentaler, labialer med <i>r</i> bli supradentaler: <i>kr, tr pr</i> bli <i>ṭ, gr, dr, br</i> bli <i>ḍ, sr, šr, hr</i> bli <i>š</i> o. s. v.; 4) <i>a, o, u</i> framför <i>d, n, l</i> och efter <i>j</i> uttalas som <i>ä, ö, ü,</i> och <i>-as, -os, -us</i> i slutet öfvergå till <i>ai, oi, ui</i> (eller <i>ä, ö, ü</i>); 5) <i>g, d, b</i> i ordslut bli <i>k, p, t.</i> Sålunda uttalas <i>bla-ma,</i> "präst", la-ma; rgjal-po, "konung", jäl-po; <i>brjod,</i> "tal", jöt; <i>dpja,</i> "skatt", ča; <i>hbras-bu,</i> "frukt", ḍä-bu; <i>spra</i> l. <i>spreu,</i> "apa", deu, ṭeu. Rörande det grammatiska systemet må följande anföras. Nomen utmärkes ofta med ett särskildt suffix: <i>pa</i> (<i>po</i>), <i>ba</i> (<i>bo</i>), <i>ma</i> (<i>mo</i>), som eg. betecknar agent, t. ex. <i>čú,</i> "vatten", <i>čú-pa,</i> "vattenbärare", men då <i>ma</i> (<i>mo</i>) i motsats till de öfriga därjämte betecknar kvinnligt kön, anses dessa suffix som ett slags artikel eller genusmärke, hvilka eljest saknas i språket, t. ex. <i>bód-pa,</i> "tibetan", <i>bód-ma,</i> "tibetanska"; <i>mí-bo,</i> "man", <i>mí-mo,</i> "kvinna"; kasus hos nomina och pronomina äro 8, hvaraf nom., ack. och vok. icke ha särskild beteckning, endast framgå ur ordföljden (subj. — obj. — verb); de öfriga kasus uttryckas medelst suffix eller partiklar, lika för sing. och plur. Plur. uttryckes genom särskilda suffix: <i>rnams</i> (utt. nam) och <i>dag</i> eller <i>čag,</i> som inskjutas före kasusändelserna, t. ex.: <i>sangs rgyas</i> (utt. sang-djä, "Buddha"), dat. sing. <i>sangs rgyas la,</i> dat. plur. <i>sangs rgyas rnams la.</i> Vid flera substantiv i samma ställning, eller då subst. bestämmes af ett (alltid 
page_number=659, index= - Tibetanska språket och litteraturen 
efterföljande) adj., fogas numerus- och kasusändelser blott till sista ordet. Pron. person, böjas som nomina, hvarvid genit. uttrycker possessivum; men i st. f. de ursprungliga pronominala formerna nyttjas, liksom i alla östasiatiska språk, vanligen vissa höflighetsord, olika för olika samhällsklasser. Verbet har inga personalsuffix, men ofta flera (intill 4) rotformer, som uttrycka presens, imperfekt, futurum och imperativ, t. ex. <i>hdebs,</i> "kastar", <i>btab,</i> "kastade", <i>gdab,</i> "skall kasta". Tempora och modi betecknas medelst tillfogade partiklar och hjälpverb med bet. "vara", "blifva", "göra" o. s. v., under det själfva roten betraktas som nominalform (particip eller nom. actionis) med neutral (passiv) betydelse. Subj. står därför i regel i instrumentalis, t. ex. <i>zúm,</i> "taga" (eg. "tagande sker" = "det tages"), <i>zúm-nas,</i> "tagande sker genom mig" = "jag tager". Infinitiv och particip bildas med nominalsuffixet <i>pa</i> (<i>ba</i>). Dessutom finnas några med suffix bildade gerundier, hvilka ersätta relativa och andra (konjunktionella) satser. — Olika slag af accent (ton) spelar i tibetanskan ungefär samma roll som i kinesiskan, dock ej i samma utsträckning. I sammanhang därmed synes också växling i fråga om ljudens stämton förekomma. Intransitiva verbalbaser synas ha börjat med tonande ljud, under det transitiva rotord hade icke tonande ljud samtidigt med att orden uttalades med högre ton. Såväl ton- (accent-) som konsonantväxlingen synes bero på reduktionen af en gång befintliga prefix, som tjänat som böjningselement, ungefär som våra suffix (i vissa fall prefix). Den exspiratoriska (ord-)accenten ligger som regel på rotstafvelsen. — Tibetanskt språk och tibetansk litteratur blefvo bekanta i Europa först genom kapucinmunkar, som verkade i Lhasa i början af 1700-talet. Deras uppteckningar samlades af augustinmunken A. A. Georgi (från Rimini) i "Alphabetum tibetanum" (1762). I A. Rémusats "Recherches sur les langues tartares" (1820) förekommer ett kapitel egnadt åt tibetanskan. Bättre kännedom därom fick man emellertid genom S. Csoma (se denne), som utgaf "A grammar of the tibetan language" (1834) och "Essay towards a dictionary, tibetan and english" (s. å.), och missionären Heinrich August Jäschkes (f. 1817 i Herrnhut, d. där 1883) banbrytande arbeten "Tibetan grammar" (2:a uppl. 1881), "Handwörterbuch der tibetischen sprache" (1871—75), "Tibetan-english dictionary" (1881), "A short practical grammar of the tibetan language, with special reference to the spoken dialects" (1868), "A simplified tibetan grammar" (utg. af H. Wenzel 1883) äfvensom afh. i Berlin- och Petersburg-akademiernas skrifter samt i "Journal of the Asiatic society of Bengal". Andra grammatiska arbeten: J. J. Schmidt, "Grammatik der tibetischen sprache" (1839), Ph. Éd. Foucaux, "Grammaire de la langue tibétaine" (1858), Th. H. Lewin, "A manual of tibetan" (1879), Graham Sandberg, "Handbook of colloquial tibetan" (1894), V. C. Henderson, "Tibetan manual" (1903), C. A. Bell, "Manual of colloquial tibetan" (1905). Ordböcker: "Dictionary of the Bhotanta or Bhutan language" (1828); J. J. Schmidt, "Tibetisch-deutsches wörterbuch" (1841), H. Ramsay, "Practical dictionary of Western Tibet" (1890), Desgodins, "Dictionnaire thibétain-latin-français" (1899), Sarat Chandra Das, "Tibetan-english dictionary with sanskrit synonyms" (utg. af G. Sandberg och A. W. Heyde, 1902). En inhemsk grammatik finnes i Tandjur (mdo CXXIV). 
Den tibetanska litteraturen, som är mycket omfångsrik, är öfvervägande buddistisk, af moralisk-religiöst innehåll och består till största delen af öfv. af heliga skrifter tillhörande de nordlige buddisterna och kommentarer därtill. Dessa öfv. skedde till största delen på 700—800-talet. Och då tibetanerna icke långt därefter blefvo bekanta med (en art) boktryckarkonst samt inom de andliges krets stor vikt lades på boklig utbildning och lärdom och för detta ändamål klosterskolor och högre skolor (universitet) till stort antal inrättades, så voro därmed förutsättningarna för en rik litterär blomstring gifna. Organisationen af ett tibetanskt universitet (de berömdaste i Lhasa och Taschi-lunpo) inrymmer 4 afdelningar (fakulteter): 1) en liturgisk omfattande munkdisciplinen, buddisternas <i>Vinaya</i> (<i>Dul-va</i>); 2) en religiös, omfattande <i>Sutra</i> (läran) eller <i>Dharma</i> (<i>Dhamma,</i> tibet. <i>Mdo</i>); 3) en filosofisk-metafysisk, omfattande <i>Abhidharma</i> (Abhidhamma, tibet. <i>Chos-non-pa</i>) och <i>Prajñaparamita</i> ("Vishetens fullkomning") eventuellt <i>Tantra</i> (se d. o.); 4) en medicinsk. Inom dessa afdelningar bedrifvas studierna strängt metodiskt i sammanhang med öfningar af olika slag (disputationer o. s. v.); äfven olika lärdomsgrader utdelas. Främsta föremål för studium är den tibetanska kanon, omfattande 2 stora afdelningar: <i>Kandjur</i> (skrifves <i>bkah-hgyur</i>) och <i>Tandjur</i> (skrifves <i>bstan-hgyur</i>), båda tryckta (icke med rörliga typer, utan) med blocktryck på ett slags starkt papper af bark. I. <i>Kandjur,</i> tryckt (1728—46) första gången i Narthang (vid Taschi-lunpo) i 100 folioband, hvart och ett på omkr. 1,000 sidor, innehållande 689 verk, ett fåtal tillhörande Hinayana, och omkr. 300 Tantra, de öfriga Mahayana. Nyare upplagor finnas och exemplar i Europa i Petersburg, Paris, London och Oxford. Innehåll: 1) <i>Dul-va</i> (<i>Vinaya</i>), 2) <i>Ser-chin</i> (Prajñaparamita), 3) <i>Phal-char</i> (<i>Buddharataṁsaka,</i> beskrifning på Buddhas och Bodhisattvas), 4) <i>Dkon-brtsegs</i> (<i>Ratnakuṭa,</i> uppräkning af Buddhas och hans läras egenskaper), 5) <i>Mdo</i> (<i>Sutra</i> o. s. v.), 6) <i>Nirvaṇa,</i> 7) <i>Rgyud</i> (<i>Tantra</i>). II. <i>Tandjur,</i> flera ggr tryckt i 225 bd (exemplar i Petersburg och London), bestående af en mängd kommentarer och alla slags litterära tillägg till den egentliga kanon, omfattande: 1) <i>Rgyud</i> (<i>Tantra</i>), innehållande ritual, ceremoniel, magi o. s. v. 2) <i>Mdo</i> (<i>Sutra</i>), bestående af hymner, kommentarer till Prajñaparamita, filosofi, retorik, grammatik, metrik, astronomi, medicin m. m. Öfversiktlig analys finnes af S. Csoma (i "Asiatic researches", bd XX), senare utg. af L. Féer, "Analyse du Kandjour et du Tandjour" (i "Annales du Musée Guimet", bd II. Jfr äfven "Fragments extraits du Kandjour, traduits du Tibétain" ibid. bd V); en index af Schilling v. Canstadt utg. af J. J. Schmidt (1845). Härtill sluter sig en del religiös (apokryfisk) och magisk-spiritistisk litteratur. — Den världsliga litteraturen, mest otryckt, består af krönikor, lyrik, sagor o s. v. (jfr S. Csoma i "Journal of the Asiatic society of Bengal", bd VII och IX). Bland 
page_number=660, index= - Tibetanska språket och litteraturen  - Tibeto-burmanska språkfamiljen  - Tibi, bot., ett slags från Mexico härstammande jäst  - Tibia, lat. 1. Anat. skenbenet ("benpipan"). Se Lägg 1.  - Tibia. 2. Veter. Se Has, sp. 39.  - Tibia. 3. Zool. Se Insekter, sp. 710.  - Tibia. 4. Mus., hos antikens romare en pipa af ben  - Tible (Tibble), socknar. Se Håbo-Tible och Skogs-Tible.  - Tibouchina, bot. Se Melastomataceæ. 
de populäraste verken må nämnas <i>Mgur-’búm</i> ("Hundratusen sånger") af Milaraspa (en munk på 1000-talet), <i>Kärlekssånger</i> af <i>Ts’angs-dbyangs-rgyamts’o</i> (tillskrifna en ung Dalai lama, som afsattes 1701), <i>Djiung yi</i> ("Sagbok"), som i tre afd. på vers och prosa med dialoger och komiska episoder skildrar Tibets strider med mongoler och kineser (prov. Khams' nationalepos). Prof på i Europa samlad litteratur äro utg. af A. Schiefner i Petersburgs-akademiens "Mémoires". Verk, som ha betydelse för buddismens historia samt för kännedomen om Tibets folklitteratur (af sådan finnes en mängd fesagor, fablet, dramatiska alster o. s. v.), ha offentliggjorts genom öfv. (delvis med grundtext): "Eine tibetische lebensbeschreibung Çakyamuni's im auszuge" (af A. Schiefner, 1849); "Taranatha's geschichte des Buddhismus in Indien" (af dens. 1869), "Rgya-tcher-rol-pa, ou développement des jeux, contenant l'histoire du Bouddha Çakya-Mouni" (tibetansk text och fransk öfv. af Ph. Éd. Foucaux, 1—2, 1847—48; utgör en tibetansk version af Buddha-biografien "Lalitavistara", se d. o.); "Udanavarga, a collection of verses from the Buddhist canon, compiled by Dharmatrata. Being the northern Buddhist version of Dhammapada" (öfv. af W. W. Rockhill, 1883); "Die lebensbeschreibung von Padma Sambhara, dem begründer des lamaismus" (öfv. af E. Schlagintweit", 1—3, i "Abhandlungen d. k. bayer. akad. d. wissensch." I C1. XXI—XXII bd, 1903), "Dsang-blun (Der weise und der thor)", på tibetanska och ty. af J. J. Schmidt, 1—2 (1843), "Tibetan tales, derived from Indian sources" (öfv. af A. Schiefner och W. R. S. Ralston, 1882; i "Trübners Oriental series"), B. Laufer, "Klu o Bum Bsuds Pai Sñin Po, eine verkürtzte version des werkes von den hunderttausend Naga's. Ein beitrag zur kenntniss der tibetischen volksreligion" (text, öfv. och ordbok, i "Mémoires de la Société Finno-Ougrienne" XI, 1898); A. H. Francke, "Der frühlingsmythus der Kesarsage, ein beitrag zur kenntniss der vorbuddistischen religion Tibets" (ibid. XV, 1900), "Der weg nach Śambhala (Śaṃb’alai lam yig) des dritten Gross-Lama von bKra śis lhun po bLo bzaṅ dPal ldan Ye śes" (text och öfv. utg. af A. Grünwedel, i "Abhandl. d. k. bayer. akad. d. wissensch. Philosoph.-philolog. und histor. klasse", XXIX bd, 3. Abhandl., 1915). K. F. J. 
<b>Tibeto-burmanska språkfamiljen</b> omfattar ett antal besläktade språk tillhörande den indokinesiska stammen, som talas från Tibet i n. till Burma i s. och från Ladak (wazarat) i Kashmir i v. till de kinesiska prov. Sz’tschwan och Jünnan i ö. Familjen omfattar följande grupper: 1. De tibetanska dialekterna i Tibet och angränsande delar af Indien och Kina (se Tibetanska språket och litteraturen). 2. Himalayagruppen i södra Himalaya från Lahul i v. till Bhutan i ö., mer eller mindre närmande sig de tibetanska dialekterna i byggnad och grammatik. 3. Nord-assamesiska gruppen, tre dialekter sträckande sig ö. om Bhutan till norra Assam-dalen. 4. Bodo-gruppen omfattar en rad dialekter från Bhutan i n. till Tippeera-staden i s., med utbredning öfver större delen af Assam v. om Manipur och Nagahöjderna samt äfven öfver en stor del af det egentliga Bengalen. 5. Naga-gruppen v. om Bodo i närheten af Nagahöjderna med anknytning såväl till den tibetanska gruppen som den nord-assamesiska. 6. Kuki-Chin-dialekterna s. om Nagahöjderna öfver en serie höjder, under olika namn, som Lushai-, Chin- och Arakan Yoma-höjderna, sträckande sig söderut. 7. Meitei-dialekten i Manipur intar plats mellan den östligaste grenen af de tibetanska dialekterna och S. Kachin-gruppen, i ett område ö. om Assam och n. om Öfre Burma med inbegrepp af Chindwins och Irawadis källområde. Chin- och Kachin-grupperna öfvergå småningom i 9. Burmanska språket i det gamla konungariket Burma. — Den tibeto-burmanska rasens ursprungliga hem synes vara att förlägga till öfre Hwang-ho och öfre Yangtse-kiang i de ofvannämnda provinserna Sz’tschwan och Jünnan. De äldste invandrarna följde Tsangpo in i Tibet och gåfvo upphofvet till tibetanerna. Andra öfvergingo Brahmaputra och intogo kullarna på Himalayas södra sluttningar. Från Irawadis och Chindwins källområde gick spridningsrörelsen in i Assam och Bortre Indien. Somliga följde Brahmaputras lopp och slogo sig ned på höjderna s. och ö. om flodens stora krökning. Andra besatte Nagahöjderna, under det talrika stammar torde ha följt Chindwin till Manipur och vidare till de södra höjderna. Burmanerna ha följt Chindwin och Irawadi, och Kachins ha först i modern tid börjat sina vandringar söderut. — Urspr. voro tibeto-burmanerna grannar till kineserna och tai-stammarna. Deras språk står dock närmare kinesiskan såväl i fonetiskt hänseende som i fråga om grammatik och ordskatt. Förnämsta skillnaden är den, att i tibeto-burmanska familjen är ordföljden i satsen: subjekt, objekt, verb; i kinesiskan och tai: subjekt, verb, objekt. Alla här nämnda språk sammanfattas under namnet indo-kinesiska språkstammen (se Monosyllabiska språk). Litt.: E. Kuhn, "Über herkunft und sprache der transgangelischen völker" (1881), A. Conrady, "Eine indochinesische causativ-denominativ-bildung und ihr zusammenhang mit den tonaccenten" (1896), och Grierson, "Linguistic survey of India", vol. III, "Tibeto-Burman family" (hufvudsakligen af S. Konow). K. F. J. 
<b>Tibi,</b> <i>bot.</i>, ett slags från Mexico härstammande jäst, som man begagnar till att af sockerhaltiga vätskor åstadkomma en välsmakande, musserande, syrlig dryck. Tibijästen, som till utseendet liknar kokta risgryn, är liksom kefir (se d. o.) sammansatt af en jästsvamp och en bakterie. G. L—m. 
<b>Tibia,</b> lat. 1. <i>Anat.</i>, skenbenet ("benpipan"). Se Lägg 1. — 2. <i>Veter.</i> Se Has, sp. 39. — 3. <i>Zool.</i> Se Insekter, sp. 710. — 4. <i>Mus.</i>, hos antikens romare en pipa af ben; sedermera det vanliga namnet på den grekiska <i>aulos</i> l. flöjten, som var en "snabelflöjt" (fr. <i>flûte à bec</i>) med munstycke att ta mellan läpparna (jfr Flöjt); den hade olika former med olika tonhöjd och var det nationellt romerska musikinstrumentet, brukligt såväl vid samkväm som vid gudstjänst, likbegängelser, på teatern och i allmänhet vid <i>ludi</i> (se d. o.). 4. E. F—t. 
<b>Tible</b> (Tibble), socknar. Se Håbo-Tible och Skogs-Tible. 
<b>Tibouchina,</b> <i>bot.</i> Se Melastomataceæ. 
page_number=661, index= - Tibro, stationssamhälle i Kyrkefalla socken  - Tibullus (Albinus), romersk skald  - Tibur. Se Tivoli.  - Tiburon. 1. Hamnstad i republiken Haïti  - Tiburtius. 1. Kristofer T.  - Tiburtius. 2. Tiburtius T. 
<b>Tibro,</b> stationssamhälle i Kyrkefalla socken, Skaraborgs län, omkring T. station vid järnvägslinjen Sköfde—Karlsborg, 20 km. från Sköfde, 24 km. från Karlsborg. Omkr. 1,000 inv. Post-, telegraf- och telefonstation, kommissionskontor för Skaraborgs ensk. bank, hotell, många handlande och handtverkare, 2 elektriska kraftstationer, kvarnar och sågar, 2 mejerier, färg- och möbelfabriker, bomullsspinneri, tjärfabrik. 
<b>Tibullus</b> (Albius), romersk skald, f. omkr. 55 f. Kr. i närheten af Pedum (mellan Tibur och Præneste) af riddarfamilj, d. 19 eller 18 f. Kr. I yngre år deltog T. i krigståg, som vän och följeslagare till M. Valerius Messala, hvilkens fälttåg i Akvitanien 31—30 och triumf 27 f. Kr. han besjöng i ett vackert kväde. T. hade dock ingen smak för fältlifvet, utan längtade till sin landtgårds ljufva lugn och kärlekens idyller. Horatius ger (i "Epistolæ" I, 4) ett slags teckning af T:s person, i det han säger: "Albius, du som ärligt bedömt de satirer jag diktat, hvad skall jag tro, att du sysslar med nu, i trakten af Pedum? Skrifver du något, som lämnar Cassius från Parma bakom sig, eller ströfvar du kring i den hälsobringande skogen, tänkande på hvad som höfs och anstår den vise och gode? <i>Du</i> är ju ej blott en kropp, utan själ och ande och hjärta; gudarna gåfvo dig skönhet och pengar och konsten att njuta. Hvad kan en moder önska sin son, som är större än detta: vishet och kraft att ge ord åt allt, som du tänker och känner, gunst hos vänner och rykte och hälsa i rikaste måtto; allt, som skänker åt lifvet fröjd — och en kassa, som räcker". Hälsan synes dock ha svikit T., ty han dog ung. — Redan tidigt hängaf T. sig åt kärleken till den sköna Delia (det rätta namnet skall ha varit Plania), af hvilken han längre fram öfvergafs. Från den tid, under hvilken förbindelsen med henne varade, härstamma hans skönaste dikter, nämligen 1, 3, 5, 2 och 6 i 1:a boken (1—10) af hans Elegiæ (4 böcker). Mindre tilltalande, förmodligen ock ej till fullo utarbetade af honom själf, äro elegierna till den kalla och vinningslystna Nemesis, hvilka upptaga större delen af 2:a boken (1—6). Den 3:e (1—6), som handlar om Lygdamus' kärlek till Neæra, har utan tvifvel en annan författare, likaså den af lärdom och konstnärlighet utmärkta 1:a sången i 4:e boken, <i>Panegyricus in Messalam.</i> Mera omtvistadt är författarskapet till de 14 öfriga kvädena i 4:e boken, som behandla kärleken mellan T:s vän Cerinthus och den unga Sulpicia. De ifrågavarande dikterna äro nämligen så behagfulla och fina samt förråda så mycken naturlig känsla, att man väl skulle kunna anse dem vara T:s verk. 
T. visar sig, särskildt i Delia-sångerna, som en mästare i den elegiska dikten. Han uppträder icke för att inkläda sina tankar i omhöljet af en präktig konstpoesi efter alexandrinskt mönster, utan framstår som en sann och naturlig tolk af ett själslif, rikt på varma känslor och stämningar, men framför allt genomträngdt af svärmisk hängifvenhet åt den sällhet han drömmer sig på den från barndomen honom så kära landtgården vid den älskades bröst. Intet sökt eller beräknadt tränger sig fram; hans hjärtas hopp och farhågor, den naiva uppfattningen af den landtliga trefnadens förmåner och behag samt af dess bruk och föreställningssätt, det stundom af den hårda verklighetens pröfningar framkallade svårmodet, allt speglar sig i hans åskådliga och klara diktning, hvilken f. ö. i formen, särskildt genom afrundningen af de enskilda distiker, röjer ädel värdighet och motsvarighet till innehållet. — De två bästa handskrifterna af T. äro Codex Ambrosianus (omkr. 1374) och Vaticanus (1400-talet). Den första tryckta uppl. utgafs af Vindelinus de Spira (1472). På svensk vers äro T:s elegier väl öfversatta af P. J. Peterson (1860). Jfr f. ö. R. Törnebladh, "De elegiis Lygdami commentatio" (1861, i Kalmar läroverksprogram), behandlande 3:e boken. R. Tdh. (J. C.) 
<b>Tibur.</b> Se Tivoli. 
<b>Tiburon</b> [-rå̄n]. 1. Hamnstad i republiken Haïti på 18° 23′ n. br., i närheten af kap T. på västligaste ändan af den långa halfö, som från ön Haïtis hufvuddel sträcker sig ut mot Jamaicasundet. Utförselort för socker, kaffe, bomull och indigo. Omkr. 9,000 inv. — 2. Ö i Californiaviken på 29° n. br., tillhörande mexikanska staten Sonora och belägen omkr. 5 km. utanför fastlandskusten, n. om Rio Sonoras utlopp i nämnda bukt. Omkr. 55 km. lång i nord-sydlig riktning, 30—35 km. bred. Bebodd endast af ett par hundratal Serisindianer. 1—2. H. W—k. 
<b>Tiburtius.</b> 1. Kristofer T., andlig skald, f. omkr. 1680 i Falun, d. 2 sept. 1719 i Stockholm, utgaf under sin studenttid i Uppsala i början af 1700-talet ett större poem, <i>Siälenes saliga nöje uti Jesu blodiga kors och död</i> (omtryckt i Hansellis samling, d. 13, 1870), hvilket vittnar icke endast om djup, nästan svärmisk religiös känsla, utan äfven om betydande skaldebegåfning. T. blef hofpräst hos k. rådet grefve Axel De la Gardie och kallades "för sin vackra lärdom och mycket herrliga ämbetsgåfvor" 1711 till kaplan (komminister) vid Jakobs och Johannes' församlingar i Stockholm. 
2. Tiburtius T., den föregåendes systerson, präst, författare, f. 25 juli 1706 i Falun, d. 19 dec. 1787 i Vreta klosters församling, uppfostrades hos sina morbröder, i synnerhet den yngre, Tib. T. (i Västra Vingåker), till hvars fosterson han upptogs, samt blef student i Uppsala 1719, huspredikant hos riksrådinnan Bonde 1731 och filos. magister i Uppsala 1734. 1740 utnämndes han till regementspastor vid Lifregementet och bevistade i denna egenskap finska kriget samt förde därunder anteckningar, som utgåfvos först 1817 under titel <i>Historia om finska kriget åren 1741 och 1742.</i> T. blef 1744 kyrkoherde i Vreta klosters församling af Linköpings stift och 1754 prost. 1753 invaldes han i Vet. akad., i hvilken han tog sitt inträde med <i>Anmärkningar vid hushållningen i Östergöthland</i> (1756) samt där han ytterligare höll ett presidietal om <i>Östergöthlands förmoner och olägenheter</i> (1761) och hvars handlingar han riktat med åtskilliga rön. Han var riksdagsman 1755—56 och 1760—62 samt en af hattarnas blindaste anhängare. Det var T., som i april 1756 föreslog införandet af namnstämpeln (se d. o.). Han yrkade äfven i ståndet, att domen öfver den för delaktighet i revolutionsförsöket s. å. till döden dömde Erik Brahe utan nåd skulle gå i verkställighet. På sin ålderdom utgaf han ett 
page_number=662, index= - Tiburtius. 2. Tiburtius T.  - Tic, fr., kramp i vissa muskler  - Tichatschek, Joseph Aloys  - Tichborne-processen, en invecklad och uppseendeväckande rättegång  - Tichodroma, zool. Se Murkryparsläktet.  - Tichon Zadonskij, rysk munk  - Tichonravov, Nikolaj Savvitj  - Tichvin, kretsstad i ryska guv. Novgorod, vid Tichvinka  - Tichvinska kanalsystemet, i Ryssland 
politiskt häfte: <i>Adelsmanna öde uti Svea rike</i> (1768), som åtalades (en annan åtog sig då författarskapet). Han var i öfrigt en högt ansedd man, som ända in i sena åldern behöll hälsa och rörlighet. 1—2. —rn.* 
<b>Tic</b> [ti'k], fr., kramp i vissa muskler, särskildt i vissa ansiktsmuskler. — Om tic douloureux [ti'k dolorȫ], fr., <i>med.</i>, se Ansiktssmärta. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> <b>Tichatschek,</b> Joseph Aloys, tysk sångare, f. 1807 i Oberweckelsdorf i Böhmen, d. 1886 i Blasewitz vid Dresden, studerade en tid medicin i Wien, men öfvergick till sångarbanan, utbildade sin röst och anställdes 1830 som korist vid Kärntnerthorteatern i Wien. Som solist väckte han uppseende först 1834 i Graz och ännu mer 1837 i Dresden, där han sedan var fäst vid hofoperan 1838—72 och utgjorde denna scens främsta prydnad. — Tid efter annan gaf T. gästspel i de förnämsta tyska städerna äfvensom i England (1841), Holland och slutligen i Stockholm (1863, 1865, 1866), där han uppträdde på k. Stora teatern som <i>Masaniello</i> i "Den stumma", <i>Johan af Leiden</i> i "Profeten", <i>Eleazar</i> i "Judinnan" och <i>Rienzi.</i> Sistnämnda parti kreerade han, likaså <i>Tannhäuser,</i> där han länge var oupphunnen, T. hänförde oemotståndligt genom sin klangsköna, både starka och veka tenor, sin rena intonation och sitt eldiga, öfvertygande föredrag. Hans mångsidighet var lika märkvärdig som hans ungdomlighet ännu i äldre år. Ehuru egentligen hjältetenor, behärskade han därjämte både den lyriska och den komiska repertoaren. A. L.* 
<b>Tichborne-processen</b> [ti'tʃbå̄n-], en invecklad och uppseendeväckande rättegång, som fördes i England 1867—74 om arfvet efter sir James Francis Doughty-Tichborne, d. 1862, en rik adelsman, som i sitt gifte med en fransyska hade två söner, Roger Charles, f. 1829, och Alfred Joseph, d. 1866. Den äldre sonen emigrerade efter en stormig ungdom 1853 till Syd-Amerika och lämnade april 1854 Rio de Janeiro på skeppet "Bella", som gick under med man och allt på sydamerikanska kusten. Han förklarades 1855 död; baronettitel och släktgods öfvergingo vid faderns död 1862 till den yngre brodern. Modern, lady Tichborne, lät emellertid ej öfvertyga sig om, att Roger var död, och hyste hatfulla känslor mot släktens nye hufvudman, sir Henry Alfred Joseph Doughty-Tichborne (f. 1864, d. 1910), hennes yngre sons efterlämnade späde arfvinge. Hon annonserade ideligen efter upplysningar om den försvunne Roger, och dessa annonser rent af inbjödo genom sina detaljupplysningar och lockande förespeglingar till bedrägeri. En slaktargesäll i Wagga-Wagga, Queensland, vid namn Arthur Orton, f. 1834, förklarade sig vara den saknade, anlände dec. 1866 till England och lyckades, trots sin olikhet i utseendet med Roger Tichborne och sin låga bildningsgrad, öfvertyga den excentriska lady Tichborne, att han var hennes saknade son. Genom studium af Rogers dagböcker och bref och samvaro med bekanta till denne satte sig Orton småningom in i sin roll och började 1867 process mot släkten Tichbornes engelska medlemmar om det rika arfvet. Rättegången slukade oerhörda summor, hvilka efter lady Tichbornes död 1868 för Ortons del anskaffades genom subskription bland en lättrogen allmänhet. Till sist lyckades familjen Tichborne till fullo bevisa pretendentens identitet med slaktarsonen Arthur Orton från Wapping nära London, som en tid vistats i Syd-Amerika och därifrån emigrerat till Queensland. För några under rättegångens lopp under ed afgifna osanna utsagor blef Orton 1872 häktad och efter en ny vidlyftig process 28 febr. 1874 dömd till 14 års straffarbete för mened. Rättegångskostnaderna beräknades då ha stigit till 200,000 pd st. 1875 gjordes ett fruktlöst försök att förmå parlamentet att hänskjuta sakens ytterligare pröfning till en kunglig kommission, och Ortons vänner voro då nära att i London åstadkomma ett folkupplopp till hans förmån. Efter sin frigifning 1884 sökte Orton utan framgång genom föreläsningar o. s. v. åter väcka det domnade intresset för saken; han afgaf omsider 1895 en skriftlig bekännelse om sitt bedrägeri och afled i misär 2 april 1898 i Marylebone. V. S—g. 
<b>Tichodroma,</b> <i>zool.</i> Se Murkryparsläktet. 
<b>Tichon</b> Zadonskij, rysk munk, f. 1724, d. 1783, blef 1763 biskop i Voronezj, men nedlade ämbetet 1767 och lefde sedan ett asketiskt lif i Zadonska klostret. Han verkade nitiskt för klosterväsendets och prästerskapets andliga reformering och för folkskolan. Han författade många uppbyggelseskrifter, af hvilka några utgått i flera dussin upplagor. Hans samlade skrifter utgåfvos 1825, 1836 och 1889. Biografi af P. S. Kazanskij (1862, 1866). A—d J. 
<b>Tichonravov</b> [-våff], Nikolaj Savvitj, rysk litteraturhistoriker, f. 1832, d. 1893, blef 1859 professor i rysk litteraturhistoria vid Moskvas universitet, 1877 dess rektor och 1890 medlem af kejs. vet. akad. Hans förnämsta verk, <i>Ljetopisi russkoj literatury i drernosti</i> (5 dlr, 1859—63), bildar epok i den ryska litteraturforskningens arbetsmetod och ämnessfär. S. å. utkom <i>Pamjatniki otretjennoj russkoj literatury</i> (Rysslands apokryfiska litteratur), som sprider ljus öfver den ryska medeltidslitteraturens ursprung och uppkomst. Dessutom utgaf han Igorkvädet (1866; ny uppl. 1868), en monografi om protopopen Avvakum, en studie om ryska teaterns uppkomst (<i>Natjalo russkago teatra</i>) och det monumentala verket <i>Russkija dramatitjeskija proizvedenija 1672—1725</i> (1874) samt redigerade utg. af Gogols skrifter (1889—90). Hans samlade verk utgåfvos 1898-99. A—d J. 
<b>Tichvin,</b> kretsstad i ryska guv. Novgorod, vid Tichvinka, en biflod till Sjas (som flyter ut i Ladoga), och Tichvinska kanalsystemet (se d. o.). Omkr. 6,600 inv. Handel med spannmål och trä. Byggeri af flodfarkoster (s. k. <i>tichrinki</i>). Ett befäst gammalt kloster i staden är anmärkningsvärdt. (H. W—k.) 
<b>Tichvinska kanalsystemet,</b> i Ryssland, sammanbinder den segelbara Volgabifloden Mologa (se 
page_number=663, index= - Tichvinska kanalsystemet, i Ryssland  - Ticino, ty. Tessin. 1. (Lat. Ticinus) Biflod fr. v. till Po  - Ticino. 2. Sydligaste kantonen i Schweiz  - Ticinum, stad. Se Pavia.  - Ticinus, flod. Se Ticino 1.  - Ticka, bot. Se Polyporus. Bild af fårticka ses å pl. I till art. Svampar.  - Ticker. Se Telegraf, sp. 752.  - Ticket, eng., biljett, inträdeskort  - Ticknor, George 
d. o.) med floderna Tichvinka och Sjas (Ssjas), hvilka afbörda sitt vatten till Ladoga. Det har en längd af omkr. 200 km., hvaraf dock blott 7,5 km. konstgjord kanalväg. Själfva Tichvinskijkanalen, som förenar Tichvinka med den till Mologas vattensystem hörande sjön Somino, är 32 km. lång. På grund af ringa djup och bredd har kanalsystemet, som blef färdigt för trafik 1811, betydelse blott för den mindre samfärdseln. Transitohandeln mellan Östersjön och Volga—Kaspiska hafvet begagnar sig i stället af Mariinska kanalsystemet (se d. o.), som utgör förbindelseled mellan Ladoga—Svir—Onega och den i Volga vid Rybinsk mynnande, segelbara Sjeksna. H. W—k. 
<b>Ticino</b> [-tjinå], ty. <i>Tessin.</i> 1. (Lat. <i>Ticinus</i>) Biflod fr. v. till Po, uppstår i Lepontiska alperna af två alpströmmar, från Nufenenpasset (2,440 m.) och S:t Gotthard, hvilka förena sig 2 km. ofvanför Airolo (1,179 m.). Därifrån strömmar T. åt s. ö. genom schweiz. kantonen Ticinos hufvuddal, Val Leventina, i hvilken den upptar fr. v. Brenno (Val Blegno) och Moesa (Val Mesocco). Vid Bellinzona vänder floden sig åt s. v. och når, ofta delande sig och bildande en mängd öar, genom ett bredt alluvialland Lago Maggiores norra ända (196 m.). Som en klar, segelbar flod lämnar T. på italienskt område sjön vid dess sydända, bildar på en längre sträcka gräns mellan de italienska prov. Novara och Milano (eller mellan Piemont och Lombardiet), går därefter in i prov. Pavia och faller ut i Po 5 km. nedanför staden Pavia (70 m.). Vattendragets hela längd är 248 km., hvaraf 80 km. komma på dess öfre del, 63 km. på sjön och 105 på dess nedre del, hvilken är segelbar ända upp till sjön. Från en punkt ej fullt 10 km. s. om denna går Canale Villoresi österut till Monza (n. om Milano). En annan kanal, Naviglio grande, åtföljer på afstånd en väsentlig del af den nedre flodsträckan, ned till Pavia. Vid Galliata utgår mot v. Canale Cavour (se Cavourkanalen). Vid T. slog Hannibal 218 f. Kr. en romersk här under Publ. Corn. Scipio. — 2. Sydligaste kantonen i Schweiz, gränsar i n. till kantonerna Valais, Uri och Graubünden (Grisons), i ö. till Graubünden, i s. och v. till italienska prov. Como och Novara. Areal 2,813 kvkm. Kantonen tillhör Pos flodområde, dit de flesta vattendragen gå genom Ticino, i sydligaste delen genom Adda. Norra och västra delen fylles af Lepontiska alperna (Tessinalperna) med S:t Gotthardgruppen invid gränsen mot Uri. Nordöstra T. tillhör jämte angränsande del af Graubünden Adulaalperna (med T:s högsta punkt Rheinwaldhorn, 3,406 m.). De viktigaste dalarna äro Leventina, Riviera och Blegno (genomflutna af Ticino och dess biflod Brenno), Verzasca och Maggia samt Lago Maggiores sjödal (196 m.). S. ö. om denna ligger kantonens sydligaste, minst alpina del, "T. Sottoceneri", skild från det högalpina "T. Sopraceneri" (utom af sjön) af bergskedjan Monte Ceneri och dess östliga fortsättning Camoghe. Här ligger Lago di Lugano (274 m.) med tillflödet Vedeggio och sitt västliga, i Lago Maggiore mynnande aflopp Tresa. Af kantonens areal äro 25,9 proc. (728 kvkm.) improduktiv mark. Den produktiva arealen (2,085 kvkm.) består af 677 kvkm. skog, 49 kvkm. vinland och 1,359 kvkm. åker och trädgårdar, äng och betesmark. Folkmängden uppgick 1910 till 156,166 pers. (56 på 1 kvkm.), fördelade j på 261 kommuner, hvaribland hufvudstaden Bellinzona (vid Ticino) med 10,405 inv. samt staden Lugano (vid sjöns nordvästra strand) med 12,960 inv. Nästan hela befolkningen var katolsk (146,759 mot blott 3,748 protestanter och 5,659 öfriga) samt italiensktalande (149,424 mot 5,399 tysktalande och 1,343 öfriga). Jordbruk och boskapsskötsel äro hufvudnäringar. Majs odlas på betydligt större areal (743 har 1917) än hvete och råg (456 har). Potatis odlades 1917 på 907 har, vin 1916 på 4,900 har, som lämnade ett skördevärde af 1,746,680 frcs. Antalet nötkreatur var s. å. 41,997, getter 56,030. Handel och industri äro obetydliga; dock ha orterna vid S:t Gotthardsbanan, som går genom Ticinos dal, betydlig transitohandel och turisttrafik. Fabriker funnos 1916 till ett antal af 243 med 6,824 arbetare. En afsevärd del af den manliga befolkningen utvandrar om sommaren för att söka arbete utom kantonens gränser. <i>Författningen</i> (af 2 juli 1892 med senare förändringar) är representativt demokratisk med fakultativt referendum. Stora rådet, hvars medlemmar väljas direkt enligt förhållandet 1:1,200, utöfvar lagstiftande makten; den verkställande utöfvas af statsrådet, med 5 direkt af folket valda medlemmar, den högsta dömande af en likaledes af folket utsedd högsta domstol. I kyrkligt hänseende hör kantonen sedan 1888 till biskopsstiftet Basel och har egen biskoplig administratör i Lugano. — Det område, hvaraf kantonen består, eröfrades 1440—1512 af Uri och andra kantoner i Edsförbundet. (Jfr de Maulde de la Clavière, "La conquête du Tessin par les suisses", 1890). De eröfrade distrikten förvaltades af fogdar, hvilkas regemente var mycket strängt. Likväl känner historien ej mer än ett öppet uppror — Leventinas mot Uri 1755. 1798 bildades af dessa distrikt 2 kantoner, Bellinzona och Lugano, i Helvetiska republiken, och 1803 sammanslogos de till en själfständig kanton i Edsförbundet. I T. började redan före franska julirevolutionen den liberala rörelsen i Schweiz med en 30 juni 1830 genomförd författningsrevision. Äfven senare har kantonen gång på gång upprörts af strider mellan de liberale och de klerikale, strider, som t. o. m. gett anledning till förbundstruppernas intervention (1876, 1885 och 1890). Referendum infördes 1883. Trots de politiska striderna, under hvilka de liberale 1893 fingo varaktig majoritet, har kantonen de senaste årtiondena gått mycket framåt i ekonomiskt hänseende. Äfven undervisningsväsendet har tillgodosetts. 1 o. 2. (H. W—k.) 
<b>Ticinum,</b> stad. Se Pavia. 
<b>Ticinus,</b> flod. Se Ticino 1. 
<b>Ticka,</b> bot. Se Polyporus. Bild af fårticka ses å pl. I till art. Svampar. 
<b>Ticker.</b> Se Telegraf, sp. 752. 
<b>Ticket</b> [ti'kit], eng., biljett, inträdeskort. 1. <i>Sportv.</i>, kvitto, som vid totalisator (se d. o.) erhålles som bevis på erlagd insats. — 2. (I Amerika) Vallista, förteckning på ett partis kandidater. 1. B. C—m. 
<b>Ticknor</b> [ti'knå̄], George, nordamerikansk litteraturhistoriker, f. 1791 i Boston, d. där 1871, blef advokat 1813, men drogs alltmer till litteraturen och gjorde 1815—19 en studieresa till 
page_number=664, index= - Ticknor, George  - Ticul, stad i mexikanska staten Yucatan  - Ticuña (Tucunaer), indianstam i Brasilien  - Tid, en allmän form för verkligheten, som icke kan med tillhjälp af några andra begrepp definieras. 1. Astron. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td> </tr></table> mellersta och södra Europa, hvarunder han studerade två år i Göttingen. Han var 1820—35 professor i franska och italienska litteraturerna vid Harvarduniversitetet samt gjorde genom sina föreläsningar den moderna litteraturens stormän kända i Amerika, hvarest man förut ensidigt hållit sig till antikens författare. 1835—38 reste han ånyo i Europa. T:s berömda <i>History of spanish literature</i> (3 bd, 1849; flera uppl.; öfv. till många språk), det klassiska arbetet inom spanska litteraturhistorien, bragte klarhet och reda i en massa förut mindre kändt material. Arbetet utmärkes för fullständighet, kärleksfull forskning, rika hänvisningar till källskrifter samt enkel, mycket nykter stil. Det är på samma gång en historia öfver Spaniens civilisation. Vidare märkas af T:s hand lefnadsteckningar öfver La Fayette (1825) och Prescott (1864). T. skänkte sin sällsynt rika boksamling till staden Bostons bibliotek. Jfr G. Hillard, "Life, letters, and journal of G. T." (2 bd, 1876). 
<b>Ticul,</b> stad i mexikanska staten Yucatan, 50 km. s. om Merida. Omkr. 5,000 inv. I närheten ruiner, en jättelik kyrka och kloster och med egendomliga grafvar från mayafolkets tid. 
<b>Ticuña</b> (Ticunaer), indianstam i Brasilien. Se Amerika, sp. 809, och pl. Amerikanska folk. 
<b>Tid,</b> en allmän form för verkligheten, som icke kan med tillhjälp af några andra begrepp definieras.  1. <i>Astron.</i> Tidsintervall (tidsafdelningar) mäter man hufvudsakligen genom att iakttaga de rörelser, som under desamma försiggå. Då nu himlakropparnas rörelser äro de mest regelbundna rörelser vi känna, har man bundit bestämningen och uppmätningen af tider till dessa rörelser, i första hand till jordens eller, om man så vill, himmelssfärens rotation, hvilken antas vara fullt likformig. Med anledning däraf tar man till tidsenhet <i>dygnet,</i> jordens rotationstid. I det man hänför denna rotation till fixstjärnorna, definierar man det <i>sideriska dygnet</i> l. <i>stjärndygnet</i> som den tid, som förflyter mellan två på hvarandra följande likanämnda (d. v. s. båda öfre eller båda undre) kulminationer i ett ställes meridian af vårdagjämningspunkten. Egentligen skiljer sig detta dygn något från det dygn, som normeras af en fixstjärna, och borde egentligen kallas <i>tropiskt dygn,</i> men skillnaden är på grund af vårdagjämningspunktens ytterst långsamma rörelse bland stjärnorna (se Precession) för praktiskt ändamål fullkomligt omärklig. Stjärndygnet delas i 24 timmar, hvarje timme i 60 minuter och hvarje minut i 60 sekunder. <i>Stjärntiden är noll,</i> d. v. s. stjärndygnet börjar, då vårdagjämningspunkten är i öfre kulmination, och vid hvarje annat tillfälle är stjärntiden = vårdagjämningspunktens timvinkel, uttryckt i tidsmått (d. v. s. hvarje timme af stjärntiden motsvarar 15° af timvinkeln, hvarje tidsminut 15 bågminuter och hvarje tidssekund 15 bågsekunder). — För borgerligt behof är man emellertid icke betjänad med stjärntiden, emedan till följd af solens årliga rörelse i förhållande till vårdagjämningspunkten en viss stjärntid inträffar än på dagen, än på natten. Därför bragtes till användning s. k. (<i>sann</i>) <i>soltid,</i> hvars enhet, det <i>sanna soltidsdygnet</i> l. <i>soldygnet,</i> är den tid, som förflyter mellan två på hvarandra följande likanämnda solkulminationer, och som astronomiskt anses börja, när solen vid <i>sann middag</i> befinner sig i öfre kulmination. I den borgerliga tidsindelningen däremot räknas soldygnets början 12 timmar tidigare eller vid <i>sann midnatt,</i> då solen är i undre kulmination. Soltiden bestämmes genom direkt uppmätning af solens timvinkel, eller medelst solvisare (se Solur). Denna tidräkning har emellertid en olägenhet, nämligen den, att soltidsdygnet successivt ändrar sin längd under årets lopp, och detta af två skäl: först och främst därför att solens årliga rörelse i ekliptikan verkligen är olikformig, för det andra emedan ekliptikan lutar (med 23 1/2°) mot ekvatorn, utefter hvilken timvinklarna och därmed tiden mätas, så att soltidsdygnet, äfven om solens årliga rörelse i ekliptikan vore jämn, redan härigenom skulle ändra längd, i det ju lika stora bågar i ekliptikan, t. ex. en i närheten af sommarsolståndet, en annan i närheten af vårdagjämningspunkten, motsvaras af olika bågar på ekvatorn. Man har därför infört ett nytt begrepp, nämligen <i>medeltid</i> l. <i>medelsoltid,</i> i det man tänker sig denna bestämd af timvinkeln för en tänkt punkt, som benämnes <i>medelsol</i> och som definieras däraf, att den tänkes röra sig i ekvatorn med jämn hastighet (= solens medelhastighet) och närmare bestämdt så, att medelsolens rektascension i hvarje ögonblick är lika med solens medellongitud. På detta sätt kommer aldrig skillnaden mellan medeltid och soltid, den s. k. <i>tidsekvationen</i> (se d. o.), att bli synnerligen stor. — <i>Medelsoldygnet,</i> tiden mellan två på hvarandra följande likanämnda kulminationer af medelsolen, blir dessutom ständigt lika långt. Emedan både solen och medelsolen röra sig på himmelen i motsatt led mot himmelens dagliga rotation, äro tydligen det sanna soldygnet och medelsoldygnet längre än stjärntidsdygnet. Ett tropiskt år innehåller 366,2422 stjärndygn. På denna tid löper medelsolen ett hvarf i motsatt led mot himmelens dagliga rotation. Om medelsolen och vårdagsjämningspunkten vid början af detta tropiska år täckte hvarandra, skola de efter årets förlopp, d. v. s. efter 366,2422 stjärndygn, eller dagliga omlopp af vårdagjämningspunkten, täcka hvarandra ånyo, men medelsolen skall då ha att göra ännu ett dagligt omlopp, för att dess omlopp skola bli 366,2422. Vid det tropiska årets slut ha sålunda endast 365,2422 medelsoldygn förflutit. Förhållandet mellan ett medelsoldygn och ett stjärndygn — ett förhållande, som naturligtvis också gäller timmar, minuter och sekunder af de båda slagen — är sålunda 366,2422 / 365,2422, hvaraf följer, att <table class="o"> <tr><td style="text-align: center;">1 stjärndygn =</td></tr> <tr><td>= 1 medelsoldygn — 3<i>m</i> 55<i>s</i>,909 medeltid;</td></tr> <tr><td style="text-align: center;">1 medelsoldygn =</td></tr> <tr><td>= 1 stjärndygn + 3<i>m</i> 56<i>s</i>,555 stjärntid.</td></tr> </table> 
page_number=665, index= - Tid, en allmän form för verkligheten, som icke kan med tillhjälp af några andra begrepp definieras. 1. Astron.  - Tid. 2. Filos. 
Med ledning häraf är det lätt att förvandla en tidsuppgift angifven i medeltid till stjärntid och tvärtom, endast man känner stjärntiden vid medeltidsmiddag för den ifrågavarande orten och dagen, hvilken exempelvis för Stockholm finnes approximativt angifven i vissa almanackor. 
Stjärntiden i medeltidsmiddag är liktydig med medelsolens rektascension och kan, då den senare likformigt växer med 3m 55s,555 för hvarje medeltidsdag, med lätthet uträknas för hvarje godtyckligt ögonblick, då man har sig bekant, att densamma 1850 jan. 0,0 Paris medeltid utgjorde 18t 39m 9s,261. — För förvandling af sann soltid till medelsoltid eller omvändt gäller formeln                medelsoltid = sann soltid + tidsekvationen, hvilken sistnämnda finnes angifven i vissa af våra almanackor. 
Då hvarje slags tid bestämmes af timvinkeln i förhållande till ett ställes meridian af den punkt på himmelen, som normerar den ifrågavarande tiden, så följer, att alla ställen, som ligga på samma meridian, i samma ögonblick ha samma tid och att ställen, som ligga på olika meridianer, i samma ögonblick ha olika tid. Om tiden för ett visst ställe i ett gifvet ögonblick är <i>t</i> och om <i>t</i>0 är den tid, som samtidigt gäller ett annat ställe, hvars östliga longitud från det förra är <i>l,</i> så gäller formeln                <i>t</i>0 = <i>t</i> + <i>l.</i> 
Sålunda är t. ex. Stockholmstid = Greenwichtid + 1t 12m 14s,2. Denna omständighet ligger till grund för möjligheten att bestämma longitudsskillnaden mellan två ställen genom jämförelse af deras tider för ett och samma ögonblick, hvarvid flera metoder ges för att meddela det ena ställets tid till det andra, t. ex. per telegraf eller medelst en öfversänd kronometer o. s. v. — Den omständigheten, att olika meridianer ha olika medeltid, medför vissa olägenheter, exempelvis vid resor eller öfver hufvud vid transaktioner mellan skilda orter på olika meridianer. Man har därför i de flesta länder infört s. k. <i>gemensam borgerlig tid,</i> d. v. s. man räknar på alla orter dygnets början från det ögonblick, då medelsoldygnet börjar för någon viss "normalmeridian". Till skillnad från denna gemensamma borgerliga tid benämnes den mot ett visst ställes meridian svarande medelsoltiden för ställets <i>ortstid</i> l. <i>lokaltid.</i> Uren skola alltså på alla orter gå lika. För Sverige infördes denna reform 1878, då Sveriges borgerliga tid bestämdes till detsamma som medelsoltiden för den meridian, som ligger 12 minuter västligt från Stockholms observatoriums meridian. Sedan under de sista årtiondena ett flertal länder anslutit sig till ett gemensamt system för s. k. <i>världstid,</i> har äfven Sveriges borgerliga tid från 1900 modifierats i enlighet med detta system. Detta världstidssystem innebär, om det skulle strängt genomföras, att de olika borgerliga tiderna på hela jorden skulle öfverensstämma med afseende på minuter och sekunder och endast skilja sig åt med hela timmar. Man har härvid tagit Greenwichs meridian till normalmeridian. Denna meridians tid kallas <i>västeuropeisk tid</i> och tillämpas i England, Holland, Belgien, Frankrike och Spanien. Den s. k. <i>medeleuropeiska tiden</i> eller tiden för den meridian, som ligger på jämt 1 timmes tidsskillnad eller 15 graders longitud östligt från Greenwichs meridian, används i Sverige, Norge, Danmark, Tyskland, Schweiz, Italien och Österrike-Ungern. I Turkiet, Egypten och de sydafrikanska kolonierna använder man <i>östeuropeisk tid,</i> som skiljer sig jämt 2 timmar från Greenwich-tiden. Äfven i öfriga världsdelar ha liknande till detta system anslutna normaltider flerstädes införts. Så räknar man t. ex. i Förenta staterna 4 olika sådana, nämligen Eastern, Central, Mountain och Pacific standard time med resp. 5, 6, 7 och 8 timmars västlig tidsskillnad från Greenwich, Japan och Korea ha en normaltid med en östlig tidsskillnad af 9 timmar från Greenwich, o. s. v. I en del länder, t. ex. Ryssland, Grekland, Irland och flertalet af de sydamerikanska republikerna, har man ännu icke anslutit sig till detta system. Den nu i Sverige använda medeleuropeiska tiden skiljer sig med blott 14 sekunder från den äldre svenska borgerliga tiden. Enligt en k. kung. af 12 maj 1916 tillämpades i Sverige under sommarmånaderna 1916 den östeuropeiska tiden i st. f. den medeleuropeiska såsom gemensam borgerlig tid. Denna tidsberäkning, den s. k. <i>sommartiden,</i> skulle gälla 15 maj—30 sept. 1916, och skulle 15 maj anses börja 1 timme tidigare än enligt den vanliga tidsberäkningen och 30 sept. anses sluta 1 timme senare än enligt "sommartiden". Dylika tillfälliga "sommartider" tillämpades nämnda år och det följande äfven i åtskilliga andra länder. — Om tidsindelningen i längre intervaller, såsom månader och år, se Kalender och Kronologi. 
2. <i>Filos.</i> För filosofien blir tidsproblemet framför allt den frågan: är den sanna verkligheten i tiden? Härpå svarar <i>rationalismen</i> (eternismen): nej, den sanna verkligheten är tidlös, evig; i den finnes ingen förändring, ingen skillnad mellan före och efter, mellan förr och nu. <i>Empirismen</i> (temporalismen) däremot håller före, att den sanna verkligheten är i tiden och att förändringen tillhör verklighetens väsen, utgör lifvet. I en mångfald olika formuleringar ha dessa åsikter framträdt i filosofiens historia. Som typiska representanter för de skarpt motsatta ståndpunkterna kan man uppställa å ena sidan Kant, å den andra Bergson. Den förre är radikal rationalist och anser tiden vara blott ett uppfattningssätt hos oss, en apriorisk form för det inre sinnets åskådningar. Allt, som är till för oss, gifvet i vår erfarenhet, måste ha tidens form, men den sanna verkligheten, "tinget i sig", ha vi ingen rättighet att tillägga tidsbestämdhet. Om dess art af verklighet kunna vi intet veta; vi veta, <i>att</i> "tinget i sig" måste vara, men alls icke <i>hvad</i> eller <i>hur</i> det är. Andra rationalister, t. ex. Boström, ha ej stannat härvid, utan med bestämdhet utsagt, att den sanna verkligheten är evig och att allt, som är i tiden, endast är fenomen för oss af denna eviga verklighet. En alldeles motsatt ståndpunkt intas af Bergson, som väl är den, som i denna fråga gått längst i empirism. Han känner ingen öfver tid och förändring upphöjd verklighet. Tiden är enligt hans åsikt visst icke blott ett uppfattningssätt hos oss, utan karaktären hos det verkligaste af allt, detta "nuflöde", som innebär ständig förändring, men ock fortvaro. Han nekar tidens delbarhet; och ehuru han erkänner, att tiden 
page_number=666, index= - Tid. 2. Filos.  - Tid. 3. Gramm. Se Tempus.  - Tid. 4. Mek.  - Tid. 5. Psyk. 
innebär succession, bestrider han skillnaden mellan det förflutna och det närvarande. Det vi en gång upplefvat ingår i vårt nuvarande lif ej blott som ett "minne", utan som en fortvarande verklighet. Den sanna verkligheten är icke ett evigt varande, utan ett ständigt vardande. Endast vårt behof af föreställningen om fasta utgångspunkter för vårt handlande och vilseledande analogier från förhållandena i rummet ha förledt oss till konstruktionen af en oföränderlig verklighet. — Inom den svenska filosofiska litteraturen har tidsproblemet behandlats af R. Geijer, "H. Lotzes tankar om tid och timlighet" (i Lunds univ:s årsskr. 1885—87), P. Wikner, "Tidsexistensens apologi" (1888), och L. H. Åberg, "Några ord om tiden ur psykologisk och metafysisk synpunkt betraktad" (1890). 
3. <i>Gramm.</i> Se Tempus. 
4. <i>Mek.</i> Geometrien, rummets vetenskap, läran om kropparnas figurer och ömsesidiga lägen, hvilar hufvudsakligen på begreppet längd (det rätliniga afståndet mellan två punkter); och om den utföres medelst matematiska formler, kunna alla dess begrepp uttryckas med ett grundbegrepp, nämligen just <i>längden</i> (<i>l</i>), i det att t. ex. en yta betraktas som en längd multiplicerad med sig själf, eller, som man säger, har dimensionen <i>l</i>², och en rymd har dimensionen <i>l</i>³. Tar man nu <i>rörelsen</i> i rummet i betraktande, uppstår den vetenskap, som kallas kinematik (se d. o.). Utom grunddimensionen längd behöfves för denna vetenskap grundbegreppet (grunddimensionen) <i>tid</i> (<i>t</i>), men alla öfriga begrepp inom den geometriska rörelseläran kunna matematiskt uttryckas med längd och tid. Sålunda är hastighet ingenting annat än en längd tillryggalagd på tidsenheten, eller en längd (<i>l</i>) dividerad med motsvarande tid (<i>t</i>); dess dimension är <i>l</i> / <i>t</i>. Likaså har accelerationen dimensionen <i>l</i> / <i>t</i>². — Öfvergår man nu till dynamiken, som betraktar icke endast rörelsen, utan äfven dess orsak, och såsom sådan anser en attraherande verkan hos hvad man kallar kropparnas massa, eller den mängd materie, som finnes inom kroppens rum, så har man, för att matematiskt kunna behandla denna vetenskap, att till längd och tid lägga ännu en grundegenskap hos tingen, den att de ha massa, och man inför sålunda i mekaniken en ny grunddimension, <i>massan</i> (<i>m</i>). Men därefter kunna äfven alla matematiskt fixerbara begrepp, som förekomma i mekaniken och fysiken, uttryckas i dessa tre: längd, tid och massa (<i>l, t, m</i>). Sålunda är exempelvis kraft ingenting annat än acceleration multiplicerad med massa; den har dimensionen <i>ml</i> / <i>t</i>². Sammalunda kunna dimensionerna för de flesta fysiska begrepp, t. ex. arbete, energi, potential, värmekvantitet, lefvande kraft, strömstyrka (elektrisk) o. s. v., uttryckas medelst <i>l, t och m</i>. Enheterna för alla dessa olika kvantiteter kunna uttryckas med enheterna i längd, tid och massa. Med anledning häraf säges en storhet, som numeriskt uttryckes i dessa enheter, vara angifven i det s. k. <i>c. g. s.</i>-systemet, emedan man inom fysiken valt till enheter för längder en centimeter (<i>c</i>), för massor ett gram (<i>g</i>) och för tider en (medeltids)sekund (<i>s</i>). 
5. <i>Psyk.</i> Vi upplefva tiden i vår omedelbara inre erfarenhet genom de kontinuerliga förändringar, som vårt medvetenhetsinnehåll ständigt undergår. Utgångspunkten för tidsuppfattningen är nuet, <i>det närvarande,</i> hvilket icke är en tidpunkt utan utsträckning, utan en längre eller kortare tid alltefter uppmärksamhetens omfång. Nuet omfattar så mycket, som af vårt medvetande omedelbart sammanfattas till enhet; detta är stundom mer, stundom mindre, men alltid finnes inom detsamma något föregående och något efterföljande, och det är öfvergången mellan dem, som utgör tidsförloppet. Om vi icke inom det närvarande erfore denna öfvergång, skulle vi icke kunna förbinda någon betydelse med uttrycket "tid". På grundval däremot af denna omedelbara tidserfarenhet uppstår hos oss tidsföreställningen och utsträckes ock genom analogi till <i>det förflutna,</i> som fattas af minnet, och <i>framtiden,</i> som är till i fantasien. Gränsen mellan dessa utgöres af <i>det närvarande,</i> hvilket ständigt förskjutes, så att hvad, som nyss var närvarande, blir något förflutet och det förut framtida blir närvarande. Inom tidsförloppet ordna vi företeelserna antingen som samtida eller efter hvarandra följande. Redan vid bildandet af föreställningen om de tre nämnda tidsstadierna och vid ordnandet af företeelserna inom dem torde analogier från rummet tagas till hjälp, i det att man t. ex. tänker sig tiden under bilden af en linje, vare sig rät eller böjd på ett eller annat sätt. Ännu oumbärligare bli sådana rumssymboler vid bedömandet af längre tidsafstånd och vid tidräkning (se Kronologi). Den verkliga tiden är alltid en af företeelser fylld form. Endast i abstraktionen bilda vi begreppet tid och föreställa oss en tom tid. Vid bedömandet af afstånd i tiden (tidslängder) öfverskattas i allmänhet små afstånd och underskattas stora. En tid, fylld af ett rikt och känslobetonadt erfarenhetsinnehåll, förefaller kort, medan den pågår, men efteråt lång i jämförelse med samma tid med fattigare innehåll. — Till förklaring af tidsmedvetandet ha olika teorier uppställts, dels <i>genetiska</i> l. <i>empiriska,</i> dels en <i>nativistisk</i> teori. Enligt de förra är tidsuppfattningen resultatet af en psykisk syntes af vissa temporaltecken, som hvar för sig ej ha tidlig karaktär, vare sig att dessa utgöras af de successivt allt mer otydliga minnena af det upplefda (Lipps), af spänningssensationer vid muskelkontraktioner (Münsterberg) eller af periodiskt växlande känslor af förväntan och uppfyllelse (Wundt). Enligt den nativistiska teorien är tiden föremål för en lika direkt erfarenhet som ton eller färg (Witasek m. fl.). I hvilketdera fallet som helst är det oegentligt att tala om ett särskildt "tidssinne", då tidsbestämdheten är en kvalitet, som är bunden vid de egentliga sinnenas sensationer liksom vid alla våra öfriga medvetenhetsfunktioner, men icke motsvaras af något särskildt sinnesorgan. — Inom den experimentella psykologien ha mångsidiga och omständliga undersökningar gjorts rörande lägsta gränsen för uppfattningen af en tidslängd och den högsta gränsen för en tidslängd, som kan sammanfattas som det närvarande ("presenstiden", 
page_number=667, index= - Tid. 5. Psyk.  - Tidaholm, stad i Skaraborgs län 
Stern); rörande det minsta afstånd mellan två tidpunkter, som möjliggör särskiljandet af dem o. d. 1. (B—d.) 2 o. 5. S—e. 4. (O. E. W.) 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Tidaholms vapen.</tr></table> <table class="ic"><tr><td style="text-align: center;"><a href="javascript:ShowPopUp(3)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. Stadsplan för Tidaholm. <i>1.</i> Kyrka. —<i>2.</i> Tingshus. — <i>3.</i> Postkontor. — <i>4.</i> Telegraf-och telefonstation. — <i>5.</i> Kommunal mellanskola– <i>6.</i> Folkskolor. — <i>7.</i> "Biblioteket". —<i>8.</i> Epidemisjukhus. — <i>9.</i> Ålderdomshem. — <i>10.</i> Apotek. —<i>11.</i> Tidaholms sparbank samt Skaraborgs enskildabanks afdelningskontor. — <i>12.</i> Bank-a.-b. SödraSveriges afdelningskontor — <i>13.</i> Järnvägsstation. —<i>14.</i> Elektricitetsverk. — <i>15.</i> Stadshotell. — <i>16.</i> HotellHögberg.</tr></table> <table class="ic"><tr><td style="text-align: center;"><a href="javascript:ShowPopUp(5)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 3. Tingshuset i Tidaholm.</tr></table> <b>Tidaholm,</b> stad i Skaraborgs län, på ömse sidor om Tidan, som inne i staden delar sig och omsluter en holme — däraf stadens namn. Stadsområdet omfattar 264 har (3 har vatten). En stadsplan finnes från 1900; ny utvidgad sådan (se fig. 2) har uppgjorts af förste stadsingenjören A. Lilienberg, men har ej ännu stadfästs. Enligt denna är staden indelad i 29 kvarter, på hvilka 81 tomter äro bebyggda, men ett större antal är bebyggdt på stadens öfriga område. Folkmängden uppgick 1897 till 3,034 och 1918 till 4,742 pers. Taxeringsvärdet af fast egendom var 1917 4,953,900 kr., hvaraf 226,000 kr. å jordbruksfastighet och 437,200 kr. å bevillningsfria fastigheter, den taxerade inkomsten af kapital och arbete s. å. 4,413,459 kr., i kommunalskatt utdebiterades kr. 6: 95 per 100 kr. inkomst. Kommunens inkomster för 1915 upptogos till 130,429 kr., dess utgifter till 138,697 kr., dess tillgångar vid 1915 års slut till 363,359 kr. och dess skulder till 277,811 kr. Staden är regelbundet anlagd och består af trähus, men planteringar och de väl hållna, om trefnad vittnande trädgårdstäpporna kring de små husen göra i förening med den forsande ån ett godt intryck. Öfver ån leda 5 broar, Kungsbron, järnvägsbron, som förenar Tidaholms bruk med järnvägsstationen, två broar, som leda till tändsticksfabrikens byggnader på holmen, samt den ej som körbro numera använda bron vid Broholm. Ån bildar i staden två fall, som tillhöra stadens båda största industrier och lämna drifkraft och elektrisk belysning, den sistnämnda för staden, ombesörjd af Tidahoims bruk, som öfvertagit det 1902 anlagda elektricitetsverket och inköpt Baltaks kraftstation, ett stycke utanför staden. De enda tegelbyggnaderna inom stadsplanen äro jämte kyrkan tingshuset (fig. 3), mellanskolan, ett folkskolehus och två privathus. En framstående byggnad är tändsticksfabrikens bibliotek, som jämte en kostnadsfritt tillgänglig boksamling inrymmer föreläsnings- och konsertsal m. m. Samma fabrik har ock uppfört varmbadhus med fria bad för fabrikens arbetare. Aflopps- och vattenledning för staden är endast delvis genomförd, men sedan tändsticksfabriken låtit uppföra ett vattentorn, som får användas äfven af staden, är brandväsendet väl tillgodosedt (fast brandkår). Inom staden finnas stadsläkare, distriktsveterinär, apotek (sedan 1900), epidemisjukhus, ett sjuk- och ålderdomshem (med mindre anslag från landstinget) och fattiggård, kommunal mellanskola, som efterträdt den 1895 af enskilda personer inrättade samskolan och har dimissionsrätt till realskolexamen. I stadens järnvägsstation inlöpa den 16 km. långa smalspåriga järnvägen till Svensbro på Hjo—Stenstorpsbanan (öppnad 1866) och T:s järnväg, som vid Vartofta sammanbindes med statsbanan Falköping—Jönköping. Inom staden finnas sparbank (sedan 1903), samt afdelningskontor af Skaraborgs enskilda bank och Sveriges handelsbank. Industrien, som varit grunden till stadens tillkomst och utveckling, var 1915 representerad på 9 arbetsställen med 1,539 arbetare och hade ett salutillverkningsvärde af 
page_number=668, index= - Tidaholm, stad i Skaraborgs län  - Tidaholms bruk. Se Tidaholm.  - Tidaholms järnväg (sign. T. J.)  - Tidan. 1. En 172 km. lång å i Västergötland 
7,143,308 kr. Den ojämförligt största anläggningen (fig. 4) är tändsticksfabriken Vulcan (tillhörig Jönköping-Vulcans tändsticksfabriks-a.-b.), som började utsläppa sina tillverkningar 1868 och nu måhända är världens största (omkr. 1,400 arb. och en dagstillverkning af omkr. 2,5 mill. askar). På östra sidan om ån (delvis utanför stadsområdet) ligger den andra stora industrianläggningen, Tidaholms bruk, som numera hufvudsakligen tillverkar automobiler (uteslutande last- och brandbiler) samt åkdon och möbler m. m. (se Sädesrensningsmaskin, sp. 65 och fig. 3) och vid Helliden utanför T. vattenpass, verktygsskaft och andra träarbeten samt sysselsätter omkr. 250 arb. Bruket tillhör nu T. bruks a.-b. (bildadt 1890; aktiekap. 1,5 mill. kr. 1917), men tillhörde förut länge ryttmästaren frih. H. H. von Essen, hvars energiska arbete för ortens förkofran hugfästs af ett genom allmän insamling åstadkommet monument (aftäckt 8 nov. 1914). Antalet handlande är omkr. 40, och yrkesmän finnas af alla slag. Tidningspressen är företrädd af "Nya Tidaholms tidning" (tryckt i Falköping) och "Västgötabladet", båda 2 ggr i veckan. — Staden lyder under landsrätt (Vartofta och Frökinds domsaga och tingslag) och är i kyrkligt hänseende jämte Agnetorp och Baltak annex till Acklinga samt begagnar Agnetorps inom staden belägna kyrka från 1840. — T. fabriks- och stationssamhälle blef genom k. br. 17 juni 1893 och 13 juli 1894 fr. o. m. 1895 års ingång en jämväl i fattigvårdshänseende från Agnetorps och Baltaks socknar afskild köping och kommun, hvarvid till densamma fördes af Agnetorps socken: 3/4 mtl Agnetorp n:r 1, 167/228 mtl af Holmgården l. Tidaholm n:r 1, 23/78 mtl af Agnetorp n:r 4 l. Tidaholm Brogården och 20/283 mtl af Siggestorp n:r 1 och af Baltaks kommun: 2/51 mtl Baltak n:r 7 Nolgården och 35/924 mtl af Marbotorp n:r 1. Enligt k. br. 18 nov. 1898 utbrötos dessa hemman och hemmansdelar i jordeboken till en ny socken, som enligt k. br. 15 okt. 1909 fick stadsrättigheter fr. o. m. 1910 års ingång. Wbg. <table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 4. Tändsticksfabriken Vulcan i Tidaholm.</tr></table> 
<b>Tidaholms bruk.</b> Se Tidaholm. 
<b>Tidaholms järnväg</b> (sign. T. J.), normalspårig (1,435 m.), 30,97 km. lång, eges och trafikeras af Tidaholms järnvägs-a.-b. Den är med 23,13 km. belägen inom Skaraborgs och med 7,84 km. inom Älfsborgs län samt sträcker sig från Tidaholms station vid Hjo—Stenstorps järnväg åt s. v. öfver Vartofta station, vid statsbanelinjen Falköping-Ranten—Nässjö till Åsarps station, där Västra Centralbanan ansluter. Förutom egande banlängd trafikeras jämväl vid ingången till Vartofta 814 m. af Statsbanans och vid Åsarp 757 m. af Västra Centralbanans spår, hvadan sammanlagda trafikerade banlängden utgör 32,54 km. T:s järnväg erhöll tillstånd att öppnas för trafik 6 nov. 1906. Med K. M:ts tillstånd nedlades trafiken på bandelen Vartofta—Åsarp 16 nov. 1918. Denna bandel utgör en del af den 1872 koncessionerade smalspåriga (0,891 m.) Ulricehamns järnväg, som efter ombyggnad uppgått i Tidaholms järnväg och hvars återstående sträcka, Åsarp—Ulricehamn, efter ombyggnad till normalspårig, uppgått i Västra Centralbanan. Vid 1917 års slut utgjorde bokförda byggnads- och förrådskostnaden 1,873,445 kr., hvaraf för rullande materiel 296,502 kr., aktiekapitalet 793,800 kr. samt reparations- och förnyelsefonden 9,890 kr. Järnvägsbolagets styrelse har sitt säte i Tidaholm, som äfven är järnvägens postadress. A. d'A. 
<b>Tidan.</b> 1. En 172 km. lång å i Västergötland, upprinner i den nära Smålandsgränsen, 293 m. ö. h. belägna Strängseredssjön (2 kvkm.), löper först åt n. genom sjöarna Jogen (4 kvkm.) och Vålleredsjön (0,6 kvkm.), därefter åt ö. och s. ö. genom sjön Brängen (2,5 kvkm.), så åt s. in i Nässjön (2 kvkm.), som fr. s. mottager ett mindre tillflöde Hattabäcken, därefter åter i nära nordlig riktning och utfaller vid Ryfors, där den bildar ett fall på omkr. 16 m., i sjön Stråken (207 m. ö. h., 8,9 kvkm.). Från denna fortsätter ån i nordlig riktning bildande ett flertal forsar och fall genom ett mycket kuperadt skogsland ned mot Tidaholm, där den omkr. 150 m. ö. h. når slättlandet, får ett lugnare, men mer ormande lopp och mottager fr. ö. Yan (31 km.) och Lillan (20 km.), hvilka uppsamla vattnet från västsluttningen af Hökensåsen, som skiljer T:s flodområde från Vätterns. Under fortsatt sakta fallande lopp flyter T. inom Ransbergs och Värings socknar in i ett vidsträckt myr- och mossområde och skiljes endast genom en obetydlig landhöjning från de Vätterns flodområde tillhöriga sjöarna Örlen och Viken. Omedelbart ofvan Lagerfors bruk gör T. sedan en mycket skarp båge, intar nedom denna fors nära västligt, mycket krokigt 
page_number=669, index= - Tidan. 1. En 172 km. lång å i Västergötland  - Tidan. 2. Station vid Västra stambanan, i Götlunda socken  - Tidander, Lars Gustaf Teodor  - Tidavad (dial. Tjåfva), socken i Skaraborgs län  - Tidelag, gammalsv. þyþi lagh, jur., otukt med djur  - Tideland, eng. Se Georgia, sp. 1005.  - Tideman, Johan. Se Nordenflycht, sp. 1252.  - Tidemand, Adolf 
lopp och inkommer i norra ändan af sjön Östen (10 kvkm.), som mottager, fr. s., äfven Ösan (67 km.). Nedom Östen går T. i nära nordlig riktning lugn och bred med endast några enstaka fall och utfaller i Vänern invid staden Mariestad. Under sitt lopp faller T. 250 m., bildar ett flertal för utbyggnad lämpade fall. De flesta äro ock tagna i bruk för smärre kvarnar och sågar, men äfven en del större industrier och driftverk förekommer, såsom Katrinefors a.-b. invid Mariestad (920 hkr), Holma—Hälsinglands linspinneri- och väfveri-a.-b., Holma (420 hkr), Tidaholms bruks a.-b., Baltak (310 hkr), Tidans elektriska verk, Lunne (175 hkr) m. fl. T:s nederbördsområde är 2,270 kvkm. — 2. Station vid Västra stambanan, i Götlunda socken, Skaraborgs län, 22 km. från Sköfde. Kommissionskontor för Skaraborgs enskilda bank, flera handlande och handtverkare, Lunne elektricitetsverk, 3 kvarnar, 5 mejerier, Vads yllefabrik (egare Västergötlands yllefabriks a.-b., 1911). Kreatursmarknad i okt. 1. E. O. E—m. 
<b>Tidander,</b> Lars Gustaf Teodor, skriftställare, f. 16 maj 1849 i Ryssby, Kronobergs län. d. 14 juni 1917 i Stockholm, egnade sig sedan 1874 åt ingenjörsfacket (examen vid Berlins tekniska högskola 1878), men sedan 1897 uteslutande åt skriftställarskap. Han utgaf bl. a. en rad skrifter behandlande 1500-talets svenska krigshistoria, vidare några arbeten i topografi (se d. o.) och "Anteckningar rörande K. Kronobergs regementes historia" (1897—1907) samt redigerade sid. 571—730 af sista (10:e) delen af "Svenskt biografiskt lexikon. Ny följd". 
<b>Tidavad</b> (dial. <i>Tjåfva</i>), socken i Skaraborgs län, Vadsbo härad, Binnebergs och Valla tingslag. 1,657 har. 366 inv. (1917). Annex till Odensåker, Skara stift, Mariestads kontrakt. 
<b>Tidelag,</b> gammalsv. <i>þyþi lagh</i> (jfr isl. <i>þýða,</i> vänlighet, <i>þýðask,</i> hålla sig till någon, sv. dial. "ty sig" till någon), <i>jur.</i>, otukt med djur. Denna gärning belades i äldre tid i Sverige, liksom i andra länder, under den mosaiska rättens inflytande med dödsstraff (jfr Sedlighetsbrott). Och denna stränga uppfattning bibehöll sig länge under inflytande af den gamla öfvertron, att  afkomma kunde alstras genom förbindelser mellan människor och djur. I Sverige kvarstod dödsstraffet ända till 1864, då det utbyttes mot det nu gällande, straffarbete i högst två år. I främmande lagstiftning, särskildt i romanska länder, är gärningen ej längre straffbelagd. I germanska länder har straff däremot i allmänhet bibehållits. Så är fallet äfven i den nya norska strafflagen, ehuru enligt densamma åtal får ega rum, endast då detta är påkalladt af allmänna hänsyn. N. S—g. 
<b>Tideland</b> [ta͡i'dlənd], eng. Se Georgia, sp. 1005. 
<b>Tideman,</b> Johan. Se Nordenflycht, sp. 1252. 
<table class="il"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 1. Adolf Tidemand.</tr></table> <b>Tidemand</b> [-mann], Adolf, norsk målare, f. 14 aug. 1814 i Mandal, d. 25 aug. 1876 i Kristiania, kom vid 17 års ålder till Köpenhamns konstakademi, studerade där i 5 år, ämnade sedan utbilda sig till historiemålare i München, men valde i stället på en kamrats råd Düsseldorf till studieort och reste dit 1837. Han blef elev af T. Hildebrandt, men tog tidigare intryck af K. Fr. Lessings relativt mera realistiska historiemåleri. Hans första större målning behandlade ett svenskt ämne, <i>Gustaf Vasa talar till dalkarlarna vid Mora</i> (1841; kartong i Kristiania konstmuseum). Målningen gjorde lycka, inköptes af Rhens och Westfalens konstförening samt förskaffade T. ett resestipendium från Norge och beställning på en altartafla till Vor Frelsers kirke i Kristiania. Han reste nu till München och Italien, återvände till Norge på ett kort besök sommaren 1842, gjorde en studieresa i fjälltrakterna för att samla stoff till en påtänkt fosterländsk historiemålning, men kom nu till klarhet öfver sin kallelse. Han ville, som han själf yttrat, "skildra detta kraftiga naturfolks karaktär, seder och vanor". Hans första tafla i detta syfte var <i>Sagoberätterskan</i> (1844, inköptes af drottning Josefina och förskaffade konstnären medlemskap af svenska konstakademien). Efter nya studieresor i Norge målade han <i>Söndagskväll i Hardanger</i> (köptes af Oskar I; på slottet i Kristiania) och <i>Gudstjänst i en landskyrka</i> (konstmuseet där). Han bosatte sig 1845 på allvar i Düsseldorf och vann snart ett berömdt namn genom de norska bondelifsbilder, som nu följde, <i>Katekesförhör i en landskyrka</i> (1847, slottet i Kristiania) och <i>Haugianerna</i> (andaktsstund i en norsk rökstuga, 1848, museet i Düsseldorf, en senare replik i Kristiania museum). S. å. målade T. i samarbete med H. Gude den romantiska <i>Brudefärden i Hardanger.</i> Revolutionsoroligheterna hade vid denna tid drifvit de norske konstnärerna hem till Norge, och det såg ut, som skulle konsten nu bli rotfäst i hemlandet. Impulsen till en nationell konst gafs, men då lugn åter inträdde, återvände konstnärerna till utlandet. Under de närmaste åren målade T. för det af Oskar I uppförda lilla lustslottet Oskarshal, som pryddes af uteslutande norska konstverk, serien <i>Norskt bondelif</i> (tio målningar, konstnärligt föga betydande). Högst står <i>De ensamma gamla</i> (en afgjordt bättre replik finns i Kristiania museum). Bland T:s senare verk märkas <i>Utvandrarnas afsked</i> (1851), <i>Graföl</i> (1854), <i>Den sårade björnjägaren</i> (1856), <i>Sockenbud</i> (1860, konstmuseet), <i>Efter tvekampen vid ett bondbröllop</i> (1864), <i>Fanatikerna</i> (1866, Nationalmuseum i Stockholm ; fig. 2) — de båda sistnämnda ega lidelsefull spänning och stark dramatisk hållning och rörlighet, konstnären är där inne i en ämneskrets, helt olika den, som han ditintills behandlat. Till fridsamma idyller återvände han i <i>Brudklädseln</i> (1860), <i>Farmors brudkrona</i> (1865), <i>"Brudeslaatten"</i> (4 målningar till Björnsons berättelse af samma namn, 1870, Göteborgs museum). Hans sista större bondelifstafla är <i>Bröllopståg genom skogen</i> (1872). Hans sista arbete var förstudier till en aldrig utförd historiemålning, <i>Kristian IV grundlägger Kristiania,</i> beställd af Oskar II. Föga 
page_number=670, index= - Tidemand, Adolf  - Tidemansson, Henrik (latiniseradt Henricus Tidemanni) 
betydande äro de tre altartaflor han utförde. I samarbete med Gude målade han <i>Afton på Kröderen</i> (1849), <i>Ljustring</i> (1850), <i>Likfärd på Sognefjorden</i> (1853), <i>Fiskare i fara</i> (1859), med Sophus Jacobsen <i>Lappar på renjakt</i> (1873, Göteborgs museum) och med M. Müller <i>Sinclairs landstigning i Romsdalen</i> (1875). 
<table class="ic"><tr><td style="text-align: center;"><a href="javascript:ShowPopUp(1)"><img src="/img/broken.png" alt="illustration placeholder" title="illustration placeholder"></a></td></tr><tr><td>Fig. 2. <i>Fanatikerna,</i> målning af A. Tidemand.(Nationalmuseum, Stockholm.)</tr></table> 
Han blef af sin samtid hyllad som Norges främsta representativa konstnär. Hans betydelse ligger däri, att han i sin konst gaf uttryck åt det nationella uppvaknandet i sitt hemland. På samma gång föreställde han det norska folket för den stora allmänheten i utlandet. I den düsseldorfska hvardagsgenren införde han ett nytt område, som intresserade ur kulturell och etnografisk synpunkt, liksom hans skildringar genom sitt berättande innehåll väckte intresse. Han framställde sitt hemlands folk med kärlek och poetisk uppfattning. Men han hade aldrig lefvat sig in i folkets lif, han såg det i minnet af sina sommarbesök "som en söndagsgäst", trängde aldrig djupt in i folksjälen. Omedelbarheten i hans iakttagelse måste förslöas under inflytande af luften i Düsseldorf och af där rådande doktriner. Hans studier från Norge ha en vida mera intim folkpsykologisk karaktär än de med tyska yrkesmodeller utarbetade taflorna — studierna stå äfven rent måleriskt högre. I Norges konstutveckling betecknar likväl T. en insats af väckande betydelse. I Tyskland betraktades han som en af det germanska raslynnets främsta representanter i samtidens konst. Han fick många utmärkelser såväl där som i Paris och i England, och hans arbeten såldes till höga pris. Sina mest omtyckta målningar upprepade han med tillhjälp af flera medhjälpare gång på gång, några i ända till 12 exemplar. Han är representerad i Düsseldorfs och i andra tyska städers museer, i Kristiania mycket rikt, äfven med målade studier, kartonger, teckningar (omkr. 500 och dessutom en mängd skissböcker), i Stockholms Nationalmuseum, Göteborg, Helsingfors. Många af hans arbeten äro återgifna i kopparstick och litografi, L. H. Fischer har raderat "Udvalgte værker af T." Se L. Dietrichson, "A. T., hans liv og hans værker" (2 dlr, 1878—79). G—g N. 
<b>Tidemansson,</b> Henrik (latiniseradt <i>Henricus Tidemanni)</i>, biskop, f. (födelseåret ej kändt) i Vånga, Östergötland, d. 20 dec. 1500, nämnes 1462 som kanik i Linköping och blef 1465 biskop där. Han var en verksam och nitisk stiftschef. Den sedan länge ofullbordade ombyggnaden af domkyrkans kor lät han fullborda genom inkallade mästare från Köln och andra orter i Tyskland. 1498 var koret färdigt, af en i Norden sällsynt prakt; men kostnaderna hade varit så stora, att domkyrkans ekonomi var mycket medtagen. Stor omsorg visade T. om stiftets biskopsgårdar; så uppförde han det fasta huset på Munkeboda, och i Vadstena byggde han två stenhus, hvaraf det större refs 1834, men det mindre, som bär årtalet 1473, ännu kvarstår. På vägarna kring Linköping lät han stenlägga broar för vägfarandes bästa. 1475—77 satt han med ärkebiskop Jakob i undersökningskommissionen för den heliga Katarinas kanonisering; vid hennes translation i Vadstena 1489 höll han den stora högtidspredikan. Hans täta förbindelser med 
page_number=671, index= - Tidemansson, Henrik (latiniseradt Henricus Tidemanni)  - Tiden, konservativ politisk tidning  - Tiden, tidskrift för socialdemokratisk kritik och politik  - Tiden, bokförlagsaktiebolag  - Tidén, Lars  - Tidens gud. Se Kronos.  - Tidens tegn ("tidens tecken"), norsk daglig tidning  - Tider, med. Se Menstruation, sp. 130.  - Tidersrum, socken. Se Tirserum.  - Tideräkning. Se Kalender och Kronologi.  - Tidikelt, oasgrupp och landområde i nordvästra delen af inre Sahara.  - Tidjaret, turk., handel  - Tidkantring. Se Ebb och flod.  - Tidkula. Se Tidssignal.  - Tidlön. Se Arbetslön, sp. 1356.  - Tidlösan, bot. Se Colchicum.  - Tidmätning 
Vadstena voro måhända icke alltid så goda; ett förmaningsbref af honom till klostret från 1495 innehåller åtskillig kritik. T. var en framskjuten medlem af rådet. Hotad genom Sten Sture d.ä:s försök att genom påfven få presentationsrätt bl. a. till Linköpings biskopsstol (1491), samverkade T. på 1490-talet med ärkebiskopen mot herr Sten, deltog i underhandlingarna med konung Hans och blef efter fientligheternas utbrott 1497 tillfångatagen af herr Stens folk, medan biskopsgården Rönö blef bränd och nedbruten. Under konung Hans satt han 1498 i regeringen och uppträdde med klagomål mot herr Sten för lidna förluster. Under sina sista dagar synes T. ha lånat ett villigt öra till sin forne kansler Gadhs sträfvanden att få till stånd en svensk samling mot konung Hans. Men innan upproret utbröt, afled han. — Fyra bevarade didaktiska poem (tr. i Klemmings "Svenska medeltids dikter och rim" 1881—82) bära T:s namn. <i>Konungen</i> tecknar under kritik af Karl Knutsson ett gammalsvenskt konungaideal utan nymodig flärd, med förstånd och rättvisa, i samverkan med rådet; den vid slutet af 1400-talet aktuella ryska faran skymtar fram. <i>Sveriges lag</i> är en rimöfversikt öfver lagens olika balkar; också här betonas starkt konungens plikt att hålla sin ed. <i>Klokskapsråd för hushållning</i> ifrar för byggande af stenhus i st. f. trähus och emot superiet. <i>Om bohag</i> ger anvisningar för bryggning, skötsel af fruktträd m. m., delvis i bondpraktikans stil; den klingar ut i en patriotisk appell och en bön.´ K. B. W—n. 
<b>Tiden,</b> konservativ politisk tidning, som utgafs af V. F. Palmblad, 1847—48 i Stockholm, 1849—16 nov. 1859 i Uppsala, 20 nov. 1850—30 aug. 1851 i Stockholm och 3 sept. 1851—31 dec. 1851 i Uppsala. Bland tidningens medarbetare märkas K. O. Angeldorff, J. A. von Hartmansdorff och J. M. Rosén. Tidningen utkom till 1849 som daglig, sedermera som halfveckotidning. "Tiden" var ämnad att träda i st. f. "Svenska biet"; den egde ett solidt innehåll, men fick aldrig någon betydelse som nyhetstidning och var för tungrodd i vändningarna, hvarför det snart brast förlagskapital. R—n B. 
<b>Tiden,</b> tidskrift för socialdemokratisk kritik och politik, utges af Sveriges socialdemokratiska arbetarparti och uppsattes i nov. 1908. Redaktörer ha varit Hj. Branting t. o. m. juni 1914, Branting  och R. Sandler juli—dec. 1914, Branting och G. Möller t. o. m. juli 1917, hvarefter Möller ensam varit redaktör. Bland tidskriftens medarbetare må nämnas, utom redaktörerna, professorerna A. Hägerström, V. Lundstedt, G. F. Steffen, E. Sjövall, K. Wicksell och Ö. Undén, vidare O. Järte, Ellen Key, E. Sommarin och A. Örne. Tidskriften innehåller 24 ark årligen, fördelade på 8 nummer; priset var 1909—17 3 kr. om året och är nu höjdt till 6 kr. 
<b>Tiden,</b> bokförlagsaktiebolag, som stiftades 1912 och förlägger social, politisk och ekonomisk litteratur, företrädesvis af socialdemokratisk åskådning, samt vitterhet. Aktiekapitalet är 60,000 kr. Förlaget har socialdemokratisk styrelse. 
<b>Tidén,</b> Lars, veterinär, f. 5 dec. 1775 i Fröjered, Skaraborgs län, d. 1 sept. 1847 i Skara, tog studentexamen 1804, studerade sedan vid Kirurgiska (nuv. Karolinska) institutet och aflade där kirurgie magisterexamen 1810. Han tjänstgjorde som läkare vid Svea artilleriregemente och flottan samt utnämndes 1813 till adjunkt och andre lärare vid veterinärinrättningen i Skara. Han uppehöll så godt som ensam lärarverksamheten där, enär öfverdirektören (Norling), med undantag af sommarmånaderna, merendels vistades vid den yngre skolan i Stockholm. Trots den ansträngande undervisningen utöfvade T. en ovanligt omfattande skriftställarverksamhet i original och öfversättning och bidrog därigenom i högre grad än någon annan veterinär att göra veterinärvetenskapen känd och erkänd i Norden. Bland originalarbeten må nämnas <i>Bidrag till physiologien och naturalhistorien</i> (1816) och <i>Handbok i boskapsskötseln</i> (1841; 2:a uppl. 1850). Han utgaf äfven tidskrifter, såsom "Magasin för veterinärvetenskapen och landthushållningen" (1826—30), "Tidskrift för landtmän" (1832—35) och "Archiv för hästvänner och landthushållare" (1836—37). På T:s graf på Skara kyrkogård reste Sveriges veterinärer 17 aug. 1908 en minnesvård af granit. S—g. 
<b>Tidens gud.</b> Se Kronos. 
<b>Tidens tegn</b> ("tidens tecken"), norsk daglig tidning, som 1910 uppsattes i Kristiania af redaktör O. A. Thommessen  (se denne), sedan han brutit med styrelsen för "Verdens gang", hvars redaktör han varit; denna tidnings hela redaktion gick med honom öfver till det nya företaget. Tidningen har slutit sig till frisinnade vänstern, men är ett oafhängigt organ för en frisinnadt borgerlig politik, är frihandels- och riksspråksvänlig samt har den ojämförligt största spridningen af Norges alla dagliga tidningar, f.n. (1919) 75,000 ex. Redaktör sedan aug. 1917 är Rolf Thommessen, den ofvannämndes son. 
<b>Tider,</b> <i>med.</i> Se Menstruation, sp. 130. 
<b>Tidersrum,</b> socken. Se Tirserum. 
<b>Tideräkning.</b> Se Kalender och Kronologi. 
<b>Tidikelt,</b> oasgrupp och landområde i nordvästra delen af inre Sahara (Tuat-området), på 25—27° n. br. och 1—3° ö. lgd, omkr. 50 km. s. v. om El-Goléa (se d. o.). Området utgör en af Vadi Saura genomdragen depression mellan Igidis sanddyner i v. samt Tademait-, Tasili- och Muidirplatåerna i n., ö. och s. (se flod- och bergsystemkartan till art. Afrika). Hufvudort är In-Salah, station vid den gamla karavanleden mellan Algeriet och Timbuktu (i franska Nigerområdet). Fransmännen togo T. i militärisk besittning 1899—1900. Den bofasta befolkningen, som idkar trädgårdsodling, består af berber, som fått tillskott af negerblod. Hemmahörande i T. äro också arabiska nomader. H. W—k. 
<b>Tidjaret,</b> turk. (af arab. <i>tidjare,</i> framför en genitiv <i>tidjaret</i>), handel. — Tidjaret-nazyr-y (jfr Nazir), handelsminister. — Tidjaret-mehkemesi, t.-chane, handelsdomstol, "tribunal de commerce". — T.-medjlisi, handelskammare. 
<b>Tidkantring.</b> Se Ebb och flod. 
<b>Tidkula.</b> Se Tidssignal. 
<b>Tidlön.</b> Se Arbetslön, sp. 1356. 
<b>Tidlösan,</b> <i>bot.</i> Se Colchicum. 
<b>Tidmätning,</b> bestämning af en tidrymds längd uttryckt i de öfliga tidsenheterna: sekund, minut, 
page_number=672, index= - Tidmätning  - Tidning 
timme o. s. v. (se Tid 1). Enär tiden bestämmes genom en timvinkel, så kan bestämningen af en tidrymd utföras genom uppmätning af differensen mellan timvinklar, och tidmätning sålunda reduceras till <i>vinkelmätning</i>. En dylik tidmätning är t. ex. den, som kan utföras medelst en solvisare eller ett solur. För bekvämlighetens skull har man emellertid för tidmätning inrättat mekaniska apparater (ur, kronometrar, pendelur), medelst hvilka utföres en jämn rörelse, hvars belopp ständigt anges genom en visare, och som äro så inrättade, att visarens rörelse noga motsvarar jordens rotationsrörelse och sålunda bekvämt anger tiden. K. B. (B—d.) 
<b>Tidning,</b> en med korta, regelbundna mellantider utkommande periodisk skrift, som meddelar nyheter; vanligen kräfves äfven, att den skall ha en för alla nummer gemensam titel och vara tryckt. Som världens äldsta tidningar, eller som tidningarnas första förelöpare, brukar man nämna de under kejsartiden i Rom utkommande <i>Acta diurna</i> (se d. o.) och Kinas officiella organ, den af utlänningar s. k. Peking gazette från Tangdynastiens tid (618—907 e. Kr.), båda endast afsedda för meddelanden af statslig art och mångfaldigade genom afskrifvare. Liknande företeelser ha naturligtvis förekommit på andra håll, och tidningens upphof är gifvetvis det enskilda brefvet,  som innehöll äfven allmänna nyheter, ofta på ett särskildt blad (lat. <i>pagella</i>), som kunde sändas till flera personer, utan att privatunderrättelserna följde med. Regelbundna korrespondenser ingingo till och utgingo från åtskilliga af medeltidens furstar och handelshus. Rådet i Venezia meddelade på detta sätt sina agenter krigs- och statsnyheter under senare hälften af 1500-talet, och köpmanshuset Fugger i Augsburg utgaf mot 1500-talets slut nästan dagligen handskrifna nyhetsblad på flera språk om hvart annat, allteftersom nyheter inlupit från deras olika filialkontor; dessa <i>Ordinari zeitungen</i> kostade 25 floriner i årsabonnemang. En samling sådana från 1568—1604 finnes i Wiens kejserliga bibliotek. 
Boktryckerikonsten förvandlade en hel del dylika bref till flygblad. Enstaka uppseendeväckande händelser eller ett knippe nyheter befordrades till trycket och spreds i ett antal exemplar. Snart urpstodo numrerade serier af dylika flygblad, och när postväsendet nått den stadga och utveckling, att tidningsutgifvaren kunde räkna på, att han utan afbrott erhöll nyhetsmaterial, uppstodo regelbundna nyhetsblad, tidningar i egentlig mening. Hvar och när den allra första utkom, kan ej med bestämdhet uppges; det var i alla händelser på den europeiska kontinenten. Från den tyska staden Strassburg finns årgången 1609 af en veckotidning, utgifven af bokhandlaren Johann Carolus; den hade då pågått några år och är den äldsta kända. Närmast Strassburg kommer Frankfurt am Main, där Egenolph Emmel 1615 uppsatte "Frankfurter journal", som redan 1616 fick en medtäflare i "Frankfurter oberpostamtzeitung". Öfriga mera betydande tyska städer fingo snart tidningar, Berlin 1617, Augsburg, Köln och Nürnberg 1620 o. s. v.; orter, som voro knutpunkter för postvägarna och handelscentra, gingo i spetsen. Lång tid framåt fortforo emellertid både nyhetsbrefven och flygbladen att finnas till. De tyska föredömena följdes rätt snart, först i Nederländerna (1616), sedan i England (1622), Frankrike (1631) och småningom äfven i öfriga länder. 
Äfven i <i>Sverige</i> föregicks tidningspressens uppkomst af flygblad, innehållande skildringar af märkligare tilldragelser; de tidigaste förskrifva sig från slutet af 1500-talet. Under 1600-talets första årtionden hemsändes från krigsskådeplatserna handskrifna nyhetsblad, s. k "relationer". I 1626 års kansliordning, § 23, förordnade Gustaf II Adolf, som äfven på detta område var initiativtagare och grundläggare, att sekreteraren vid Riksarkivet (som tillika var rikshistoricus) skulle ur actis probatis och trovärdiga rykten samt korrespondenternas avisor om utländska saker "extrahera det bästa och märkeligaste och det hvarje vecka trycka låta". Under förra delen af 1630-talet utgåfvos krigsrelationer med titlarna "Aviso och kort berättelse", "Sannfärdig och grundlig berättelse" etc. Det var sålunda närmast kriget, som gaf näring åt svenska tidningspressen. 1643 uppdrogs åt generalpostmästaren att redigera ett slags officiell tidning. Förutom kronans korrespondenter i Helsingör, Hamburg och Stettin, hvilka på samma gång voro posttjänstemän, skulle han hålla egna veckokorrespondenter i de förnämsta städerna i Tyskland, Holland, Frankrike, Italien o. s. v., och hvad märkeligt han från dem eller ur kansliet inhämtar angående staten, krigen och commercierna, därutur skall han på svenska "låta formera och trycka korta extracter och dem sedan till postförvaltarne förskicka att spargeras under K. M:ts undersåter". På grund däraf framträdde Sveriges äldsta tidning, "Ordinari Posttijdender", 1645, med ett nummer i veckan. Detta förordnande för generalpostmästaren upphörde 1685; därefter sköttes utgifvarskapet ända till 1766 af "gazette skrifvare", förordnade af K. M:t och Kanslikollegium. Ännu på 1680-talet fortforo handskrifna gazetter att tillverkas, införskrifvas och utdelas. Om detta den svenska publicitetens äldsta skede och dess fortsättning fram på 1700-talet se vidare Post- och Inrikes tidningar. Posttidningen var under enväldet officiell, i det att den innehöll de styrandes egna förordningar och meddelanden. — Till pressen kan äfven räknas publikationen "Relationes curiosæ", utgörande naturalhistoriska meddelanden af mestadels vidunderlig art, hvilka (med ett n:r om ett halft ark i veckan) utgåfvos 1682, 1700 och 1701 samt döko upp ännu 1723 under titeln "Stockholmiske relationes curiosæ". — Publiciteten, som under Karl XII:s regering legat så godt som alldeles nere, återvaknade under frihetstiden. De vetenskapliga tidskrifterna togo sin början med "Dædalus hyperboreus" (1716—17), utgifven af Emanuel Swedenborg, och "Acta literaria Sueciæ" (1720 ff.), utg. af Vetenskapssocieteten i Uppsala, de populära moraliska med Carl Carlesons "Sedo lärande Mercurius" (1730—31) och Olof von Dalins "Then Swänska Argus" (1732—34). Bibliografiska och i någon mån kritiska, men framför allt organ för hans egen bokhandlarverksamhet voro Lars Salvius' "Lärda tidningar" (1745—73). En vecklig prislista för hufvudstaden började utges på 1720-talet. Ekonomiska eller politiska veckoskrifter, en mängd politiska 
page_number=673, index= - Tidning 
flygskrifter samt en begynnande landsortspress utmärkte tidehvarfvet. Af tidningarna kunna nämnas Peter Mommas "Gazette" (1742-58), tryckt på franska, och "Stockholms weckoblad" (1745-79). De äldsta landsortstidningarna voro "Götheborgs weko-lista" (1749-57), "Carlskronas weko-blad" (1754, den äldsta ännu fortlefvande landsortstidningen), "Norrköpings wekotidningar" (1758; bladet fortlefver i "Norrköpings tidningar") och "Nyköpings wekoblad" (1764 ff.) m. fl. Vid de flesta riksdagar utgafs en riksdagstidning (se d. o.). 1756 uppsattes som den första i sitt slag "Linköpings stiftstidningar". "Dagligt allehanda", som från 1767 hade utgjort ett bihang till "Stockholms weckoblad", skildes 1769 därifrån som en själfständig tidning, hvilken blef den första dagliga i Sverige och länge var Sveriges ojämförligt förnämsta annonstidning. I vittert afseende anmärkningsvärd är J. Roséns "Hvad nytt? Hvad nytt?" i Göteborg (1772-73). Den förnämsta förmedlaren mellan de bildade i Sverige och den allmäneuropeiska bildningen, skaparen af en litterär press i Sverige, var K. K. Gjörwell genom sina många tidningsföretag alltifrån 1750-talet. En framstående tidningsman var Anders Berch, som 1768-69 utgaf "Posten". Under 1770-80-talen uppsattes i flera större provinsstäder veckotidningar, af hvilka "Lunds weckoblad" (1775) fortgår än i dag. Den för nationens bildning epokgörande tidningen "Stockholmsposten" (J. H. Kellgren och K. P. Lenngren), hvilken började utges 1778, innehöll äfven nyhetsmaterial. - Hvad pressens rättsliga ställning angår, hade tidningarna, liksom öfriga skrifter, enligt 1684 års förordning varit underkastade censur, tills denna upphäfdes genom tryckfrihetens införande 1766 (se Censur, sp. 1430). På utgifning af tidning söktes vanligen privilegium, som efter Kanslikollegiets hörande meddelades af K. M:t. Genom 1785 års författningar (3 maj och 24 aug.) om den periodiska pressen kringskars tryckfriheten betydligt, i det att boktryckarna ensamma tillerkändes rättighet att utge dagblad, vecko- eller månadsskrifter, dock med det uttryckliga villkor, att utgifvaren därtill fått konungens (eller Kanslikollegiets) privilegium, i hvilket äfven skulle införas föreskrift om de ämnen, som finge i tidningen behandlas; tillika förbjöds fortsatt utgifning af alla de periodiska skrifter, som utan dylika privilegier då utgåfvos. Tryckfrihetens lössläppande genom förordningen af 11 juli 1792 framkallade "jakobinska" tidningar (Philipsons "Patrioten", 1792-94) och den sansade "Extra posten" (1792-95; Leopold m. fl.). Under fortgången af Gustaf IV Adolfs regering lades ånyo hårda band på det fria ordet, så att pressen urståndsattes att utgöra språkrör för den allmänna meningen. Till en början återupplifvades 26 mars 1798 de nyssnämnda bestämmelserna af 1785. Vid Kanslikollegiets upphäfvande (1801) fick hofkansleren uppsikt öfver pressen. "För vinnande af större likformighet" påbjöds i dec. 1804, att landsortstidningarna skulle först meddela stockholmsnyheter, därefter nyheter från den stad, hvarest de utgåfvos, vidare öfriga inrikes nyheter och sist utrikes nyheter. Allt omnämnande af Frankrikes inhemska angelägenheter samt "Buonapartes" person förbjöds 15 dec. 1804. Veckobladen blefvo kort därefter, i jan. 1805, förbjudna att införa andra utrikes nyheter än sådana, som förut blifvit tryckta i Posttidningarna, hvilket stadgande ytterligare skärptes 28 jan. 1806, då det förbjöds att införa något af hvad som i utländska tidningar funnes omnämndt angående de nya geografiska och politiska förändringarna i Tyskland och Italien. Efter statshvälfningen 1809 upphäfdes alla dessa stadganden genom tryckfrihetsförordningen af 9 mars 1810. Enligt denna skulle dagblads och periodiska skrifters utgifvaro ensamma vara underkastade författaransvaret; de framför andra erinrades om ett rätt bruk af tryckfriheten, och utgifvarens förbrytelse genom sådant blad skulle umgällas dubbelt i alla de fall, där med penningar pliktas. Detta stadgande finnes jämväl intaget i vår ännu gällande tryckfrihetsförordning af 16 juli 1812. Däri föreskrifves dessutom, att utgifvare af dagblad eller periodiska skrifter måste anmäla sig, jämte titeln och tryckningsorten, hos hofkansleren (numera hos chefen för Justitiedepartementet), som eger att meddela bevis, att intet hinder mot tidningens utgifvande förekommer (se vidare Tillståndsbevis). Det fria ordet kunde alltså på allvar börja att kämpa sig fram till en maktställning i samhället, ehuru den (1812-44) återupplifvade indragningsmakten lade många hinder i vägen därför (jfr Indragningsmakt, sp. 579). Bland de nyframträdande tidningarna märkas P. A. Wallmarks konservativa "Journal" (1809-37), de af Grevesmöhlen (se denne) 1810-13 utgifna, B. J. Törneblads "Nya posten" m. fl. Pressen genljöd länge af den vittra striden mellan romantiker och akademister. På 1820-talet var "Kometen" i Stockholm den anmärkningsvärdaste nya litterära tidningen. En tidningsutgifvare med klart politiskt program framstod ändtligen i G. Scheutz, som (i "Anmärkaren", 1817-20, och "Argus", 1820 ff.) med fasthet förde framåtskridandets talan. "Argus" (Scheutz och J. Johansson) var den första utpräglade oppositionstidningen och riktade sin udd mot ämbetsmannagodtycket, men ej mot konungen. För reformer verkade äfven "Stockholms courier" (1820-22; J. P. och S. L. Theorell); öfver hufvud taget är 1820-talet det årtionde, då den verkliga politiska pressen började taga fart. 1824 pålades en tidningsstämpelafgift. som afskaffades först 1872 (se Korsbandsförsändelse). Under julirevolutionens år, 1830, framträdde L. J. Hiertas ryktbara och högeligen inflytelserika oppositionstidning "Aftonbladet", som (under Hiertas ledning till 1851) djärft och outtröttligt, med ofta hänsynslöst skämt, arbetade för nationens demokratiska uppfostran, hela styrelsesättets ombildning till verklig konstitutionalism, representationens reformering, afskaffande af religionstvång, folkbildningens höjande, näringsfrihet, mildare brottmåls- och civillagar m. m. Först med "Aftonbladet" vardt det offentliga ordet en makt i de allmänna angelägenheterna. Tidningen var aktuell, jämförelsevis kortfattadt skrifven och efter tidens mått allsidig; dess litterära afdelning var emellertid underlägsen flera af konkurrenterna. Vid "Aftonbladets" sida kämpade det föryngrade "Dagligt allehanda" (den redbare, men häftige V. F. A. Dalman), J. G. 
page_number=674, index= - Tidning 
Hiertas "Medborgaren" (1829—32). Samtidigt hade konservatismen flera betydande organ. J. K. Askelöf var denna åskådnings förnämsta kraft genom "Svenska Minerva" (1830 ff.), som intog en själfständig hållning mot regeringen. Crusenstolpes "Fäderneslandet" (1830—33) åter var salarierad. "Svenska biet" (1839—44) och den af V. F. Palmblad redigerade "Tiden" (1847—50) förtjäna äfven nämnas. En moderatare konservatism förfäktades af J. A. Hazelius i "Svenska tidningen" (1851—59), hvars mantel upptogs af det inom kort inflytelserika bladet "Nya dagligt allehanda" (sedan 1859; K. A. Lindström m. fl.). En medelväg mellan konservatism och liberalism hölls af den stora annonstidningen "Stockholms dagblad" (uppsatt 1824), som mot 1860-talets slut vardt nyhetstidning och vann politiskt inflytande under J. A. och V. Walldén. — Landsortspressen började under samma epok, som ju ända till 1850-talets ingång utmärktes af mycken utrikespolitisk liflighet, utvecklas och vinna betydenhet. I spetsen gingo "Göteborgs handels- och sjöfartstidning" (1832, J. Sandvall, S. A. Hedlund), "Skånska correspondenten" i Lund (1832 ff.), "Östgöta correspondenten" i Linköping (1838 ff., H. B. Palmær, Ridderstad), "Skånska posten" i Kristianstad (1830 ff.), "Nerikes allehanda" i Örebro (1843 ff.), "Barometern" i Kalmar (1841 ff.), "Norrlands tidningar" i Härnösand (1835 ff.) m. fl. Den svenska pressen undergick inga viktigare förändringar under 1850- och 1860-talen, om också vissa förskjutningar egde rum i fråga om flera ledande tidningars ställning; yttre villkor och innehåll voro ungefärligen desamma som tidigare. En ny huvudstadstidning tillkom 1864 i "Dagens nyheter". En ny tidningstyp uppstod i den illustrerade tidningen, som att börja med närmast påminte om 1500-talets illustrerade flygblad, men småningom höjde sig till verkligt värde; föregångare var det af L. J. Hierta utgifna "Lördagsmagasinet" (1836 ff.), den egentliga banbrytaren "Illustrerad tidning" (1855 ff., A. Blanche förste redaktör). Äfven skämttidningen tillhörde denna tids nyheter; sedan ett par kåseriblad af O. P. Sturzen-Becker och den väsentligen politiska "Kapten Puff" (1856 ff.) visat tendenser åt detta håll, kom den första svenska skämttidningen med "Söndags-Nisse" (1862 ff.). 1880-talets lifligare politiska strider, särskildt tullfrågan, kallade flera nya tidningar till lif (i Stockholm "Svenska dagbladet" 1884, "Socialdemokraten" och "Vårt land" 1885; den billiga, för småfolket afsedda "Stockholmstidningen" 1889); politiska och nyhetstidningar, som 1880 voro 183, hade 1890 ökats till 316, och följande årtionde visade ökad lifaktighet. Under senare hälften af 1880-talet började några större tidningar att äfven utge söndagsnummer, och f. n. (1919) utkomma tidningar (däraf 6 i Stockholm) med 7 nummer i veckan. Förbättringar i själfva det tekniska vid tidningstryckerierna och utvecklingen af telegram- och notisbyråväsendet äro grundvalen för de betydande förändringar, som tidningarna undergått under de allra sista tiderna och som gjort större skillnad mot de föregående typerna, än hvad som skett under det föregående halfva århundradet. Till de mest anmärkningsvärda nyheterna hör det rätt myckna illustrerandet, som efter amerikansk förebild nu är vanligt. Svenska nyhetstidningar äro nästan undantagslöst af politisk färg och gruppera sig efter de politiska partierna, hvilka samtliga ega organ. De dagliga huvudstadstidningarna utges i regel i två olika upplagor, en större för Stockholm och en mindre för landsorten; den senare upplagans distributionstid bestämmes efter posternas afgångstider; inom hufvudstaden utkomma vissa blad i tre olika editioner (12 middagen, 3 och 5 e. m.). Sammanlagda antalet exemplar af den spriddaste hufvudstadstidningens båda upplagor utgjorde 1918 icke mindre än omkr. 170,000. Landsortspressen har nått en betydande utveckling, och de större städernas tidningar intaga ofta en själfständig och ledande ställning. En enorm utveckling har den fackliga pressen genomgått, både i omfång och antal. Vuxit har äfven i hög grad den billiga veckopressen efter engelskt och amerikanskt mönster; illustrerade veckotidningar ("Hvar 8 dag", "Idun", "Veckojournalen") äro däremot få. Bibliografi (till 1900) finns i B. Lundstedt, "Sveriges periodiska litteratur" (3 bd, 1895—1902). Jfr vidare E. Key, "Försök till svenska tidningspressens historia" (1883), O. Sylwan, "Svenska pressens historia till statshvälfningen 1772" (1896), K. Warburg, "Illustrerad svensk litteraturhistoria (II—V, kapitlen om pressen) och detta arbetes artiklar om mera betydande svenska tidningar. Om antalet tidningar i Sverige upplyser tabellen på sp. 1285—86. 
<i>Norge.</i> Den norska tidningspressen är jämförelsevis ung. Frånser man ett enstaka försök 1644 med utgifvandet af "Aggerhuusiske acter", fick Norge först under andra hälften af 1700-talet sina egna tidningar, af hvilka den första, "Norske intelligenz-seddeler", började utkomma i Kristiania 1763. Den följdes 1765 af "Efterretninger fra Adressecontoiret i Bergen", 1767 af Trondhjems "Adressecontoirs efterretninger" och 1780 af "Christianssandske ugeblade". Dessa fyra tidningar ega ännu bestånd, ehuru till en del under andra namn, men endast "Trondhjems adresse" och "Christianssands stiftsavis" ha någon politisk betydelse och större spridning. Genom sina annonsprivilegier hindrade de länge uppkomsten af en själfständig press, och på flera ställen har denna först genom privilegiets inlösning kunnat utveckla sig, hvarigenom också de äldre adressbladen delvis ändrat karaktär och blifvit politiska tidningar i modern mening. 1808—14 utgafs i Kristiania en officiell regeringstidning, "Budstikken", senare "Tiden", som bevarat sitt historiska intresse och efterträddes af "Den norske rigstidende" (1815—82). 1815—21 utgafs också ett oppositionsorgan, "Det norske nationalblad". En intressant veckoskrift är "Den norske tilskuer", som utgafs i Bergen 1817—21, af bl. a. K. M.. Falsen. 1819 uppsattes "Morgenbladet", som till en början icke egde någon politisk karaktär. Däremot framträdde på 1820-talet ett större antal politiska tidningar, som "Tilskueren" (regeringsvänlig) och "Patrioten", båda af kort varaktighet, samt "Patrouillen" (1824—32), en oppositionstidning under redaktion af L. Mariboe, hvilken kan betraktas som den norska journalistikens fader. 1832—34 utkom 
page_number=675, index= - Tidning 
<i>Antalet i Sverige utgifna periodiska skrifter, åren 1645-1915.</i> 
<table class="b"> <tr><td> </td><td style="text-align: center;" COLSPAN=2>Under hela tidsrymden </td><td style="text-align: center;" COLSPAN=8>Under nedanstående år:</td></tr> <tr><td><i>Politiska, nyhets- och annonstidningar:</i>  </td><td style="text-align: center;">1645-99 </td><td style="text-align: center;">1700-99  </td><td style="text-align: center;">1800 </td><td style="text-align: center;">1830 </td><td style="text-align: center;">1850  </td><td style="text-align: center;">1880  </td><td style="text-align: center;">1890 </td><td style="text-align: center;">1900 </td><td style="text-align: center;">1910   </td><td style="text-align: center;">1915</td></tr> <tr><td>Utkommande en gång i veckan                     </td><td style="text-align: right;">7        </td><td style="text-align: right;"> 66      </td><td style="text-align: right;">10   </td><td style="text-align: right;">24   </td><td style="text-align: right;"> 45   </td><td style="text-align: right;"> 68   </td><td style="text-align: right;">145  </td><td style="text-align: right;">118  </td><td style="text-align: right;">  140  </td><td style="text-align: right;">  211</td></tr> <tr><td>    »      två gånger  »                        </td><td style="text-align: right;">1        </td><td style="text-align: right;"> 36      </td><td style="text-align: right;"> 5   </td><td style="text-align: right;">17   </td><td style="text-align: right;"> 25   </td><td style="text-align: right;"> 74   </td><td style="text-align: right;"> 76  </td><td style="text-align: right;"> 92  </td><td style="text-align: right;">  107  </td><td style="text-align: right;">   94</td></tr> <tr><td>    »      tre   »     »                        </td><td style="text-align: right;">-       </td><td style="text-align: right;">  4      </td><td style="text-align: right;"> 5   </td><td style="text-align: right;"> 6   </td><td style="text-align: right;">  4   </td><td style="text-align: right;"> 27   </td><td style="text-align: right;"> 59  </td><td style="text-align: right;"> 64  </td><td style="text-align: right;">   71  </td><td style="text-align: right;">   78</td></tr> <tr><td>    »      fyra  »     »                        </td><td style="text-align: right;">-       </td><td style="text-align: right;">  1      </td><td style="text-align: right;">-   </td><td style="text-align: right;"> 1   </td><td style="text-align: right;"> -   </td><td style="text-align: right;">  3   </td><td style="text-align: right;">  8  </td><td style="text-align: right;"> 18  </td><td style="text-align: right;">   16  </td><td style="text-align: right;">   22</td></tr> <tr><td>    »      sex   »     »                        </td><td style="text-align: right;">-       </td><td style="text-align: right;"> 13      </td><td style="text-align: right;"> 1   </td><td style="text-align: right;"> 6   </td><td style="text-align: right;">  6   </td><td style="text-align: right;"> 11   </td><td style="text-align: right;"> 22  </td><td style="text-align: right;"> 49  </td><td style="text-align: right;">   72  </td><td style="text-align: right;">   71</td></tr> <tr><td>    »      sju   »     »                        </td><td style="text-align: right;">-       </td><td style="text-align: right;"> -      </td><td style="text-align: right;">-   </td><td style="text-align: right;">-   </td><td style="text-align: right;"> -   </td><td style="text-align: right;"> -   </td><td style="text-align: right;">  5  </td><td style="text-align: right;">  7  </td><td style="text-align: right;">    8  </td><td style="text-align: right;">   10</td></tr> <tr><td>    »      tolf  »     »                        </td><td style="text-align: right;">-       </td><td style="text-align: right;"> -      </td><td style="text-align: right;">-   </td><td style="text-align: right;">-   </td><td style="text-align: right;"> -   </td><td style="text-align: right;"> -   </td><td style="text-align: right;">  1  </td><td style="text-align: right;">  2  </td><td style="text-align: right;">   -  </td><td style="text-align: right;">   -</td></tr> <tr><td style="text-align: right;">Summa                                         </td><td style="text-align: right;"> 8       </td><td style="text-align: right;">120      </td><td style="text-align: right;">21   </td><td style="text-align: right;">54   </td><td style="text-align: right;"> 80   </td><td style="text-align: right;">183   </td><td style="text-align: right;">316  </td><td style="text-align: right;">350  </td><td style="text-align: right;">  414  </td><td style="text-align: right;">  486</td></tr> <tr><td></td></tr> <tr><td><i>Allmänna och litterära tidskrifter</i>       </td><td style="text-align: right;"> 1       </td><td style="text-align: right;">122      </td><td style="text-align: right;"> 3   </td><td style="text-align: right;"> 3   </td><td style="text-align: right;"> 16   </td><td style="text-align: right;"> 22   </td><td style="text-align: right;"> 33  </td><td style="text-align: right;"> 30  </td><td style="text-align: right;">   44  </td><td style="text-align: right;">  141</td></tr> <tr><td><i>Teologiska och uppbyggelse d:o</i>           </td><td style="text-align: right;">-       </td><td style="text-align: right;"> 13      </td><td style="text-align: right;">-   </td><td style="text-align: right;"> 1   </td><td style="text-align: right;"> 13   </td><td style="text-align: right;"> 25   </td><td style="text-align: right;"> 50  </td><td style="text-align: right;"> 68  </td><td style="text-align: right;">  100  </td><td style="text-align: right;">  102</td></tr> <tr><td><i>Öfriga specialtidskrifter</i>                </td><td style="text-align: right;">-       </td><td style="text-align: right;"> 88      </td><td style="text-align: right;">21   </td><td style="text-align: right;">41   </td><td style="text-align: right;"> 61   </td><td style="text-align: right;">114   </td><td style="text-align: right;">204  </td><td style="text-align: right;">285  </td><td style="text-align: right;">  459  </td><td style="text-align: right;">  478</td></tr> <tr><td style="text-align: right;">Summa                                         </td><td style="text-align: right;"> 9       </td><td style="text-align: right;">343      </td><td style="text-align: right;">45   </td><td style="text-align: right;">99   </td><td style="text-align: right;">170   </td><td style="text-align: right;">344   </td><td style="text-align: right;">603  </td><td style="text-align: right;">733  </td><td style="text-align: right;">1,017  </td><td style="text-align: right;">1,207</td></tr> </table> 
veckoskriften "Vidar", redigerad af Schweigaard, Welhaven, P. A. Munch, C. W. Hjelm m. fl., 1836—47 "Den constitutionelle" (konservativ) och 1848—63 "Christiania-posten". Samtidigt ställde sig "Morgonbladet", som 1831—57 redigerats af A. B. Stabell, på oppositionens sida och blef snart landets förnämsta tidning; sedan Chr. Friele efterträdt Stabell, vardt det språkrör för de konservative och behärskade länge opinionen bland de bildade i landet. "Statsborgeren" (1831—37) hade sin betydelse genom Henrik Wergelands medarbetarskap. Äfven den mycket spridda "Aftenposten" (sedan 1860) hade en utprägladt konservativ hållning. Den är framför allt hufvudstadstidningen och har haft en rikedom på bidrag af allmänt kulturellt intresse. De moderat-liberala åsikterna framträdde i "Aftenbladet" (1855—81), som utgjorde en fortsättning af skämttidningen "Krydseren" under dess redaktör D. Meidell. I redaktionen deltogo på olika tider O. J. Richter och Bj. Björnson. Efter 1867 blefvo de nationella striderna härskande inom den politiska världen, och deras tilltagande skärpa präglade tidningspressen, som nu afsevärdt ökades i antal och inflytande. Särskildt landsortspressen nådde en rik utveckling. På mera utprägladt liberal grund stod "Dagbladet" (sedan 1868). Ännu längre åt vänster gick "Verdens gang", uppsatt 1868. Sedan detta blad 1878 fått till redaktör O. Thommessen, fick det hastigt en stor spridning och bestämmande inflytande. Det var starkt svenskfientligt och förfäktade vänsterns åskådningar, ehuru icke partibundet. Det verkade epokgörande genom moderniserad uppställning, illustrationer, en kort, pikant stil med hvassa poänger. Efter Thommessens afgång 1910 har dess betydelse sjunkit. Bland nyare tidningar må nämnas "Örebladet" (1891 ff.), "Eidsvold" (1394), "Kristiania dagsavis" (1897) och "Tidens tegn" (1910). Arbetarpressens första betydelsefullare organ voro "Socialdemokraten" (1884) och "Arbejderen" (1895). Landsortspressens uppsving är att dagteckna från 1880-talet. Hamar fick tidigt en politiskt betydande press: "Oplandenes avis" (1872,  vänstertidning) och den konservativa "Hamar stiftstidende" (från 1847) hade sålunda stor spridning trots stadens litenhet. I Bergen märktes framför allt "Bergens tidende" (1868, vänster) och "Bergens aftenblad" (1880), i Trondhjem "Dagsposten" (1877, vänster) och "Throndhjems adresse" (nu "Adresssavis"; från 1767). Ett utomordentligt inflytande hade på sin tid den af pastor Oftedal (se d. o.) utgifna "Vestlandsposten". Icke så få tidningar ha utgetts på landsmål; A. O. Vinjes "Dölen" (1858—66) har litterär betydelse, men annars ha dessa blad städse haft att kämpa med stora svårigheter och icke kunnat vinna någon större läsekrets; af de politiska nyhetsbladen må nämnas "Den 17de mai". De illustrerade tidningarna började med "Penningmagasinet" (1834—42) och "Skillingmagasinet" (1835—91); af högre värde voro "Illustreret nyhedsblad" (1851—66), "Illustreret tidende" (1874—90) och "Folkebladet" (1880 ff.). Bland skämttidningarna ha de viktigaste varit "Krydseren", "Vikingen" (1862) och "Trangviksposten". 1911 utkommo i Norge 625 tidningar och tidskrifter, däraf 276 i Kristiania. 
<i>Danmark.</i> Liksom i Tyskland och Sverige voro i Danmark skriftliga regelbundna redogörelser och flygblad förelöpare för de verkliga tidningarna. Redan 1634 fingo två boktryckare privilegium på att utge veckotidningar på danska och tyska, men först från 1663 finnas bevarade några nummer af en i Danmark tryckt tidning, och förmodligen har en sådan icke kommit till stånd tidigare; den bar titeln "Europäische wochentliche zeitung", senare "Ordinarie post-zeitung", och innehöll endast utländska nyheter; dess språk var tyska. 1666—91 utgafs månadsbladet "Den danske Mercurius", som efterbildade Jean Lorets "Muse historique" och helt och hållet var affattad i versform. Danmarks förste egentlige tidningsman var Daniel Pauli (d. 1684), som utgaf åtskilliga innehållsrika tidningar. I början af 1700-talet var Joachim Wielandt (1690—1730) en driftig och skicklig tidningsutgifvare, och Köpenhamn egde på 1730-talet både danska, franska och tyska tidningar. 
page_number=676, index= - Tidning 
Wielandt uppsatte äfven det första litterärkritiska organet, "Nye tidender om lærde sager", 1720 ff. 1749 fick mecklenburgaren E. H. Berling ett tidningsprivilegium och gaf den danska veckotidningen (numera Berlingske tidende, se d. o.) verklig betydelse; Wielandts änka fick likväl behålla mannens privilegium, som öfvertogs af universitetsboktryckaren J. J. Höpffner. Läslusten närdes under 1700-talet för öfrigt väsentligen af de rätt talrika tidskrifterna, medan däremot just inga nya tidningar uppkommo. Innehållet i tidningarna var dels refererande, i fråga om politiska förhållanden, dels förströelseläsning, dels officiella kungörelser och meddelanden samt annonser. Odense fick redan 1735 en tidning; annars dröjde det till århundradets slut, innan landsortsstädernas press började uppkomma, med undantag naturligtvis för de tyska hertigdömena, där tidningsväsendet blomstrade ("Altonaischer Mercur", "Reichs post reuter" m. fl.). Det politiska trycket i Danmark fortfor långt in på 1800-talet att hindra uppkomsten af en fri politisk press. Tidningsverksamheten hämmades sålunda genom en mängd inskränkningar och förbud (1799, 1805, 1810, 1814, 1837), hvarför den inländska politiken alldeles måste utelämnas och nyhetsmaterialet begränsas till fullkomligt oförargliga nyheter från utlandet och notiser från Danmark, hvaremot litterära och underhållningsartiklar upptogos i rikt mått. "Berlingske tidende" vardt 1831 daglig och började 1844 utge morgon- och kvällsnummer. Andra mycket spridda tidningar voro "Dagen" (1803—43) och "Politivennen"; de högre bildades organ var "Nyeste skilderi af Kjöbenhavn" (1803—31), som hade S. Merciers "Tableau de Paris" till efterdöme. Bland de många rent litterära och kulturella bladen må särskildt omnämnas J. L. Heibergs "Flyvende post" (1827—28, 1830), "Interimsblade" (1834—37) och "Intelligensblade" (1842—44). Ett börjande politiskt intresse tog sig uttryck i "Kjöbenhavnsposten" (1827—59), "Fædrelandet" (se d. o.), som uppsattes 1835 såsom tidskrift, snart vardt veckoblad och i dec. 1839 daglig tidning, var, biträdd af "Den frisindede" (1835—46), den liberala pressens ledande organ och stred ifrigt mot de konservative, hårdt förföljd af regeringen med beslag och böter; dess viktigaste redaktör och medarbetare var C. Ploug. Ännu mera läst och förföljdt  var det illustrerade kvickhetsbladet "Corsaren" (se Goldschmidt, M.). Femtejunigrundlagen, som stadgade tryckfrihet, och den liberala tryckfrihetslagen af 1851 beteckna pressens nya epok. Redan samma år tillkom en betydande tidning af nationalliberal färg i "Dagbladet" (se d. o.). "Folkets avis (1860—84) nådde ett större prenumerantantal än någon föregående tidning tack vare sin redaktörs, Eric Böghs, lätta, kåserande stil. Andra spridda tidningar från samma tid voro "Dagstelegraphen" (1864—91), som sedan uppgick i "Nationaltidende", som numera utkommer både morgon och afton, och "Dagens nyheder", i hvilken "Folkets avis" uppgick, samtliga tillhörande det s. k. Ferslewska tryckeriet. De på 1870-talet inträdande förbittrade inrepolitiska striderna framkallade flera nya tidningsföretag: "Morgenbladet" (1873—92), "Avisen" (1885—96) och framför allt "Politiken" (1884 ff.), som genom V. Hörup, Edvard Brandes, Peter Nansen m. fl. snart vardt Danmarks mest lästa tidning och kom att radikalt påverka den danska pressen genom sitt modernt kortfattade, närgångna och kvicka framställningssätt; den var organ för den förenta litterära och politiska vänstern. 1870 fick socialdemokratiska partiet ett organ, snart kalladt "Socialdemokraten". Senare hufvudstadsblad äro "Köbenhavn" (1889 ff.), "Dannebrog" (1892—1910) och "Vort land" (1896 ff.). 
Ännu mer än hufvudstads- har landsortspressen vuxit, särskildt 1870- och 1880-talen voro rika på nya tidningsföretag i de mindre städerna, som nu alla ha minst en hvar. Bland de spriddare och inflytelserikare kunna nämnas "Aalborg amtstidende" (1889 ff.), "Jyllandsposten" (1871 ff.), "Fyens tidende" (1872 ff.), "Sorö amtstidende" (1815 ff.), "Frederiksborg amts avis" (1874 ff.), "Östsjællands folkeblad" (1876 ff.) och "Lolland—Falsters stiftstidende" (1806 ff.). "Illustreret tidende" började utkomma 1859; den har fått många efterföljare, bl. a. Allers "Illustreret familjejournal" (1877 ff., äfven en svensk upplaga). Skämttidningar ha i regel varit kortlifvade; f. n. utkommer "Klods-Hans" (sedan 1899). 1906 utkommo i Danmark 253 tidningar och 986 tidskrifter. Se P. M. Stolpe, "Dagspressen i Danmark" (4 bd, 1878—82), och J. A. Jörgensen, "Den danske dagspresse" (1901). 
<i>Finland.</i> Det första periodiska pressorganet i Finland var "Tidningar, utgifne af et sällskap i Åbo", som redigerades af H. G. Porthan (1771—89), J. H. Kellgren, Jakob Tengström, F. M. Franzén m. fl. och som utgåfvos af sällskapet Aurora (se d. o.), hvars själ Porthan var. Med ett par afbrott och med något skiftande titlar fortsatte denna tidning t. o. m. 1809, hvarefter den ersattes af den officiella "Åbo allmänna tidning" 1810—19 och sedan af "Åbo tidningar" (1820—61). Det officiella organet hette fr. o. m. 1820 "Finlands allmänna tidning" och utgafs i Helsingfors. Den mycket obevekliga censur, som det ryska väldet förde med sig, hämmade och försvårade utvecklingen af en tidningspress i modern mening, och Finland stod i detta hänseende länge nästan alldeles förstummadt. Ett par tidskriftsföretag 1819—21 hade kort lifstid, och det af A. I. Arwidsson 1821 uppsatta "Åbo morgonblad", som djärft förfäktade finsk-nationella synpunkter, förbjöds efter nio månader. 1824 uppsattes "Åbo underrättelser", och 1829 fick den nya hufvudstaden två tidningar med ungefär samma namn, "Tidningar ifrån Helsingfors" och "Helsingfors tidningar"; 1832 började Runeberg utge "Helsingfors morgonblad", som han lämnade med utgången af 1837; de af Topelius 1841—60 redigerade "Helsingfors tidningar" fingo liksom Runebergs blad sin väsentligaste betydelse genom utgifvarens egna bidrag; de voro halfveckotidningar af litet format och fingo gifvetvis ej yttra sig i politiska ting. J. V. Snellman tog ett kortvarigt, men betydelsefullt initiativ genom att 1844 uppsätta tidningen "Saima", hvari han från Kuopio, där han bodde, med skärpa och skicklighet stred för att skapa en allmänanda i landet, ett lifligare intresse för tidens frågor, för 
page_number=677, index= - Tidning 
samhällsreformer, ekonomiska spörsmål och, icke minst, för finska språkets emancipering. Generalguvernören förbjöd "Saima" efter tre årgångar, men Snellman hade väckt stor uppmärksamhet och fått både hänförda anhängare och förbittrade motståndare. Som "Saimas" lärjunge och efterträdare var särskildt tidningen "Viborg" (1855) betydelsefull. Småningom växte det fram en press, i trots af styrelsens ytterliga skuggrädsla; 1850 års förbud för att trycka annat än ekonomiska eller religiösa verk på finska var naturligtvis ett hårdt slag för Snellmans meningsfränder, ehuru det icke kom att tillämpas efter ordalydelsen. Förnämst af tidningarne var "Helsingfors dagblad" (1862—89), som under R. Lagerborgs energiska ledning (1865—82) arbetade för en liberal utveckling af samhällsförhållandena. Missnöje med tidningens förmedlande hållning i språkfrågan på många svenska håll framkallade nya tidningsföretag, af hvilka "Wikingen" (1870—74) gjorde sig särskildt bemärkt och gaf namn åt den svekomanska gruppen. Det 1864 uppsatta "Hufvudstadsbladet" vardt under August Schaumanns redaktion en mycket spridd nyhets- och annonstidning och har, sedan Artur Frenckell 1885 öfvertog det, utvecklats till Finlands "stora" tidning, som gått i spetsen med afseende på det tekniska och genom sina resurser kunnat ta upp täflan med utländska samtida. 1883—1900 var "Nya pressen" under Axel Lille den mest uppmärksammade kämpen för Finlands konstitutionella och den förnämsta representanten för den svenska bildningen; den led också mest af de från omkr. 1888 allt våldsammare förföljelserna mot pressen. Den preventiva censur, som enligt ryskt mönster var rådande i Finland, tidningsindragningar, täta domar till böter och fängelsestraff gjorde tidningsmannens kall ytterligt svårt och vanskligt; det utvecklade sig en egendomlig, omskrifvande och antydande stil, men icke dess mindre var det omöjligt att offentligt behandla en hel del politiska spörsmål. Trots allt växte pressen i antal, särskildt den finskspråkiga, som på 1880-talet öfverflyglade den svenska. Dess viktigaste organ äro "Uusi Suometar" (Finlands nya dotter), uppsatt 1869, konservativ, språkrör för gammalfinska partiet, undfallande för ryssarna, men svenskätande; "Päivälehti" (1890; upphörd), länge det ungfinska partiets blad, modernare i stil och åskådning, till hvilket yngre finska författare i rikt mått bidragit, "Helsingin sanomat", numera ungfinnarnas ledande blad, och "Työmies" (Arbetaren), det socialistiska partiets organ (upphörde 1918). Yngre organ äro de dagliga helsingforstidningarna "Dagens press" och "Svenska tidningen" (1917). Litterär halfmånadstidning är "Nya argus" (1910). Äfven i Finland har under senaste årtiondena landsortspressen tagit ett stort uppsving; 1895 funnos 94 finska, 66 svenska och 3 blandspråkiga tidningar och tidskrifter. Bolsjevikupproret 1918 lamslog pressen i landet utom Österbotten med få, bolsjevikiska, undantag. — Bibliografi finnes i R. A. Renvall, "Finlands periodiska litteratur 1771—1871" (1871); ett litet skede af landets presshistoria behandlas i A. Mörnes "Studier i Finlands press 1854—56" (1912). 
<i>Tyskland</i> är (se sp. 1279) ju tidningarnas fädernesland; där utvecklades också tidningsväsendet mycket hastigt; före slutet af 1600-talet hade nästan hvarje större tysk stad sin tidning. Länge hade man dock att uthärda konkurrens från de handskrifna veckobrefven, hvilka fortlefde. Under den följande tiden uppkommo bl. a. "Vossische zeitung" (1722) och "Spenersche zeitung" (1740—1874) i Berlin. I Tyskland liksom i andra länder vann pressen större betydelse först med franska revolutionen. Den första betydande tidningen i Tyskland vardt den af Cotta 1798 uppsatta "Allgemeine zeitung" (utg. först i Tübingen, 1810—83 i Augsburg, 1883 ff. i München), som vann europeiskt anseende genom sitt gedigna innehåll i politiskt och literärt hänseende samt alltjämt häfdar sitt rykte. Befrielsekriget gaf, efter Napoleons tvångsvälde, en kort tid luft åt det fria ordet. Niebuhrs "Preussischer correspondent" och Görres' inflytelserika "Rheinischer Mercur" (1814—16), af Napoleon kallad den sjätte stormakten, sågo dagen. 1819 infördes i de tyska förbundsstaterna censur (genom de s. k. Karlsbadsbesluten) och sträng polisuppsikt öfver tidningspressen, som klafband yttrandefriheten strängare än under 1700-talet. Först 1824 uppstodo dagliga tidningar i Berlin, och öfver hufvud var det blott i litterära och vetenskapliga frågor, som pressen kan sägas ha varit rik och värdefull då. Revolutionsrörelserna 1830 medförde en tids frihet åt det offentliga ordet, nuen denna nedslogs snart genom sådana bestämmelser, som att ingen utgifvare af en indragen tidning finge inom fem års tid öfvertaga en annan. Också stupade de flesta nya tidningar, och i stället uppsatte regeringarna officiösa organ. Enstaka författare som Ludwig Börne och Heinrich Heine bidrogo genom sin stilkonst och sin fräna kritik väsentligt till uppkomsten af en ny journalistik. Själfständiga voro Brockhans' moderat-liberala "Deutsche allgemeine zeitung" (uppsatt 1837, i Leipzig), hvilken förde frihandelns talan, Gervinus' "Deutsche zeitung" (1847—49, i Heidelberg), i hvilken konstitutionalismen försvarades med vetenskapliga grunder, och den gamla "Kölnische zeitung" (se d. o.), som denna tid vann stor spridning. Efter 1848 års rörelser, till följd af hvilka censuren för framtiden upphäfdes, undergick den tyska pressen en omdaning till större duglighet och kraft. Regeringarna ingrepo visserligen under de närmast följande årtiondena hämmande, bl. a. genom att i tysthet köpa tidningar samt inrätta s. k. pressbyråer, hvarigenom pressen i hög grad korrumperades. Särskildt lyckades Preussen sålunda på kort tid bearbeta den allmänna opinionen för sina syften. Men i Tyskland liksom annorstädes voro 1830- och 1840-talet den tid, då pressen slår sig fram till att bli uttryck för den allmänna meningen: innehållet blir mångsidigare och fylligare, upplagorna springa i höjden, och antalet ökas i hög grad. Anmärkningsvärd är den billiga, på folkets bredare lager beräknade veckopress, som efter engelsk förebild började utkomma alltifrån 1850-talet och vann stor spridning. Efter 1850 är det närmast tekniska framsteg, som åstadkomma förändringar i tidningarnas karaktär; rotationspressen uppfanns 1846, telegrafen togs i bruk, och telegrambyråerna lämnade ett ojämförligt mycket fylligare nyhetsmaterial, än tidningarna på egen hand kunnat skaffa 
page_number=678, index= - Tidning 
sig. 1874 upphäfdes den 1822 införda stämpelskatten på de tyska tidningarna, hvarigenom postbefordran underlättades i högsta grad. De politiska tidningarnas antal ökades snabbt. Medan 1823—47 tillkommo endast 22 nya, uppstodo 1847—50 ej mindre än 66. 1871 var deras antal 948, 1881 2,337; 1907 hade antalet stigit till öfver 7,000. De mest framstående tyska tidningarna på 1800-talet voro den nationalliberala "Nationalzeitung" (uppsatt 1848 och länge redigerad af B. Wolff, hvars telegrambyrå inrättades samtidigt med Reuters), den redan nämnda "Vossische zeitung" (framstegsorgan), den demokratiska "Volkszeitung" (sedan 1849), "Kreuzzeitung" (1848: egentl. "Neue preussische zeitung"; det feodala partiets och den kyrkliga ortodoxiens väl redigerade organ), centerns likaledes utmärkt ledda organ "Germania", den frikonservativa "Post", den halfofficiella "Norddeutsche (1918 "Deutsche") allgemeine zeitung" (länge Bismarcks organ), de liberale judarnas organ "Berliner tageblatt", "Freisinnige zeitung", den liberala, men antisemitiska "Staatsbürgerzeitung" (alla dessa utges i Berlin), August Scherls "Berliner lokalanzeiger", som verkat epokgörande på tidningsväsendet i Tyskland genom förbättrad distribution, moderniserad teknik och nyhetsmaterialets snabbare anskaffning, de två förut nämnda "Allgemeine zeitung" och "Kölnische zeitung", vidare "Hamburgischer correspondent" (sedan 1714), "Hamburger nachrichten" (sedan 1792; Bismarcks språkrör efter hans afsked från rikskanslersämbetet) och den modernt redigerade "Hamburger echo", den klerikala "Kölnische volkszeitung" (1860), den förtjänstfulla "Weserzeitung" i Bremen, den mycket spridda, frisinnade affärstidningen "Frankfurter zeitung" med utmärkt kulturafdelning samt "Schwäbischer Merkur" (Stuttgart) och "Magdeburgische zeitung", "Schlesische zeitung" i Breslau och "Münchener neueste nachrichten". På 1900-talet ha tillkommit den konservativa "Deutsche tageszeitung", den nationellt oafhängiga "Tägliche rundschau" och de mycket spridda nyhetsbladen "Berliner morgenpost" och "B. Z. am mittag". I många städer utkomma "Generalanzeiger", ortsblad utan politisk färgning. I jämförelse med andra länders tidningar äro de tyska i sällsynt hög grad fyllda af litterära, populärvetenskapliga, tekniska och sociala artiklar samt ha rätt mycket förströelseläsning. Socialisttidningar uppkommo på 1870-talet och vunno en snabb utveckling, så att deras antal steg till 41, hvaribland 13 dagliga, men de undertrycktes i kraft af 1878 års socialistlag, efter hvars upphäfvande 1890 de ånyo framträdt i allt större mängd. Den främsta är "Vorwärts", först utgifven i Leipzig, sedan flyttad till Berlin, partiets officiella organ. Illustrerade tyska veckotidningar äro bl. a. "Illustrirte zeitung" (1843), "Gartenlaube" (1853; hade en tid en half mill. abonnenter), "Über land und meer" (1858) och "Die woche" (1899), hvartill komma skämttidningarna "Kladderaditsch" (1848, i Berlin; den införde den s. k. Berlin-witzen), "Fliegende blätter" (1845), som strängt undviker politiken, och "Simplicissimus" (båda i München), samt "Ulk" och "Lustige blätter" (båda i Berlin). — Till de illustrerade tidningarna sluta sig förströelseorgan som "Daheim", ."Zur guten stunde" och "Universum" samt de förnämliga konsttidningarna "Moderne kunst", "Jugend" m. fl., modetidningarna och idrottsbladen. Af tyska tidningar räknas dessutom hundratal såväl i Österrike som i Schweiz och i Nord-Amerika. Se L. Salomon, "Geschichte des deutschen zeitungswesens" (3 bd, 1900—06), Kürschners "Handbuch der presse", Webel, "Handlexikon der deutschen presse" (1905). En kronologiskt ordnad urvalsamling af kulturhistoriskt intressanta tidningsartiklar bjuder E. Buchners "Das neueste von gestern" (5 bd, 1911 ff.), R. Brunhuber, "Das deutsche zeitungswesen" (1908), och Tony Kellen, "Aus der geschichte des feuilletons" (1909). 
<i>Österrike.</i> Redan 1615 fick Wien tidningar och hade 1620 ej mindre än tre stycken, men de fingo kort varaktighet, och först 1703, med van Ghelens "Posttäglicher Mercurius", började en ny press, som emellertid länge var obetydlig och klafbunden af censuren. 1810 uppsatte Friedrich von Gentz det halfofficiella "Österreichischer beobachter", som var Metternichs organ. 1840 funnos knappast 100 tidningar i landet (bland dem 22 politiska och i Wien endast 2, officiella), ur hvilka de andra hämtade sina underrättelser. Teaterkritiken fick därför upptaga en oproportionerlig del af utrymmet. Censuren var af svåraste slag. Efter Österrikes olyckor 1859 frigafs emellertid pressen. Främst står den 1864 uppsatta tysk-liberala "Neue freie presse", som täflar med Tysklands största tidningar. Vidare märkas de före omstörtningen 1918 officiösa "Reichs post" och "Fremdenblatt", "Deutsche zeitung", "Wiener allgemeine zeitung", "Die zeit", "Vaterland" (katolsk), "Arbeiterzeitung" (socialistisk, daglig från 1895), "Deutsches volksblatt" (antisemitisk) och "Neues wiener journal". — I Prag finnas "Bohemia" (tysk-liberal), "Politik" och "Narodní listy", tjechiska. Samtliga periodiska skrifter i Österrike 1906 voro 3,320. I Ungern utges "Pesti hirlap", "Pesti napló", "Nemzet" (Nationen), yttersta vänsterns tidning "Egyetértés" (Endräkt), "Magyar hirlap" och de tyska "Pester Lloyd" och "Neues Pester journal". 1906 utkommo 1,430 periodiska publikationer i Ungern. Jfr Winckler, "Die periodische presse Österreichs" (1875). 
I <i>Frankrike</i> har pressen mer än annanstädes inverkat på folkstämningen. Landets mest berömda statsmän och författare ha varit medarbetare i tidningspressen, hvilken för många af dem varit trappsteget till namnkunnighet och hvilken alltemellanåt utfört lysande bragder. Den första politiska tidningen var veckobladet "Gazette de France", uppsatt af Théophraste Renaudot 1631 under Richelieus beskydd och med hans direkta medverkan. Jean Lorets "Gazette" (1650—65) berättade sina nyheter i versform. Af vetenskapligt högt värde var den 1665 uppsatta litteraturtidningen "Journal des savants". Handskrifna nyhetsblad förekommo talrikt under hela 1700-talet; bland de mera bekanta äro F. M. von Grimms "Correspondance littéraire" (1754 ff.) och fru Doublet de Persans "Nouvelles à la main". "Journal de Paris" (1777—1840) var det första dagbladet i Frankrike. Under det upprörda skedet 
page_number=679, index= - Tidning 
1789—93 utgåfvos omkr. 750 franska tidningar: "Moniteur" (1789 ff.), Mirabeaus "Courrier de Provence" (s. å.), "Journal des débats" (s. å.), Marats "Ami du peuple", Brissots "Patriote français", Héberts "Pére Duchesne", Desmoulins "Le vieux cordelier" m. fl., af hvilka endast ett fåtal öfverlefde girondens fall; i dessa små blad voro nyheterna inga eller högst få, och innehållet utgjordes af politiska ledare, i hvilka de olika partigruppernas chefer framlade sina program. Sedan dess har despotiskt trycktvång omväxlat med obunden frihet. Napoleon nedbragte som Förste konsul med ens antalet Paristidningar till 13 genom att indraga 73 och som kejsare tillstadde han efter 1811 endast 4 samt införde en bister censur. Litteratörerna fingo inskränka sig till att skrifva öfver teater och litteratur, men vunno färdighet i att göra förtäckta anspelningar på politiken. Föga bättre blef tillståndet under restaurationen; bestämmelser om censur, stämpelskatt, privilegier o. s. v. voro hindersamma och betungande. Det mest frejdade publicistnamnet från den tiden är Chateaubriand, som jämte Guizot skref i "Journal des débats". Ett slag var "Le constitutionnel" (1815) landets spriddaste tidning med 23,000 prenumeranter. 1830 års strider framkallade bl. a. Thiers, A. Carrel ("Le national") och Lamennais ("L'avenir") på arenan. En omhvälfning i pressens existensvilkor åvägabragtes 1836 af A. Dutacq ("Le siècle") och E. de Girardin ("La presse"), som revolutionerade det franska tidningsväsendet i demokratisk anda, då prenumerationspriset nedsattes med hälften och den sålunda uppkomna förlusten rikligt ersattes genom annonsintäkter samt den flerdubblade spridning, som prisbilligheten och ej minst romanföljetongens införande åstadkommo. På detta sätt vardt det möjligt för tidningsegaren att samla rikedom och äfven göra skriftställarna rika. Andra märkliga tidningar voro "Le globe", organ först för romantikerna, sedan för saint-simonisterna, "L'univers" (ultramontant) och bulevardbladet "Les guêpes". Vid denna tid uppsattes också de stora politiska skämtbladen, "Le charivari" (1832 ff.), "La caricature" m. fl., som med litografiens hjälp mångfaldigade Daumiers och andra elaka teckningar. 1830- och 1840-talen voro ett skede, då pressen dominerade; tidningarna vuxo i storlek, inflytande och upplagor, drogo till sig stora talanger, men korrumperades; Balzac har i "Illusions perdues" gett en hemsk skildring af utpressningen inom journalistiken. Under revolutionen 1848 uppträdde 400 tidningar, de flesta ultrademokratiska. Cavaignac och Louis Napoléon som republikens president undertryckte flertalet af dem. Den senare förordnade, att hvarje artikel skulle undertecknas med sin författares namn (den s. k. Loi Tingny). Det andra kejsardömet beredde åt pressen mycket ogynnsamma villkor, och afsättningssiffrorna sjönko under 1850-talet. "Siècle" var länge den enda tidning, hvars färg hade en republikansk antydning. Ett veckoblad, "Le Figaro", som uppsattes 1854 af den skicklige Villemessant, vardt snart populärt genom sin mondäna, pikanta ton; det var opolitiskt till 1866, då det vardt dagligt. 1861 uppstod den solida "Le temps". 1863 började "Le petit journal", uppsatt af bankiren M. Millaud, utkomma till ett pris af fem centimes numret; genom rafflande notiser och spännande följetong vardt detta billighetsblad mycket snart oerhördt spridt (650,000 ex. 1878) och fick många efterföljare. Men den i maj 1868 utfärdade liberala tryckfrihetslagen vardt en af signalerna till kejsardömets fall. Då detta timade, afskaffades i sept. 1870 den 1814 införda tidningsskatten, men den republikanska regeringen såg sig snart föranlåten att för någon tid lägga ganska hårda tyglar på pressen. Mellan 1880 och 1900 egde ånyo en rask utveckling rum; antalet tidningar fördubblades, och deras spridning steg afsevärdt. En hel del journalistiska nyheter infördes från Amerika, bl. a. intervjun. De franska tidningarna äro jämförelsevis mycket små till sitt omfång; de ha föga annonser — men draga sina kanske största inkomster af att ta betalt för textartiklar, börsnotiser, recensioner o. d., hvilket förklarar sådana ohyggliga korruptionsskandaler som Panamaaffären — och endast obetydligt med faktiska meddelanden i olika ämnen och från hela världen; fransmannen intresserar sig blott för det franska, parisaren för det parisiska. Talrika äro däremot sedan femtio år tillbaka de rent personliga tidningarna, som endast äro till för en enda persons åsikter och uttalanden, såsom Gambettas "République française", Cassagnacs "L'autorité", Jaurés' "L'humanité" (numera det socialistiska partiets officiella organ) eller Henri Rocheforts "L'intransigeant" och Clemenceaus "L'aurore", "L'homme libre" och "L'homme enchaîné" m. fl. blad. Tidningen som agitationsmedel för en person, ett parti, ett företag eller privatintresse är i Paris en mer utpräglad typ än annorstädes. — 1907 utgåfvos i Frankrike 8,548 tidningar och tidskrifter, däraf i Paris 3,218 — politiska paristidningar voro 167 — och på landsbygden 5,067 samt i kolonierna 263. Landsortspressen har tilltagit betydligt i både inflytande och omfattning och på många håll afskuddat sig det tidigare beroendet af huvudstadspressen. Bland viktigare landsortsblad må nämnas "La gironde" och "La petite gironde" i Bordeaux, "La dépêche" i Toulouse, "République lyonnais", "Le journal de Rouen", "L'écho du nord" i Lille, "Le journal du Havre", "Le petit marseillais" och "Le sémaphore" i Marseille och "Le phare de la Loire" i Nantes. I parispressen ha förändringarna varit stora under de sista årtiondena. "Le petit journal" fick en mängd medtäflare: "La petite presse", "Le petit national", "Le petit parisien", "Le jour", "Le journal" (1892); som boulevardtidningar ha framträdt "Le gaulois", "Gil Blas", "Événement", "Excelsior" m. fl., som speciella nyhetstidningar (fr. <i>journal d'informations</i>) åter "Le matin" (1884 ff.), "L'éclair" och "L'écho de Paris", "L'œuvre" m. fl., och de täta växlingarna inom politiken ha affödt täta växlingar inom tidningsvärlden. Den äldre skolan af tidningsmän klagar öfver, att amerikanismen, reportaget, dödat den gamla litterära franska journalistiken, men icke dess mindre torde man i Frankrike alltjämt mer än annorstädes ha och vilja ha en litterär, ja retorisk tidningsstil. 
De illustrerade veckotidningarna ha ända sedan 1830-talet varit många och på höjden af den samtida tekniken. Nämnvärda äro "Magazin 
page_number=680, index= - Tidning 
pittoresque" (1833), "Musée des familles" (1834), "L'illustration" (1842), "Le monde illustré" (1857), "Le journal illustré" (1864), "La vie populaire", "Les veillées des chaumières", "La petite revue" och "La lecture pour tous". Skämtpressen är talrik, mera egnad åt satir än åt humor och till icke ringa del af betänkligt slag. Se Hatin, "Histoire politique et littéraire de la presse en France" (8 bd, 1859—61), Gallois, "Histoire des journaux et journalistes de la révolution" (2 bd), H. Avenel, "La presse française au vingtième siècle" (1901), E. Tavernier, "Du journalisme" (1902), en uppsats af Claretie i Petit de Jullevilles "Histoire de la langue et de la littérature françaises" (VIII) och "Annuaire de la presse française" (1899 ff.). 
<i>England.</i> Den engelska tidningspressen utmärker sig framför alla genom sin gedigenhet och det stora inflytande den utöfvar äfven i utlandet som ett troget uttryck af folkstämningen. En mängd på lärdomens och statslifvets fält bepröfvade förmågor arbetar anonymt i Englands tidningar. Förelöpare till en verklig press voro dels de s. k. "news-letters", som höge herrars underlydande skrefvo för att hålla dem väl underrättade om hvad som hände och sades vid hofvet, dels de i början af 1600-talet synnerligen talrika flygbladen ("Newes from Spaine" o. d.). Den första verkliga tidningen var bokhandlaren Nath. Butters "Weekely newes" (1622), som likväl ej bar samma titel på de olika numren; den första periodiska publikationen med fast titel var T. Archers "Mercurius Britannicus" 1625. (Den föregifna "English Mercurie" från Armadans år, 1588, har bevisats vara en litterär förfalskning.) Under inbördeskriget framträdde många tidningar, hållna i en egendomligt grof och bitter ton. "Diurnal occurrences" (1641) meddelade de första parlamentsreferaten. Marchamont Nedham stod främst bland tidningsmännen i London genom sin pennas makt, som han emellertid ställde än till konungens, än till parlamentets förfogande, beroende på, hvem som betalade högst. "Mercurius politicus" och "The publick intelligencer" voro de förnämsta under Cromwell; de sammanslogos 1665 till "London gazette", som vardt officiell och ännu är det. Den af Långa parlamentet införda censuren skärptes under stuartska restaurationen, och pressförföljelser blefvo vanliga. "Daily courant" (1703) var det första framgångsrika dagbladet. I början af 1700-talet trotsade särskildt D. Defoe ("Review" 1704 ff.) fängelse, böter och skampåle för det fria ordets skull. I hans äfvensom Swifts ("Examiner" (1710 ff.), Bolingbrokes och Pulteneys många tidningar, utg. mellan 1704 och 1740, förekomma de första ledande artiklarna, och därmed var ett mäktigt verktyg gifvet till skapandet af den allmänna opinionen (den franska pressen visste ej af några "ledare" före 1789, den tyska ej före 1798). Pressen led emellertid stort förfång genom olika slags taxor och pålagor, särskildt den 1712 införda tidningsskatten, en stämpelafgift på tidningspapperet; i sådan skatt betalade "Times" 1828 ensam 48,516 pund. De första försöken att meddela fullständiga parlamentsreferat i pressen (1771) möttes med åtal för brott mot underhusets privilegier, men saken slutade med ett tyst  medgifvande åt offentlighetens kraf. Under Georg III:s hela regering (1760—1820) förekommo gång på gång förföljelser mot pressen; men dennas styrka växte dock, ty ett fritt folk måste ega en fri press. Redan 1776 utgåfvos i London 53 tidningar. Främst stodo "Public advertiser" (1726—98; däri lästes 1769—72 de ryktbara Junius-brefven, hvilka i hög grad bidrogo att öka pressens inflytande), "Morning chronicle" (1769—1862), utg. af James Perry, i hvilken Fox och Sheridan skrefvo, "Morning post" (1772), utg. af Daniel Stuart, som började meddela teaterkritiker 1780 och mottog bidrag af Coleridge, Mackintosh, Th. Moore, Southey och Lamb, men numera är ett aristokratiskt fashionblad, samt "Times" (1785; utg. af John Walter), som tillkämpade sig rangen af en bland jordens förnämsta tidningar. Upplagorna voro emellertid små; "Times" hade 1814 omkr. 3,000 ex., "Morning post" 1803, 4,500 ex., beroende på de dyna skatter, som hvilade på tidningarna och som tvungo dem till höga lösnummerpris (7 pence = 50 öre). Därnäst märkas den frisinnade "Morning advertiser" (1794, uppsatt af värdshusidkarna), den strängt konservativa och högkyrkliga "Morning herald" (1781—omkr. 1873), "Courier" (1792, en af de första dagliga aftontidningarna; gick en tid i spetsen för Londonpressen) och handelsbladet "Public ledger" (1759). På 1800-talet blef annonsväsendet en ypperlig inkomstkälla. I tidningarnas antal och prisbillighet har en stor förkofran egt rum, sedan tidningsskatten 1855 afskaffades efter långvarig strid, i hvilken bl. a. boktryckaren H. Hetherington med veckobladet "The poor mans guardian" inlade stor hänförelse och trotsade både fängelsestraff och bötesdomar; öfriga pålagor på pressen borttogos 1861. Flera stora tidningar gjorde sig under första hälften af 1800-talet bemärkta genom att ta initiativ till sociala undersökningar ("Times" 1845 om hungersnöden på Irland o. s. v.). Morgontidningar, som haft en lysande framgång, äro den pigga "Daily telegraph" (det första pennybladet, 1855); den af Dickens och Dilke uppsatta, för Manchesterskolans principer käckt uppträdande "Daily news" (1846), som blef "pennypaper" 1868 och på 1880-talet Gladstones språkrör, den konservativa "Standard" (1827, pennyblad sedan 1857; upphörde 1916), den rikt illustrerade "Daily graphic" (1890) och den liberala "Daily chronicle" (1876). Bland dagliga aftontidningar framstå, utom några ofvan nämnda, den högtoryistiska "St. James's gazette" (1880), den först liberalsensationella, sedan konservativa "Pall Mall gazette" (se d. o.), "Echo" (1868, half pennyblad, vänstersinnadt) och "Star", ett radikalt irländskt organ. 1892 uppsattes den liberala "Westminster gazette", som haft stort politiskt inflytande. Epokgörande för amerikaniseringen inom den engelska pressen var "Daily mail" (1896), A. C. W. Harmsworths sensationella billighetstidning, följd 1900 af "Daily express", grundlagd af C. A. Pearson, och 1904 af "Daily mirror", som också är Harmsworths. Till den dagliga pressen höra sportstidningar som "Sportsman" (1865), affärstidningar som "Financial news" (1884) och "Financial times" (1888). Någon daglig arbetartidning finnes ännu (1919) icke. 
page_number=681, index= - Tidning 
De engelska dagliga tidningarnas lösnummerförsäljning öfverväger i ofantligt hög grad prenumerationssiffran. Veckotidningar med stor spridning och högt anseende äro "Spectator" (1828) och "Truth" (1877), den oberoende, konservativa och till innehållet omväxlande "Saturday review" (1855), "World" (1874), "Vanity fair", "Lloyd's weekly news paper" (1842), "Weekly Times" (1847), "News of the world" och "Reynolds's newspaper" (1850), litteratur- och konstjournalerna "Athenæum" (1828) och "Academy" (1869) samt, på ett specialområde, "Economist" (1834) och "Statist" (1878). "Examiner" (1808—81, red. af Leigh Hunt, J. Forster, A. Fonblanque, H. Morley m. fl.) var ett ledande liberalt organ. En ny typ infördes af George Newnes med "Tit-bits" (1881), som lade an på småplock, läsbart för den okunnige. Moraliserande eller religiösa penny- och halfpenny-veckoblad utkomma i stor mängd. Omtyckta söndagstidningar äro "Globe" och "Sunday times". På det illustrerade området märkas "Illustrated London news" (1842), "Graphic" (1869) och "Pictorial world" (1874) samt skämttidningarna "Punch" (1841, mönstergill i sin art), "Fun" (1860—1901), "Judy" (1867) och "Pick-me-up" (1888). Speciella kvinnotidningar äro "Queen" (1861), "Lady's journal" (1880), "Gentlewoman" (1890) m. fl. Bland landsortstidningar framstå "Manchester guardian", "Yorkshire post", "Birmingham post", "Sheffield telegraph", "Liverpool daily post", "Leeds mercury" och "Western morning news". — Engelska nyhetstidningar ha mindre förströelseläsning och allmänkulturella artiklar, än vi äro vana vid; däremot äro de långt rikare på bidrag från alla världens länder. Karakteristiska äro de många insändarna från läsekretsen. — De s. k. "society papers", som uteslutande syssla med personalier inom de högre klasserna, äro många och åtnjuta stor popularitet ("Vanity fair", "World"). — En verkligt hög rang intar den <i>skotska</i> pressen, bland hvars representanter märkas "Edinburgh gazette" (äldst, 1699), de liberales organ "Scotsman" (1817), den konservativa "Edinburgh courant" (1705) och "Glasgow herald" (1782). — Af de <i>irländska</i> tidningarna är "Dublin news-letter" (1685) den äldsta. "Freeman's journal" uppsattes 1763 af samfundet United irishmen. En lidelsefull förkämpe för de nya irländska själfständighetssträfvandena är "United Ireland" (1881). I de engelska kolonierna utges en mängd, delvis mycket stora tidningar. — Storbritannien och Irland egde 1915 2,398 tidningar och 2,795 tidskrifter och revyer. Jfr A. Andrews, "History of british journalism" (2 bd, 1860), Fox Bourne, "English newspapers" (2 bd, 1887); "Progress of english newspapers in the 19:th century" (1901), T. Lorenz, "Die englische presse" (1907), Escott, "Masters of english journalism" (1911), samt Mitchell, Sell och Willing, "Press directories". 
<i>Italien</i> fick sina första tidningar på 1640-talet, men den första varaktiga var "Diario di Roma" (1716). Därnäst följde "Gazetta uffiziale", som ännu existerar. Den stränga censuren och den politiska ofriheten gjorde, att pressen först inemot midten af 1800-talet fick något inflytande. Silvio Pellicos "Conciliatore" (i Milano, 1818—20) var det första uppslaget till en fri press. Mazzini och hans meningsfränder insmugglade 1832—48 italienska pressorgan, som de låtit trycka i utlandet ("Giovine Italia" m. fl.). De af Cavour inspirerade Turintidningarna på 1840- och 1850-talen förebådade den betydenhet, som Italiens press i våra dagar uppnått. De flesta stora tidningarnas utgifningsort är numera Rom. Vatikanens organ är "L'osservatore romano". Mycket lästa äro "Popolo romano" (ett liberalt blad), "Diritto" (1851, länge de radikales, därefter vänstra centerns organ), "Messaggero" (afsedd för småfolket), det litterära och kvicka högerbladet "Fanfulla" (1870), dess motstycke inom vänsterlägret "Capitan Fracassa" (1880—91), "Tribuna" (1883). Vidare märkas det socialistiska partiorganet "Avanti!" i Milano, "Stampa" i Turin, "Mattino" och "Rovio del Carlino" i Neapel, "Nazione" i Florens, "Epoca" i Genua och Milanotidningarna "Il secolo" (1866) och "Corriere della sera" (1876) samt "Gazzetta di Venezia". Illustrerade tidningar äro "Illustrazione italiana" och "Illustrazione populare" (bägge i Milano); förnämst bland de många skämttidningarna är "Pasquino" (1853, i Turin). Italienska tidningsföretag ha ofta visat sig ytterst flyktiga; 1903 uppsattes 318 nya tidningar och dogo 412; 1904 var de italienska tidningarnas antal 2,067. Se Ottino, "La stampa periodica" (1875), och G. Giacchi, "Il giornalismo in Italia" (1883). 
Äfven i <i>Spanien</i> är tidningsväsendet väsentligen en skapelse af 1800-talet. På 1600-talet voro "relaciones" i omlopp, ofta i form af romanser, som sjöngos. "Gaceta de Madrid" utkom regelbundet sedan 1726. Ännu i början af 1800-talet nöjde sig Madrid med 1 tidning. Befrielsekriget och instiftandet af cortes medförde ett bättre tillstånd, och "Diario de las cortes", "Semanario patriotico" (1808—11) m. fl. framträdde. Efter restaurationen 1814 utgåfvo flyktingarna "Español constitucional" i London. De flesta tidningar slopades af Ferdinand VII efter statskuppen 1823. Sedermera blef det vanligt, att politiska äfventyrare begagnade tidningar till medel för sin uppkomst. Satiriska blad i mängd ha tillkommit, som bästa medlet att inverka på folket. 1900 voro de ledande spanska tidningarna "El correo" (1879), "La epoca", "El imparcial", "La justicia", "El liberal" och "El pais". Skämttidningar äro "Gil Blas", "Cascabel" och "Huracan". Jfr Hartzenbusch, "Periodicos de Madrid" (1876). 
<i>Portugals</i> tidningar uppgingo 1882 till ett antal af 179, bland hvilka de flesta voro liberalistiska. Sedan dess har antalet stigit betydligt. 
<i>Grekland</i> fick tidningar under frihetskriget på 1820-talet, men de försvunno mestadels till följd af Otto I:s tryckfrihetslag af 1833. "Soter" blef styrelsens organ, "Athena" oppositionens, "Elpis" det engelska partiets, "Aion" det ryskas. Vidare uppkommo "Fos", "Palingenesia", "La Grèce" och (i Konstantinopel) "Byzantis". De ledande tidningarna äro "Efemeris" och "Akropolis". Ganska inflytelserika äro skämttidningarna, bl. a. "Asty" och "Romios". Greklands politiska press har ofta saknat hållning och inflytande. Dess flesta alster utges i Aten. Jfr "Notice sur la presse 
page_number=682, index= - Tidning 
hellénique" (Aten 1873), och Centerwall, "Från Hellas och Levanten" (1888; sid. 160 ff.). (R—n B.) 
<i>De slaviska länderna.</i> Den <i>ryska</i> tidningspressen börjades 1703 af Peter den store, som lät utge "Vjedomosti o vojennych i inych djelach" i Moskva. Vetenskapsakademien utgaf 1728 den officiella "S. Peterburgskija vjedomosti" (äfven tysk uppl.), och 1756 uppsatte universitetet i Moskva "Moskovskija vjedomosti", som 1859 blef daglig tidning under Katkovs skickliga ledning och fick ofantlig betydelse. De förnämsta dagliga tidningarna i Ryssland före den bolsjevikiska revolutionen i nov. 1917, som fullständigt kväfde pressen, voro: Suvorins "Novoje vremja" (nationellt konserv.), "Russkija vjedomosti" (liberalt), "Russkoje slovo", "Retj" (kadettpartiets organ), "Den" (trudovikernas och Kerenskijs språkrör), "Pravda" (bolsjevikernas), "Novaja zjizn" (Maxim Gorkijs blad). Censuren har gifvetvis i hög grad försvårat och förlamat den ryska journalistiken, och landsortspressen har varit nästan betydelselös. Däremot har tidskriftslitteraturen haft en mycket stor betydelse för Rysslands andliga lif, och de dyra, digra månadsrevyerna, som åtnjutit vissa lättnader från censurens sida, ha varit mycket talrika och gedigna. Denna litteraturgren, hvartill grunden lades under Katarina II (Novikov m. fl.), omhuldades af Karamzin, som 1791 utgaf "Moskovskij vjestnik" och 1802 "Vjestnik jevropy". Af stor litterär betydelse blefvo den af Pusjkin 1836 grundade "Sovremennik", Bjelinskijs "Otetjestvennyja zapiski" (på 1840-talet) och Ivan Aksakovs "Moskovskij sbornik" (1852). De förnämsta månadsrevyerna ha varit: den "västerländska" "Vjestnik jevropy" (uppsatt 1865 af Stasiulevitj), Katkovs "Russkij vjestnik", "Russkij archiv", "Russkaja starina", "Kievskaja starina", "Istoritjeskij vjestnik", Korolenkos "Russkoje bogatstvo", "Mir bozjij", Struves "Russkaja mysl" och "Voprosy zjizni". Bland den i utlandet på ryska tryckta periodiska litteraturen märkas Struves "Osvobozjdenie", anarkistbladet "Chljeb i volja" i London (1903) och "Znamja truda" i Paris (1909). I Stockholm utgafs fr o. m. 1915 en kort tid "Skandinavskij listok" och 1918 "Echo Rossii". 
Den <i>tjeckiska</i> pressen grundlades 1719—44 af Karel Rosenmüller och Daniel Adam z Veleslavina genom "Poštovské noviny" och af Hromádko med "Videnské noviny" 1812. Men först efter 1848 fick den tjechiska pressen uppsving genom Havliček. Det mest spridda ungtjechiska bladet "Narodní listy" uppsattes 1861 af Julius Grégr; gammaltjechernas organ blef "Narodní politika". Af stor politisk betydelse blef Masaryks "Čas". — I <i>Polen</i> lades den första grunden af Jan Aleksandr Gorczyn i Krakau 1663 med "Merkuriusz polski". — I <i>Serbien</i> uppsattes redan 1768 "Sloveno-Serbskij magazin", och 1813 utgaf Dimitrije Davidović i Wien "Srpske novine". — I <i>Bulgarien</i> utgaf Konstantin Fotinov det första bulgariska bladet "Ljuboslavia" i Smyrna. Dragan Tsankov anlade 1857 i Konstantinopel det första bulgariska tryckeriet med tidningen "Bolgarija". Moderna bulgariska tidningar äro "Mir" (7 i veckan), "Narodni prava" (6 i veckan) och "L'écho de Bulgarie" (6 i veckan). 
Öfver hufvud har den slaviska tidningspressen spelat en stor roll i politiskt afseende som språkrör för olika partier. De vetenskapligt-kulturella och belletristiska intressena ha tillgodosetts genom ett jämförelsevis mycket stort antal tidskrifter, af hvilka dock många fört en kort tillvaro. 1911 utvisade statistiken följande siffror: <table class="r"> <tr><td>                       </td><td>Periodiska tryckskrifter </td><td>Tidningar</td></tr> <tr><td style="text-align: left;">Sorberna (i Lausitz) </td><td>11                       </td><td style="text-align: center;">—</td></tr> <tr><td style="text-align: left;">Slovakerna           </td><td>53                       </td><td>4</td></tr> <tr><td style="text-align: left;">Slovenerna           </td><td>110                      </td><td>5</td></tr> <tr><td style="text-align: left;">Bulgarerna           </td><td>300                      </td><td>19</td></tr> <tr><td style="text-align: left;">Serbokroaterna       </td><td>350                      </td><td>37</td></tr> <tr><td style="text-align: left;">Polackerna           </td><td>600                      </td><td>78</td></tr> <tr><td style="text-align: left;">Tjecherna            </td><td>1,400                    </td><td>34</td></tr> <tr><td style="text-align: left;">Ryssarna             </td><td>1,800                    </td><td>315</td></tr> </table> 
A—d J. 
<i>Belgien</i> framträdde tidigt på detta fält, med "Nieuwe tijdinghen" (1616, i Antwerpen) samt två tidningar på 1630-talet, en af dem den välkända "Gazette van Antwerpen" (nedlagd 1827). På 1780-talet åtnjöt Linguets "Annales politiques" mycket anseende, så ock "Le national" närmast före belgiska revolutionen 1830. S. å. uppsattes den officiella "Moniteur belge". Stor spridning ha "Étoile belge", som bekämpat den preussiska politiken, och det liberala partiets väl redigerade organ "Indépendance belge" (1831); därnäst komma "Précurseur" (i Antwerpen), "Journal de Bruxelles" (1821, klerikal, officiös, med billighetsuppl. "Belgique") samt de flamska tidningarna "Vaderlander" (1829, i Gent) och "Land". Ett omtyckt skämtblad var "Méphistopheles" (1831—58). Belgiska pressen åtnjuter fullständig frihet. Dess alster räknades 1885 till 77 dagliga (däraf 63 politiska) och 752 andra (däraf 322 politiska). 1912 egde Belgien 108 dagblad och 1,058 veckoblad. Jfr Warzée, "Essai historique et critique sur les journaux beiges" (1845) 
<i>Hollands</i> press egde ett vidsträckt anseende under 1600- och 1700-talen, då andlig och politisk frihet fann sin tryggaste tillflyktsort i detta land. De holländska tidningarna äro många, men ega numera större betydelse i kommersiellt än i politiskt hänseende. Nämnvärda äro "Nieuws van den dag", "Algemeen handelsblad" (Amsterdam), "De Telegraaf" (Amsterdam), "De tyd" (Amsterdam), "Het vaderland" (Haag), "Haarlemsche courant" (sedan 1656), "Nieuwe rotterdamsche courant" och "Nederlandsche staatscourant". Jfr Hatin, "Les gazettes de Holland" (1865). 
De <i>schweiziska</i> kantonernas tidningsväsen är mycket rikt, men eger en tämligen lokal karaktär. Mer allmänt kända äro "Der bund" i Bern, "Neue zürcher zeitung", "Baseler nachrichten", "Journal de Genève", med stark spridning äfven i Frankrike. "Gazette de Lausanne" och "Suisse illustrée". 
Tidningspressen i <i>Förenta staterna</i> har från en blygsam början vuxit ut till en oerhörd omfattning och makt. Dess vagga var Boston i Massachusetts. Två där gjorda försök att uppsätta en tidning, 1689 och 1690, undertrycktes genast af de engelska myndigheterna. Det första verkliga pressorganet var veckotidningen "The Boston 
page_number=683, index= - Tidning 
news-letter", 1704, som under styrelsens uppsikt utgafs af stadens postmästare; den upphörde under frihetskriget (1775—83). Därnäst kom "The Boston gazette" (1719—54) och på 1720-talet bl. a. "Maryland gazette" (1727), som än i dag eger bestånd, samt Benj. Franklins "The Pennsylvania gazette" (1729—65). En slagfärdig förfäktare af de fosterländska intressena framstod 1771 i "The Massachusetts spy", utg. af den oförskräckte Isaiah Thomas. 1740 funnos i staterna 12 olika tidningar, vid frihetskrigets utbrott (1775) hade antalet stigit till 34 (vecko-) blad, hvilka utöfvade mycket stort inflytande på revolutionens gång. 1783 utkommo 47; 1800 räknade man redan 200 och på 1830-talet 1,000. 1784 uppstod en daglig tidning i Philadelphia, följd 1785 af en i New York. Den själfständiga, af intet parti köpta pressen fick nytt lif i och med godtköps- l. penny-tidningars framträdande på 1830-talet. Vägbrytaren var "The daily sun" (1833), uppsatt af boktryckaren B. F. Day; den kostade en cent och innehöll mest ortsnyheter. 1835 uppsatte James Gordon Bennett sin epokgörande tidning "The New York herald", som vann en väldig framgång och redigeras enligt grundsatsen att skaffa de nyaste och pikantaste bidragen till hvad pris som helst. Bland hans reformer voro annonsernas systematiska ordnande och införande af rubriker. Dess förnämsta medtäflare var den 1841 af Horace Greelev skapade "The New York tribune", som med kraft tagit del i politiken på republikanernas sida, men äfven framburit idéer i sociala frågor, nationalekonomi och litteratur. (Af den amerikanska tidningspressen vid denna tid, 1842, gaf Dickens en skarp skildring i "Martin Chuzzlewit".) Konservativare är "The New York times", uppsatt 1851 af H. J. Raymond och i likhet med "The evening post" mera litterär. 1860 uppsattes "World" i New York. På 1880-talet började pressens senaste skede, för hvilket de amerikanska tidningarna gått i spetsen. Det utmärks framför allt af tidningarnas prisbillighet, som kunde nås därigenom, att problemet att göra papper af trämassa blifvit löst, så att pressen kunde upphöra att nyttja dyrare papperssorter. Uppfinningen af sättmaskiner, de ständigt fortgående förbättringarna af rotationspressen och andra tekniska framsteg möjliggjorde snart en snabb masstillverkning af tidningsexemplar. Läsförmågan och läslusten spredos till allt vidare kretsar, och i Förenta staterna, där hämmande skatter o. d. ej försenat utvecklingens gång, kom man tidigare än i Europa till en storartad tidningsåtgång. Redan 1880 hade New York ungefär lika många och lika spridda tidningar som London, ehuru det senare var tre gånger så stort och dess tidningar spredos öfver hela landet. Denna större läslust i Förenta staterna, hvilken gjort tidningar till ett behof för äfven de bredaste lagren, har naturligtvis satt sin stämpel på pressen där. Ju större massa människor ett tryckalster vänder sig till, dess mindre kan det ta hänsyn till det bildade fåtalets kraf på grundlighet i utredningen eller värdighet i ton och hållning. "Djupare reflexioner och finare stil skulle här vara ej blott bortkastade, utan rent af hinderliga", skrifver en författare. Det kräfves retmedel för nerverna: rafflande saker i kraftig, lätt tillgänglig form, bl. a. i en typografisk anordning  med stora rubriker, korta satser och stycken, mycket illustrationer, lifligt ingående på personligheter, d. v. s. reportaget blir hufvudsak. Stilen tillegnar sig de egenskaper hos den dramatiska dialogen och den realistiska berättelsen, som allra mest åskådliggöra och förlifliga intrycket. Nyheter af alla slag, skaffade till hvarje pris, är denna journalistiks ögonmärke; "den redaktör är bäst", sade en amerikansk tidningsman, "som har reda på, hvar helvetet nästa gång skall bryta löst och har en reporter på stället just då". Joseph Pulitzer (se d. o), som 1883 inköpte "New York world" och med en dittills okänd hänsynslöshet dref den sensationella billighetstidningen — som kallats för den gula pressen — som affär, betecknas som inledaren af denna epok inom den amerikanska tidningsvärlden (i en uppsats i "North american review", 1904, utvecklade Pulitzer sina tankar om pressens uppgift); mer eller mindre har pressen inom andra länder tagit intryck af dess metoder och stil. Pulitzer fick snart en medtäflare för att icke säga öfvertrumfare i W. R. Hearst (se d. o.), som 1886 inköpte "San Francisco examiner" och 1895 äfven "New York journal"; i olika städer inom Förenta staterna har han sedan inköpt eller uppsatt tidningar, hvilka samarbeta och utöfva ett oerhördt inflytande på allmänna meningen. Hearst anger som journalistikens mål att utföra, ej blott berätta om märkliga handlingar. Reportern, den förnämste af tidningsmännen, skall ej blott kunna berätta om eller spåra upp hvad som händt, han skall vara aktiv och så att säga skapa nyheter; han skall skickligare än detektiverna uppdaga förbrytelsers föröfvare, klargöra oskyldigt anklagades eller dömdas oskuld, taga reda på ämbetsmannakorruption eller arbetsgifvarförtryck o. s. v., d. v. s. hans artiklar skola så långt möjligt vara resultatet af hans eget handlingsinitiativ. Långt mer än i Europa uppmärksammar pressen i Förenta staterna enskilda personer och deras familjer, ofta med en närgångenhet utan spår af hänsyn; särskildt är det naturligtvis miljardärerna, som äro utsatta för denna oundvikliga offentlighet. — Både Hearst och Pulitzer ha gett stora donationer till högskolor för tidningsmän. Hur enorm stegringen varit inom den periodiska pressen under den senaste mansåldern, framgår af följande siffror för antalet publikationer i Förenta staterna. 1870 voro de 5,871, 1880 11,314, 1890 17,616 och 1906 22,326; de dagliga tidningarnas antal växte från 971 år 1880 till 2,465 år 1906. Samtidigt har tidningarnas omfång ökats oafbrutet; de största New York-bladens nummer innehålla ett vida större antal ord än hvad som finnes i böcker med hundratals sidor. I fråga om innehållets art har det påståtts, att ett nordamerikanskt dagblad, i procent af utrymmet, har nyheter till 55 proc., annonser till 32, "opinions" 7,1 och förströelseläsning 2,4; illustrationerna upptogo i "New York journal" 18,7 proc. Till jämförelse må meddelas, att en motsvarande fransk tidning räknats ha nyheter 30, annonser 27,5, litteratur 14, konst och teater 11, politik 9 proc. 
Af veckotidningarna utgöra de religiösa flertalet (1890 ej mindre än 1,182); de mest spridda äro sådana, som meddela förströelseläsning och äro illustrerade, såsom "Harper's weekly" eller 
page_number=684, index= - Tidning 
"Leslie's weekly" af de billigare, "Outlook" och "Public opinion" af de förnämare. För öfrigt utkommer i Förenta staterna en mängd publikationer på andra språk än engelska. — Se E. Beckman i "Amerikanska studier", II (1883); B. Carlsson i "Publicistklubbens matrikel" (1906); F. Hudson, "Journalism in The United states" (1873), J. Thomas, "History of printing in America" (2 bd, 1874); "American newspaper directory" (årlig) och "American newspaper annual" (årlig). 
<i>Den svenskamerikanska pressen.</i> Den äldsta svenskamerikanska tidningen var "Skandinavien" (1851—52, i New York); den näst äldsta är "Gamla och nya Hemlandet", som uppsattes 1855 i Galesburgh, sedan 1859 utgafs i Chicago och sommaren 1914 uppgick i "Svenska amerikanaren". Bland öfriga större tidningar märkas i Chicago "Sändebudet" (1862), "Chicago-bladet", "Svenska amerikanaren" (1876) och "Svenska Tribunen-Nyheter" (i hvilken fyra tidningar uppgått, 1869), "Nya veckoposten" (1877) samt den illustrerade tidningen "Svenska kuriren" (1887), hvilken förut (sedan 1884) utgafs som enbart skämttidning med titeln "Kurre". I S:t Paul märkas "Skaffaren" (1878) och "Minnesota statstidning", i Minneapolis "Svenska folkets tidning" (1881), "Svenska amerikanska posten" (1885) och "Veckobladet" (1887), i New York "Nordstjernan" (1872) och "Arbetaren" (1895), i Brooklyn och Jamestown "Wårt nya hem" (1884), i Sioux city (lowa) "Svithiod" (1883) och "Svenska monitoren" i Omaha (Nebraska) "Svenska veckobladet" (1884) och "Omaha svenska tribun" (1887), i San Francisco "Vestkusten" (s. å.), i Worcester "Skandinavia" (1886), "Österns veckoblad" (1896) och "Svea" (1897), i Denver "Svensk-amerikanska vestern" (1888), i Austin "Texasposten" (1896), i Seattle "Svenska Pacific-tribunen" (1889). Ett stort antal tidningar har bytt namn flera gånger, och det är i allmänhet ej långt lif, som flertalet af de svenskamerikanska bladen lyckats uppehålla. Alla dessa äro veckoblad. Se vidare B. Lundstedt, "Svenska tidningar och tidskrifter utgifna inom Nord-Amerikas förenta stater" (1886), samt A. Söderström, "Blixtar på tidningshorisonten" (1910). Enligt statistiken i detta arbete hade då 1,150 svenska tidningar sett dagen i Förenta staterna och 8 i Canada. 1910 utkommo 58 veckliga och 232 fjortondags- eller månadstidningar. Jfr äfven E. Skarstedt, "Svensk-amerikanska folket" (1917). 
<i>Indiens</i> press har utvecklat sig efter engelska föredömen. "Calcutta gazette" (1784) efterföljdes af "Friend of India" (1835), "Bombay times", "Madras Spectator" o. s. v. 1882 räknade Indien 373 tidningar, däraf 43 i Calcutta och 60 i Bombay. 1900 hade antalet stigit till 600, hvaraf ungefär en tredjedel på de inhemska språken. Calcutta hade 15 dagliga tidningar ("Calcutta englishman" o. s. v.), Madras 4 ("Madras mail"), Rangoon 3 ("Rangoon times"), Allahabad, Bombay och Lahore hvardera 2. 
<i>Kina</i> kan uppvisa den äldsta tidningen på jorden, näml. Pekings officiella tidning. Den tryckes med rörliga trätyper och utges i tre uppl.: "invånarnas tidning", "handelstidning" och "provinstidning". Talrik är den kinesiska pressen ännu icke, ehuru stadd i tillväxt och utveckling. Sedan 1820 finnas i de stora kinesiska handelsstäderna flera tidningar efter europeiskt mönster. 
I <i>Japan,</i> där tidningsväsendet förkofrats ofantligt under de senaste fyrtio åren, upphäfdes censuren 1897. Tio år senare hade landet 750 tidningar och tidskrifter, däribland mer än 20 dagblad i Tokyo. "Japan times" m. fl. tidningar tryckes på engelska. Öst-Asiens förbindelse med Europa förmedlas af "Japan herald" (i Yokohama), "China mail" och "Ostasiatischer Lloyd" (1886), bägge i Shanghai, m. fl. 
<i>Australiens</i> tidningsväsen företer en synnerligen rask utveckling. Sydney har bl. a. "Sydney bulletin", "Sydney morning herald", "Sydney daily telegraph". Adelaide har 4, Melbourne "Melbourne age", "Melbourne Argus", "Melbourne herald" m. fl., Nya Zeeland 4, däribland "Southern cross". — I <i>Polynesien</i> redigeras periodiska alster på engelska, franska och hawaiiska. 
<i>Afrika</i> har att uppvisa en talrik press i de europeiska koloniländerna och enstaka tidningar äfven utanför dessa. Bland de viktigaste äro "Cape times" (1876) och "Volksstern" 
Enligt ett öfverslag 1900 utgjorde antalet tidningar — med frånräkning af tidskrifter — omkr. 31,000, fördelade på följande hufvudländer: 
<table> <tr><td>        I Europa:   </td><td style="text-align: right;"></td></tr> <tr><td>Tyskland         </td><td style="text-align: right;">3,278</td></tr> <tr><td>England          </td><td style="text-align: right;">2,902</td></tr> <tr><td>Frankrike        </td><td style="text-align: right;">2,400</td></tr> <tr><td>Schweiz          </td><td style="text-align: right;">600</td></tr> <tr><td>Österrike-Ungern </td><td style="text-align: right;">564</td></tr> <tr><td>Spanien          </td><td style="text-align: right;">338</td></tr> <tr><td>Holland          </td><td style="text-align: right;">312</td></tr> <tr><td>Belgien          </td><td style="text-align: right;">290</td></tr> <tr><td>Ryssland         </td><td style="text-align: right;">280</td></tr> <tr><td>Italien          </td><td style="text-align: right;">251</td></tr> <tr><td>Sverige          </td><td style="text-align: right;">213</td></tr> <tr><td>Danmark          </td><td style="text-align: right;">148</td></tr> <tr><td>Norge            </td><td style="text-align: right;">132</td></tr> <tr><td>Portugal         </td><td style="text-align: right;">79</td></tr> <tr><td>Grekland         </td><td style="text-align: right;">47</td></tr> <tr><td>Rumänien         </td><td style="text-align: right;">47</td></tr> <tr><td>Serbien          </td><td style="text-align: right;">24</td></tr> <tr><td>Turkiet          </td><td style="text-align: right;">22</td></tr> <tr><td>Bulgarien        </td><td style="text-align: right;">15</td></tr> <tr><td>                 </td><td></td></tr> <tr><td>        I de andra världdelarna: </td><td></td></tr> <tr><td>Förenta staterna </td><td style="text-align: right;">15,904</td></tr> <tr><td>Australien       </td><td style="text-align: right;">870</td></tr> <tr><td>Canada           </td><td style="text-align: right;">742</td></tr> <tr><td>Indien           </td><td style="text-align: right;">600</td></tr> <tr><td>Syd-Amerika      </td><td style="text-align: right;">340</td></tr> <tr><td>Japan            </td><td style="text-align: right;">150</td></tr> <tr><td>Syd-Afrika       </td><td style="text-align: right;">109</td></tr> <tr><td>Kina             </td><td style="text-align: right;">40</td></tr> </table> 
Se Otto Sylwan, "Den moderna pressen" (1906, med litteraturförteckning), och "Ur den moderna dagspressens historia" (1908). 
Pressen har på grund af sitt stora inflytande i de moderna kulturländerna blifvit kallad den tredje statsmakten. I vissa afseenden är pressens makt måhända numera icke så stor, som man föreställer sig; i politik är pressopinionen säkerligen ofta mindre inflytelserik än i fråga om exempelvis enskilda företag och personer. Därtill kommer, att med pressens oerhörda utveckling, tidningarna numera blifvit affärer af vida större mått än förut. I fråga om stora tidningar gäller det numera så betydande summor, att de i många fall icke söka skapa eller omskapa publikens åsikter och tycken af rädsla att stupa i täflingen, utan i stället följa och ytterligare skärpa en fördom eller ensidighet för att därigenom vinna framgång och bli goda affärer, enligt hvad den utländska moderna pressens bedömare tyckas anse. 
Medan små landsortstidningar eller fackorgan ännu kunna reda sig med en primitiv organisation och kräfva obetydliga kapital, äro de stora 
page_number=685, index= - Tidning 
tidningarna numera ekonomiskt betydande och organisatoriskt omfattande företag, i vårt land väl i regel egda af aktiebolag. Organisationen af ett dylikt större tidningsföretag har hos oss ungefärligen följande hufvuddrag. Tidningens ekonomiska förhållanden skötas med en ekonomidirektör som ledare, under hvilken bl. a. prenumerations- och annonsafdelningarna höra. Alltmera har den senare blifvit af väsentlig vikt för tidningarna; prenumerations- och lösnummersafgifterna, hvilkas höjning under Världskriget varit mycket stor, lämna i de flesta fall ej på långt när så stor del af inkomsterna som annonserna. Detta har i hög grad försvårat uppkomsten af nya politiska eller nyhetstidningar, alldenstund annonsörer äro konservativa, och det brukar dröja länge, innan en ny tidning kan visa en så stor upplaga, att den förmår dra till sig en större annonsmängd. Annonsanskaffningen är därför numera en viktig gren af tidningarnas ekonomiska verksamhet. Det redaktionella arbetet har till ledare en chef- eller hufvudredaktör, som icke alltid som artikelförfattare deltager i det regelbundna, dagliga medarbetandet på textafdelningen; han anger tidningens hållning, representerar företaget utåt och bestämmer i viktigare fall, då afgöranden skola fattas. En andreredaktör eller redaktionssekreterare bestämmer tidningens dagliga innehåll och är den redaktionelle arbetschefen. Notischefen är närmast under redaktionssekreteraren ledare af nyhetsafdelningen, framför allt i fråga om ortsnyheterna. Den politiska afdelningen står i regel under hufvudredaktörens särskilda öfvervakning; artiklar rörande grannländerna bilda en afdelning, som stundom slås tillsammans med utlandsafdelningen i dess helhet. Idrottslifvet har numera vanligen en specialchef, likaså handelsafdelningen. Stundom äro afdelningarna för litteratur, teater, musik och konst behandlade som helheter under någon litterär o. s. v. redaktör, liksom förströelseläsningsafdelningen icke i regel har särskild afdelning af redaktionen. Till redaktionen af en tidning räknas endast de faste medarbetarna, d. v. s. de, som deltaga i det redaktionella arbetet på tidningens byrå, och de, som regelbundet lämna bidrag, såsom flertalet recensenter och korrespondenter, ibland kallade lokalredaktörer. Därtill komma tillfälliga medarbetare. Liksom olika tidningar egna mycket olika uppmärksamhet åt de skilda afdelningarna, äro de inbördes mycket olika hvarandra i fråga om att vilja ha bidrag från medarbetare utanför redaktionen; rätt allmänt är i Sverige, att de stora tidningarnas söndagsnummer innehålla allmänbildande artiklar från vetenskapsmän och andra tillfälliga bidragare samt vittra bidrag från författare. En stor daglig svensk tidnings innehåll är i regel mycket brokigt, och intrycket af brokighet ökas därigenom, att man numera, för att innehållet skall göra sig bättre, icke håller olika afdelningar så skilda som förut. Annonser förekomma sålunda äfven inne på textafdelningen. Illustrationerna, de numera så stora och så mångfaldiga rubrikerna öfver artiklarna, den lifliga omväxlingen af stilslag m. m. framkalla en helt annan bild, än nyhetstidningen företedde för bara några årtionden sedan. Textafdelningen innefattar vidt skilda artikelslag. Oundertecknade äro i regel de s. k. ledarna (eng. <i>leader,</i> ty. <i>leiter</i>), som utgöra tidningens uttalanden i viktigare (politiska, sociala, kulturella, fackliga o. s. v.) frågor, och äro afsedda att påverka den allmänna meningen. Ledarna spela icke samma roll numera som förr och upptaga endast en ringa del af utrymmet — aktualitetsinnehållet har ju på det hela taget öfverflyglat det opinionsbildande tidningsarbetet —, men finnas alltid. Till dem sluta sig mindre artiklar ("mellanstick"), likaledes oundertecknade, med polemisk eller positiv tendens, i hvilka tidningens åskådning i något speciellt fall häfdas. Nyhetsmaterialet fördelas på artiklar (med fristående rubriker) och notiser (med indragen rubrik); till den förra gruppen böra gifvetvis blott viktigare saker räknas, men sensationsintresset söker ofta att genom att ge notisen pikant kåserande form och retande typografisk utstyrsel förvandla den till artikel. Nyhetsmaterialet tillföres tidningarna till största delen utifrån. En mycket stor del, gemensamt tillgänglig för alla tidningar, lämnas af telegrambyråer (utländska och från andra orter inom landet) och notisbyråer (vanligen ortliga); vidare från tidningarnas egna korrespondenter inom och utom landet samt mer eller mindre tillfälliga notismeddelare. Stort utrymme i dagspressen taga i Sverige allehanda personalnotiser: födelsedagar (t. o. m. 40-åringars!), begrafningar, platstillsättningar och utnämningar, föreningars och sällskaps, firmors och bolags sammanträden och angelägenheter. Amerikanska och äfven danska tidningars stora intresse för societetsnyheter saknas här och motsvaras af detta påfallande småstadsfamiljära notisreportage. Stort utrymme tar äfven det s. k. ämbetsreportaget, meddelandet i pressen af ärenden, som ännu befinna sig i förberedelse, men om hvilka inkomna, diarieförda handlingar, som refereras, lämna upplysningar och som diskuteras i förväg. Åtskilliga notiser äro endast omskrifningar af annonser och således ett slags gratisdubblering af dessa, stundom som reklam åt annonsören, stundom för att tillmötesgå allmänhetens intresse att i ett sammanhang kunna öfverskåda t. ex. dagens förströelser. Utom det stora antalet smärre notiser faller det nyhetsmaterial, som är af allmänt intresse. Det är redogörelser — med eller utan kritisk behandling — för utlåtanden, beslut, möten, viktigare föredrag o. s. v., undersökningar med aktuellt intresse af förhållanden och spörsmål rörande industri, handel, jordbruk, undervisning, sociala tillstånd m. m., vanligen utförda af redaktionspersonalen, ofta genom initiativ af denna, som "skapar" frågor. Vidare händelsereportaget: olyckor, brott, bragder, fester o. d. Ytterligt allmänna ha intervjuer (se Intervju) och rundfrågor (se Enquête) blifvit; de förstnämnda ha numera så till vida ändrat form, att de icke så ofta som för ett årtionde sedan äro personframhållande, utan förbindas med någon aktuell sakfråga, som belyses genom förfrågningar utanför redaktionen. Vanliga äro äfven diskussioner, i hvilka läsekretsen inbjudes att deltaga, om olika spörsmål af mer eller mindre allvarlig innebörd. Den stora dagliga nyhetstidningen i Sverige rymmer äfven ett flertal fackafdelningar; utom utlandsafdelningen och de för litteratur, konst, teater och musik, den hos oss jämförelsevis nya för handel, industri och sjöfart; stundom finnes 
page_number=686, index= - Tidning  - Tidningar, utgifne af et sällskap i Åbo 
en afdelning för landtbruket, nästan alltid en för idrotten, samt, åtminstone en dag i veckan, en för kvinnan och hemmet. Modern är också den ganska stora kåserande afdelningen, som omfattar dels artiklar, dels småbitar, ofta samlade i grupper under en stående rubrik. Förströelseläsningen, kåserierna oberäknade, omfattar dels en urklippsroman, hvad vi kalla följetong, dels en eller annan kortare berättelse, samt, vanligen, i ett lördags- eller söndagsnummer samlade noveller, dikter, skisser och mer eller mindre undervisande uppsatser, som på samma gång skola vara underhållande. — De bidrag, som i Sverige komma tidningarna till godo i form af spontana "insändare" ("Från allmänheten"), äro jämförelsevis få mot i den engelska pressen, men flera än i t. ex. fransk eller tysk. Illustrationerna ha, som nämnts, blifvit allt vanligare efter 1900; ehuru tidningspapperet och -trycket lämna ytterst ojämna, ofta synnerligen dåliga resultat i detta hänseende, ha våra tidningar i motsats mot Englands, Frankrikes och Tysklands förnämligare press, härutinnan följt efter den amerikanska och ega nu i många fall egna klichéanstalter. I mindre antal förekomma teckningar, mest karikatyrer. 
I fråga om tidningarnas tekniska framställning — sättning, stereotypering, tryckning m. m. — hänvisas till specialartiklarna såsom Sättmaskin,  Tryckpress o. s. v. Distributionen eger rum dels med posten, dels med hembärning genom bud till prenumeranter. För de större tidningarna spelar lösnummerförsäljningen en stor roll; den sker dels i butiker, vanligen cigarrbodar eller kiosker, tidningskontor, dels på gatorna; "Svenska pressbyrån" (se d. o.) är den organisation, som numera ombesörjer största delen af lösnummerförsäljningen på tåg o. s. v. 
Efter exempel från utlandet, särskildt Förenta staterna, ha de svenska tidningarna i hufvudstaden och äfven annorstädes på de senaste åren tagit en hel del initiativ af samhällelig art. Det är särskildt på det humanitära området, som man varit verksam i Sverige; olika slags insamlingar för behjärtansvärda ändamål ha igångsatts; idrottstäflingar ha anordnats m. m. I bokform föreligger en redogörelse för en tidnings åtgöranden af detta slag, "Journalistik och allmänt väl", utg. af Svenska dagbladet 1917. Den amerikanska detektivjournalistiken har däremot föga försökts här. 
För utbildning af tidningsmän finnes här ingen särskild skola eller högskola, utan journalistiken inläres under praktisering. Hur omfattande kunskaper, som äro behöfliga, kan inhämtas t. ex. af följande schema för den tvååriga kursen vid Columbiauniversitetet i New York (dit Pulitzers ofvannämnda donation lämnades) för utbildning af tidningsmän: 
<i>Exekutiva afdelningen:</i> En tidningsstabs sammansättning; utgifvarens åligganden; prenumerationsdepartementet; annonsdepartementet; redaktions- och referentdepartementet; finansernas handhafvande; lokala, inhemska och utländska nyheter; finansiella meddelanden; teater-, litteratur- och sportnyheter. 
<i>Mekaniska afdelningen:</i> Tryckpressen; trycksvärta; papper; elektrotypering och stereotypering; stilsättning och stilsättningsmaskiner; procedur för reproducering af illustrationer; maskiner för falsning, bindning och adressering. 
<i>Journalistikens juridik:</i> Eftertrycksförbud (<i>copyright</i>); brott mot tryckfriheten, inberäknadt civilt, kriminellt och sedlighetssårande tryckfrihetsbrott; pressens rättigheter och skyldigheter vid refererandet af rättegångssaker; utgifvares, redaktörs, referents och medarbetares ansvarighet. 
<i>Journalistikens etik:</i> Tidningsskrivares korrekta uppfattning om sin ansvarighet inför allmänheten; huru långt en redaktörs eller tidningsutgifvares åsikter tillåtas inverka på innehållet vid nyheters återgifvande. — Förhållanden mellan utgifvare, redaktör och referenter beträffande "rätt till åsikter". 
<i>Journalismens historia:</i> Pressens själfständighet; framstående journalister m. m. 
Godkända metoder för kommatering, stafning, förkortningar, typografisk utstyrsel etc. Studium af engelska språkets historia. 
Litt.: V. Langlet, "Pressen och tidningsmännen" (1915); "L'art de rédiger, d'administrer et d'imprimer un journal, par un vieux journaliste" (1900). F. H. Quetsch, "Die entwickelung des zeitungswesens von 15. bis ausgang des 19. jahrhunderts" (1901), V. Zenker, "Bibliographie zu einer allg. geschichte des zeitungswesens" (1904), R. Brunhuber, "Das moderne zeitungswesen" (1907); "Modern journalism. By a London editor" (1909), och A. Koch, "Das zeitungswesen" (1910). (R—n B.) 
<b>Tidningar, utgifne af et sällskap i Åbo,</b> Finlands första periodiska blad, uppsattes 1771 för att tjäna till organ för sällskapet Aurora (se d. o.), utkom 1771—78 samt 1782—85 (sedan den några år varit nedlagd) och redigerades af H. G. Porthan. Tidningens prägel var denna tid vitter: den upptog poem (mest i didaktisk eller filosoferande anda) och recensioner, vetenskaplig: där meddelades ett stort antal afhandlingar och uppsatser samt notiser i skilda fack; tidningen hade ett stort inflytande på landets intellektuella uppodling. Det fosterländskt historiska intresset fick i mycket hög grad göra sig gällande. Hembygdsforskningen i Finland hade sålunda sitt hufvudorgan i bladet, vare sig det var frågan om skildringar ur det förflutna eller framställningar, där det ekonomiska och sträfvan att bidraga till landets utveckling förhärskade. Äfven etnografiska uppsatser ingingo i tidningen, och en mängd bidrag till kännedomen om Finlands geografi meddelades. Ännu mera betydande blefvo småningom de inhemska historiska bidragen: äldre historiska dokument, afhandlingar, biografier, matrikeluppgifter m. m., särskildt rörande undervisningen. Bland de bidragande märkas Porthan, J. Tengström, skalderna Kellgren och Franzén, A. N. Clewberg, P. Jusleen, K. F. Mennander, G. Tidgren och P. A. Gadd. Under de första åtta åren utkom tidningen endast med ett halfark 2 gånger i månaden (1772 dock i veckonummer). — Tidningen lefde åter upp 1789 och utgafs det året under titeln "Åbo nya tidningar", fortsatt under benämningen "Åbo tidningar" 1791-99 och "Åbo tidning" 1800-09. Se A. Hultin, "Åbo tidningar" (i Svenska litt.-sällsk:s "Förhandlingar och uppsatser", CXXXIV, 1917). (R—n B.) 
page_number=687, index= - Tidning för Falu län och stad  - Tidning för folkskolan  - Tidning för idrott  - Tidning för patent och varumärken. Se Norden.  - Tidning för trädgårdsodlare  - Tinding i blandade ämnen  - Tidningskorsband, postv. Se Korsband, sp. 1084.  - Tidningsmannaföreningen. Se Pressföreningar, sp. 185.  - Tidningsmannamöten. Se Publicistmöten.  - Tidningspapper. Se Papper, sp. 1501.  - Tidningspost, postv. Se Postverket, sp. 38, 40.  - Tidningsregister, postv. Se Postabonnemang, sp. 7.  - Tidningsstämpel. Se Korsband och Tryckfrihet.  - Tidong, den noröstligaste delen af de holländska besittningarna på ön Borneo.  - Tidore, ö bland Molukkerna i Indiska arkipelagen  - Tidräkning. Se Kalender och Kronologi.  - Tidrör. Se Brandrör.  - Tidsanda, psyk. 
<b>Tidning för Falu län och stad,</b> fr. o. m. 1918 daglig tidning, som utges i Falun. Under namnet Fahlu tidning utkom den sedan juli 1838 som veckoblad, kallades 1839 först Tidning för Fahlu län och stad, men fick s. å. sitt nuv. namn. 1872—84 utkommo två nummer i veckan, 1884—96 tre och fr. o. m. 1897 fyra. Tidningen redigerades 1839—41 af med. doktor J. M. Bergman, redaktör är nu sedan 1899 Johan August Englund (f. 1865). Tidningen är till sin politiska hållning höger. Prenumerationspris för år är på posten 10 kr. 
<b>Tidning för folkskolan</b> utgafs i Linköping 1866—81 af Kr. L. Anjou, med K. Kastman som medredaktör sedan 1871. Den utkom till en början i månadshäften, sedan 1871 i halfmånadshäften (om ung. 1 ark). Fasthållande vid det kristliga underlaget för folkundervisningen, belyste tidningen dennas uppgift, läroämnen och metodik, dess tillstånd och framsteg, lagstiftning rörande folkskolan o. s. v., anmälde läroböcker och meddelade tjänsteunderrättelser. Den fick en fortsättning i Tidskrift för folkundervisningen (se d. o.). 
<b>Tidning för idrott,</b> halfmånadstidning, som började utges i Stockholm i okt. 1881, blef veckotidning 1892 och ombildades till Ny tidning för idrott 1897. Särskildt julnummer har utgetts från 1894. Förläggare ha varit till 1898 boktryckare I. Häggström, därefter några år grefve Cl. von Rosen, sedermera ett konsortium. Redaktörer ha varit V. Balck (alltifrån början), G. Meyer (medredaktör 1881—84), K. Smith (1884—85), A. Lindman (hufvudredaktör alltifrån 1886). Till redaktionen höra, utom V. Balck, grefve Cl. v. Rosen och frih. S. Hermelin. I tidningen ha f. ö. medverkat grefve K. G. Wrangel, G. och S. Ar-senius, G. och G. A. Nyblæus, J. Hägg, E. Smith, F. Lovén, O. B. Rydholm, K. R. Sundström, grefve A. P. Hamilton, Kr. Lemchen, L. Améen m. fl. Tidningen "Nordiskt idrottslif" utgafs från 1900 i samband med "Ny tidning för idrott", skildes därifrån efter några år. "Båtseglare-ordbok" (1899), "Nautisk ordbok" (1915—19) m. fl. publikationer, mest på seglingsområdet, ha utgetts från tidningen. Tidningen behandlar alla grenar af idrott och är illustrerad. A. L—n. 
<b>Tidning för patent och varumärken.</b> Se Norden. 
<b>Tidning för trädgårdsodlare,</b> af E. Lindgren (se denne) 1862—1901 redigerad trädgårdstidskrift, som 1862 började utges i Skara, men från 1863 utgafs i Stockholm med 1 n:r i månaden. Den har varit af ej ringa betydelse för svenska trädgårdsodlingen tack vare det förtjänstfulla sätt, hvarpå den redigerades af Lindgren under medarbetarskap af den tidens främsta fackmän på trädgårdsskötselns område. C. G. D. 
<b>Tidning i blandade ämnen</b> utgafs 1811 i Uppsala (med 2 nummer i veckan) af bokhandlaren E. Bruzelius, med doktor S. P. Leffler som redaktör, och bekämpade nyromantikerna. 
<b>Tidningskorsband,</b> <i>postv.</i> Se Korsband, sp. 1084. 
<b>Tidningsmannaföreningen.</b> Se Pressföreningar, sp. 185. 
<b>Tidningsmannamöten.</b> Se Publicistmöten. 
<b>Tidningspapper.</b> Se Papper, sp. 1501. 
<b>Tidningspost,</b> <i>postv.</i> Se Postverket, sp. 38, 40. 
<b>Tidningsregister,</b> <i>postv.</i> Se Postabonnemang, sp. 7. 
<b>Tidningsstämpel.</b> Se Korsband och Tryckfrihet. 
<b>Tidong,</b> den nordöstligaste delen af de holländska besittningarna på ön Borneo. Området gränsar i n. till Brittiska Nord-Borneo samt i ö. till Celebessjön. 
<b>Tidore,</b> ö bland Molukkerna i Indiska arkipelagen utanför västra kusten af Djilolo, s. om Ternate. Den är omkr. 108 kvkm., nästan cirkelrund, och består till större delen af en nu overksam vulkan (1,800 m.), hvars sidor äro tätt skogbevuxna (se illustration till art. Molukkerna). Viktigaste produkterna äro sago, ris, kokosnötter och bananer. Befolkningen beräknas till 7,500. Hufvudstaden T. på östra kusten är säte för den till Nederländerna tributpliktige sultanen. Ön tillhör nederländska residentskapet Ternate. (H. W—k.) 
<b>Tidräkning.</b> Se Kalender och Kronologi. 
<b>Tidrör.</b> Se Brandrör. 
<b>Tidsanda,</b> <i>psyk.</i>, den allmänna beskaffenheten af flertalet människors tanke- och känslolif under en viss tid till skillnad från detta lif under andra tider. Tidsandan kan vara gemensam för alla kulturfolk; så var t. ex. förhållandet under medeltiden. Eller den kan gälla blott ett visst folk eller delar af ett sådant, allteftersom det andliga samlifvet har vidare eller trängre gränser. Tidsandan är ofta olika inom skilda samhällsklasser. Tidsandan bland de nutida arbetarna är nog mera skild från tidsandan hos den s. k. öfverklassen, än denna sistnämnda är skild från andan hos samma samhällsklass för ett århundrade sedan. De faktorer, som förnämligast bestämma tidsandan, äro dels den föregående historiska utvecklingen, betydelsefulla historiska händelser eller djupgående sociala förhållanden, dels idéer och känslostämningar. Exempel på världshistoriska händelsers inflytande på tidsandan lämnar t. ex. den stora franska revolutionens inverkan på sin tids anda hos alla kulturfolk och den ryska revolutionens kanske ännu större makt öfver sinnena i vår tid. De sociala förhållandena är det, som i våra dagars Amerika skapat en särskild tidsanda, som hotar att utbreda sig äfven till vår världsdel. Vissa idéer var det däremot, som gaf upplysningstiden dess tidsanda, under det att nyromantikens tidsanda bestämdes mera af en viss riktning i känslostämningarna. Om man på sådant sätt kan påvisa den ena eller den andra orsaken som starkast påverkande tidsandan, så är den dock aldrig ensamt afgörande, utan blott ett moment i den invecklade konstellationen af orsaker. Den psykologiska förklaringen af tidsandans makt öfver människorna är framför allt att söka i människans sociala natur. Hon är, såsom redan Aristoteles framhöll, en samhällsvarelse, som likt bin och myror kan lefva endast i samlif med sina likar. Hon behöfver för detta samlif en viss öfverensstämmelse i åsikter och känslor med sin omgifning, och det är därför naturligt för henne att böja sig för "den allmänna meningen" och att ryckas med af andras känslostämningar. Den oupphörligt upprepade uppfattningen af vissa åsikter, som uttalas af omgifningen (t. ex. i den tidning, som man dagligen läser), kommer småningom 
page_number=688, index= - Tidsanda, psyk.  - Tidsbefraktning (eng. time-charter), sjöv.  - Tidsbestämning 
att prägla ens egen öfvertygelse, äfven då den ursprungligen gått i annan riktning. Och känslorna äro i hög grad smittsamma genom de uttryck, de taga sig i åtbörder, ord och handlingar; särskildt gäller detta, när många människor äro tillsammans och genom ömsesidig suggestion stegra hvarandras känslolif. Objektiva uttryck tar sig tidsandan, förutom i det politiska lifvet, framför allt i religionen och konsten. Ingen kan undandraga sig allt inflytande af tidsandan; men det är ett bevis på svagt utvecklad personlighet att viljelöst ge sig under dess makt. Den individuellt utpräglade karaktären gör det icke, och tidsandans makt öfver individen kan motverkas af en grundlig historisk bildning, som gör, att han, så att säga, lefver äfven i andra tider än sin egen. Stora män kunna tyckas själfva skapa tidsandan, såsom Luther under reformationstiden och Bismarck under en senare tid tryckte sin prägel på de olika skedenas tyska tidsanda. Men orsaksförhållandet är nog ömsesidigt; de fingo sin ledande ställning, därför att de uppburos af tidsandan och tillmötesgingo dess kraf. Men tidsandan är ingen mystisk, öfvermänsklig makt, på hvilken vi kunna skylla våra fel och brister; den är vår egen anda, för hvars tillkomst och fortvaro vi alla ha vår andel i ansvaret, till godt eller ondt. S—e. 
<b>Tidsbefraktning</b> (eng. <i>time-charter</i>), <i>sjöv.</i>, säges ega rum, då ett fartyg för bestämd tid ställes till befraktarens förfogande för fraktfart enligt dennes godtfinnande. Vid tidsbefraktning bekostar befraktaren vanligen bränsle och smörjämnen för fartyget, ofta äfven proviant och aflöning till besättningen. Jfr Befrakta och Fraktfart. C. K. S. 
<b>Tidsbestämning</b> kallas en bestämning (vanligen på astronomisk väg) af tiden i ett visst ögonblick eller, såsom saken efter införandet af ur praktiskt gestaltat sig, af ett urs missvisning (s. k. <i>stånd</i>). Den allmännaste metoden för tidsbestämning är uppmätning af en himlakropps timvinkel vid ett bestämdt, af uret angifvet klockslag. Går uret t. ex. efter stjärntid och är urtiden för observationen <i>T</i>0 och urets "stånd" = <i>m,</i> så är <i>T</i>0 + <i>m</i> = <i>T,</i> den sanna stjärntiden. Betecknas vidare med <i>t</i> stjärnans timvinkel och med <i>α</i> dess rektascension, så är <i>t</i> = <i>T</i> — <i>α,</i> hvaraf <i>m</i> = <i>α</i> + <i>t</i> — <i>T</i>0. Värdet af <i>m</i> erhålles sålunda, om <i>α</i> är bekant och <i>t</i> blifvit observerad. Ett specialfall af ofvannämnda bestämning af tiden utgör den vanligaste arten af tidsbestämning, som består däruti, att man observerar den urtid <i>T</i>0, då en stjärnas timvinkel är noll, d. v. s. att man (medelst ett passageinstrument, som är inriktadt i meridianen) iakttar urtiden <i>T</i>0 för stjärnans meridianpassage. Man har då helt enkelt 0 = <i>T</i> — <i>α</i> och häraf urets stånd <i>m</i> = <i>α</i> — <i>T</i>0. 
Ofta är det emellertid, i synnerhet till sjöss, omöjligt att observera en stjärnas meridianpassage, emedan passageinstrumentet måste ha en fast uppställning, som på ett fartyg naturligtvis icke kan åstadkommas. De metoder, som då brukas för tidsbestämning, eller för att, såsom sjömannen säger, "taga tiden", hvila på följande samband, som i hvarje ögonblick eger rum mellan en stjärnas höjd, <i>h,</i> deklination, <i>δ,</i> rektascension, <i>α,</i> samt ställets latitud (bredd), <i>φ,</i> och stjärntiden, <i>T,</i> i observationsögonblicket: sin <i>h</i> = sin <i>φ</i> sin <i>δ</i> + cos <i>φ</i> cos <i>δ</i> cos (<i>T</i> — <i>α</i>). Man uppmäter (t. ex. med sextanten) stjärnans (solens) höjd, <i>h,</i> och erhåller därefter enligt ofvanstående formel <i>T,</i> då <i>φ, δ, α</i> kunna förutsättas bekanta. Är ställets latitud okänd, kan man bestämma såväl <i>T</i> som <i>φ,</i> om man vid en annan tid, <i>T′,</i> observerar en annan stjärnas höjd, <i>h′.</i> Ofvanstående formel tillsammans med den liknande sin <i>h′</i> = sin <i>φ</i> sin <i>δ′</i> + cos <i>φ</i> cos <i>δ′</i> cos (<i>T′</i> — <i>α′</i>) leder då till den afsedda bestämningen, emedan, enär <i>T′</i>—<i>T</i> är bekant från uret, dessa båda ekvationer i själfva verket endast innehålla de två obekanta <i>T</i> och <i>φ,</i> då <i>α, δ, α′, δ′</i> kunna anses såsom bekanta från stjärnkataloger eller efemerider. 
En mycket använd och enkel metod för tidsbestämning består i observation af "korresponderande höjder", d. v. s. däruti, att man före himlakroppens kulmination observerar urtiden <i>t</i>1, då himlakroppen i sin vertikala rörelse uppåt eller nedåt når en viss höjd eller, såsom observationen utföres, passerar den horisontella tråden i en teodolits synfält. Teodoliten är då, om kulminationen t. ex. är en öfre, riktad åt vänster om meridianen. Sedan man vridit instrumentet kring dess vertikala axel, så att det nu är riktadt lika mycket åt höger om meridianen och med tubens höjdriktning oförändrad, afvaktar man och iakttar det ögonblick, <i>t</i>2 då himlakroppen, som nu sänker sig, ånyo passerar den horisontella tråden. Har himlakroppen, såsom fallet är med fixstjärnorna, ingen märkbar egen rörelse på himmelen, så är (<i>t</i>1 + <i>t</i>2) / 2 urtiden för dess meridianpassage, hvars rätta tid, som ofvan nämndes, kan anses bekant. Man erhåller sålunda urets stånd. Endast om man på detta sätt observerar en himlakropp, hvilken, såsom solen, har en egen rörelse (i deklination), blir urståndet på detta sätt icke fullt riktigt, utan man måste för denna händelse till (<i>t</i>1 + <i>t</i>2) / 2 anbringa en korrektion för den egna rörelsen, hvilken, då det t. ex. gäller solen, kallas <i>middagsförbättring</i> och för hvars bestämmande hjälptabeller finnas i astronomiska och nautiska tabellverk. K. B. (B—d.) 
<div align="center">*</div> 
