page_number=17, index= - Ural - Ural-altaiska folk - Ural-altaiska språk 
NORDISK FAMILJEBOK KONVERSATIONSLEXIKON OCH REALENCYKLOPEDI 
<b>Ural.</b> 1. Flod i sydöstra Ryssland, upprinner under 54° 41' n. br. i södra Uralbergen samt utmynnar under 47° n. br. i norra ändan af Kaspiska hafvet efter ett omkr. 1,550 km. långt lopp. Flodens källa befinner sig vid foten af det 860 m. höga kägelformiga granitberget Uj-tasch, där äfven de mot n. och ö. flytande floderna Mias och Uj (Obs flodsystem) upprinna omedelbart v. om den höjdrygg, som begränsar Ural-Mias-dalstråket mot v. U:s öfre lopp är riktadt mot s. i en bred dal, som tillnärmelsevis har karaktären af en längddal, går förbi Verchne-Uralsk och slutar vid kretsstaden Orsk. Dess mot v. riktade mellersta lopp är synnerligen rikt på krökar och markerar en geografisk gräns mellan Uralbergens savanner i n. och stäppöknen i s. samt en administrativ sådan mellan Ryssland och Central-Asien ända till Orenburg. Den går förbi sistnämnda stad och slutar i Uralsk, som administrativt och geografiskt tillhör Central-Asien. Nedre loppet är åter riktadt mot s. och går genom de låga saltstäpper, som blott tidigt på våren bära en rik, men hastigt förgänglig vegetation; vid 49° 39' n. br. (ungefär vid Sacharnaja) sänker sig U:s yta under hafvets nivå, och det årliga öfversvämningsgebitet, som är utmärkt genom täta vide- samt aspdungar och aspsnår, tilltar i bredd och karakteriseras genom många korfsjöar. Vid 47° 45' (vid Jamanchalinsk) synas ansatser till delta, i det att floden delar sig i flera armar, af hvilka dock några sina i sanden; den enda något betydande mynnar ut i Kaspiska hafvet, 6 km. nedanför staden Gurjev. Flodens öfversta lopp är stridt, med ett fall af något öfver 1 m. per km. (från omkr. 650 m. vid källan till 179 m. vid Orsk); mellersta loppet eger ett vida mindre fall, som blott något öfverstiger 20 cm. per km. (från 179 m. till 53 m. vid Uralsk), medan i nedre loppet fallet är obetydligt mindre eller omkr. 14 cm. per km. (från 53 m. till — 26 m., Kaspiska hafvets yta). Bredden liksom vattenmängden är som hos alla oreglerade floder inom vegetationsfattiga områden ganska växlande och kan antagas till 40 m. vid Verchne-Uralsk, 200 m. nedanför Orenburg och närmare 180 m. i nedre loppet; vattenmängden aftar dels genom fördunstning, dels genom försinande armar nedanför Uralsk, så att vattenmängden vid Baksajevskaja ofvanför deltat är ungefär hälften så stor som den vid Uralsk. Äfven djupet är till följd af ofvan berörda omständigheter mycket ojämnt, och floden är ej segelbar längre upp än till Gurjev (genom uppmuddring och reglering); dock används vårens högvatten till timmerflottning. Flodområdet beräknas till omkr. 250,000 kvkm. Af de många bifloderna ega blott 2 större betydelse: Sakmara fr. h., som med många förgreningar dränerar södra Urals parallellkedjor och lämnar energi till uppspirande grufsamhällen, samt Ilek ("stäppens rådjur") från v., vid hvars nedre lopp en oerhördt mäktig saltfyndighet (af permisk ålder) går i dagen och brytes i dagbrott; bägge utmynna i U. vid Orenburg. Nedanför Uralsk nå af många bifloder från h. och v. blott få hufvudfloden; de flesta försvinna i sanden eller utbreda sig i träsk, såsom Stora och Lilla Uzen fr. h., Uil, Djangitai fr. v. Af stor ekonomisk betydelse är flodens fiskrikedom, hvars afkastning uppgår till ett tiotal mill. om året; det är till större delen roffiske, som här bedrifves vid lågvatten, i de då nästan afsnörda floddelarna. Flodområdet, som i öfre delen omsluter malmrika trakter (koppar och järn, äfven guld) och i nedre delen tillhör de nyupptäckta naftafälten, t. ex. vid Indersjön, hvars tyngdpunkt ligger österut vid Emba, vinner dagligen i betydelse och väntar på förbättrade kommunikationer, för att kunna göra sig gällande. Floden, som anses vara identisk med Ptolemaios' Daix, hette Jaik till 1775, då Katarina II gaf den dess nuv. namn. — 2. Uralbergen (se d. o.). 1. H. B—d. 
<b>Ural-altaiska folk.</b> Se Mongoliska rasen, sp. 913. 
<b>Ural-altaiska språk,</b> en af många, särskildt äldre forskare antagen språkgrupp, till hvilken å ena sidan räknas de uraliska språken (se d. o.), d. v. s. de finsk-ugriska folkens och samojedernas språk, å andra sidan de altaiska språken i egentlig mening, d. v. s. de turko-tatariska, mongoliska och tungusisk-mandschuiska språken; af vissa forskare räknas äfven japanskan hit; åter andra forskare ha utan giltigare skäl hit fört ännu andra språk. Att de uraliska språken äro sinsemellan besläktade, är en afgjord sak; att också de altaiska språken höra samman, torde vara säkert, särskildt i fråga om de 
page_number=18, index= - Ural-altaiska språk - Uralbergen 
turko-tatariska och mongoliska språken, äfven om denna fråga ännu icke blifvit tillräckligt utredd. Sammanhanget mellan de uraliska och altaiska språken är emellertid ännu osäkert; många och påfallande likheter finnas väl i deras byggnad, men man vet icke, om dessa likheter bero på genealogisk eller blott psykologisk släktskap, och man kan icke på allvar gripa sig an med denna fråga, innan de altaiska språkens historia blifvit noggrannare undersökt; om sedan också japanskan kan föras hit, står ännu alldeles i vida fältet. — Den förste, som framlade tanken på de ural-altaiska språkens samhörighet, var Ph. J. v. Strahlenberg (1730); han kallade hithörande folk de "tatariska folken". R. Rask inbegrep under sin "skytiska" språkklass de ural-altaiska, dravidiska, kaukasiska, baskiska och många andra språk i både Gamla och Nya världen. Max Müller sammanförde de ural-altaiska, dravidiska och nordasiatiska språken m. fl. till en "turansk" språkfamilj (1854; se Turanska språk). Japanskans samhörighet med de ural-altaiska språken har förfäktats af Leon de Rosny (1856), W. Schott (1858), H. Winkler m. fl., sumeriskans af J. Oppert (1857), Fr. Lenormant (1874), Fr. Hommel (1884) m. fl. Den äldre litteraturen om den ural-altaiska eller, såsom man efter dess förmodade urhem förr ofta sade, altaiska språkfamiljen har numera endast historiskt intresse; de förnämste forskarna på området voro W. Schott, M. A. Castren och A. Boller. I senare tid har särskildt H. Winkler flitigt sysslat med denna fråga ("Ural-altaische völker und sprachen", 1884; "Das uralaltaische und seine gruppen", 1885; "Der uralaltaische sprachstamm, das finnische und das japanische", 1909 m. m.). En öfversikt öfver forskningen lämnar O. Donner i "Finnisch-ugrische forschungen", I, 1901. K. B. W. 
<b>Uralbergen</b> (ry. <i>Uralskij chrebet</i>) kallas den långa höjdsträckning, som markerar gränsen mellan Europa och Asien från Karahafvet i n. till trakten mellan Kaspiska hafvet och Aralsjön i s. på en sträcka af 21° 35' (omkr. 2,420 km. i rät linje). Som bergskedja är den af hercynisk (ungpaleozoisk) ålder, af asymmetrisk struktur samt öfverveckad mot v. Veckningszonen eger ansenlig bredd, är i v. på långa sträckor täckt af yngre sedimentära aflagringar och i ö. afskuren af en rad parallella längdförkastningar och grafsänkor, som dels blotta det äldre kristalliniska underlaget, dels låta yngre aflagringar kvarstå i grafsänkor. Äfven äldre (algonkiska) strukturelement ingå i denna zon och förorsaka delvis de många afvikelserna från den nord-sydliga strykningen mot n. ö. och n. v.; delvis bidraga de till att bilda subparallella kedjor eller "kulisser" (<i>parma</i> enl. lokalbenämningen). Postuma rörelser inom berggrunden, lokalt uppnående betydande intensitet, kunna spåras både i n. och i s. Bergskedjans höga ålder gör, att den i sin mellersta del, genom vittring och afspolning, till hög grad utjämnats och företer lugna, långsluttande former, samt genom floderosion och utbildning af längddalar sönderdelats i mer eller mindre isolerade flacka parallellkedjor. En vid tertiärtiden i norr begynnande vertikal höjning, som från 61° norrut tilltar i betydelse och som i trakter af kvartär isbetäckning (fr. 64° norrut) äfven fortgår under nuvarande tid, har låtit topografien i norr i samband med förstärkt floderosion delvis antaga alpin karaktär; i söder har den jämförelsevis nyligen skedda sänkningen af Kaspiska hafvets yta bidragit till ökning af de mot s. afflytande flodernas lutningsförhållanden, hvilket här äfven bidragit till att skapa en mera utpräglad topografi i samband med den förstärkta erosionen; en följd häraf är, att i söder de västerut afrinnande floderna alltmera inkräkta på östra sluttningens afrinningsområde. Man indelar vanligen U. i tre delar: norra, mellersta och södra U. Norra U. höjer sig ganska omotiveradt under 68° 30' ur en omgifvande småkullig och sjörik tundra som tre bergshöjder med 450 till 630 m. höjd ö. h. och med väst—nordvästlig hufvudriktning. Den andra af dessa kullar är af tundrans nomader (samojeder och ostjaker) vida känd som helgedom och rik på gudabeläten och offergåfvor å de förklyftade sluttningarna. Den postuma väst—nordvästliga riktningen gör sig gällande ända till tvärdalarna s. om massiven Gnetju (1,287 m.) och Saur-keu (1,238 m.). Söderut afsmalna U. omedelbart, uppvisa typiska längddalar, för att under 67° åter tilltaga i bredd genom äldre i ö. tillstötande element: Obdorskbergen. Tack vare istidens påverkning uppvisa dessa en någorlunda alpin prägel, många toppar öfverstigande 1,000 m., snötäckta året om, och passhöjder omkr. 200 m. Denna prägel bibehålles till polcirkeln, hvarefter föga differentierade, svagt kuperade och med skog klädda parallellkedjor bli rådande. Bågformen framträder tydligare, konvex mot v. till 66°. Därefter vidtar åter i syd—sydvästlig riktning den minst bekanta delen af norra U. Under 65°, hvarifrån kunskapen om U. åter successivt tilltar, vinna parallellkedjorna i betydelse och antal, anta karaktären af kulisser ("parma") och flankera hufvudkedjan långt ut både åt v. och ö. De äro i motsats till den senare oftast uppbyggda af lagrade bergarter och uppvisa U:s största absoluta höjder: Sablja (1,566 m.) längst i v. under 64° 50' och Tölpos-is (1,688 m.) närmare hufvudkedjan under 63° 55'. Barrskogen kläder bergssidorna och de smala dalarna, i den mån afrinningen ej stagnerar; topparna och de vidsträckta platåbergen, som vidtaga s. om Tölpos-is, äro skogfria. Från 64° till 61° äro både hufvudkedjan och parallellkedjorna så pass sönderdelade i, från hvarandra genom breda skogbeväxta dalar isolerade platåberg, att det är vanskligt att tala om en hufvudkedja. Dräneringssystemet är också här kompliceradt. Många erosionsterrasser på olika höjd och af gammalt datum kanta platåbergens sidor. Norra U. sakna bofast befolkning; n. om polcirkeln i vildrenens hemvist genomströfvas de öde dalarna sommartiden af ostjaker med deras talrika renhjordar; de ha mot Norra ishafvet undanträngt samojederna, som gett bergen och floderna deras namn, medan ostjakerna själfva knappt hunnit orientera sig i dessa trakter. I sin tur undanträngas de mot n. och s. af de företagsamme, i renafvel jämförelsevis nyligen introducerade syrjänerna. Vogulerna, som, förr ett mäktigt jägarfolk, genomströfvat U:s dalar från 64° till 60°, äro nu reducerade till ett fåtal denationaliserade individer, som koncentrerats i några bysamhällen på östra sluttningen, dels för sig, dels som tjänande klass hos ryska gammaltroende vid öfre Sosva och Sygwa. Öfver dessa 
page_number=19, index= - Uralbergen 
samhällen går en ganska liflig samfärdsel från Beresov till öfre Petjora och dess syrjänbyar, som ligga relativt nära västra sluttningen. Grufsamhällena (järn- och kopparmalm, Tjuval, Ivdel, Visjera) börja fatta fotfäste omedelbart s. om 61°. — Mellersta U. (61°—55°) är U:s viktigaste del, dels beträffande de där utvecklade industriella möjligheterna, dels beträffande befolkningens täthet och i samband därmed jordbrukets utveckling. Bredden är minst i n., men tilltar mot s. och öfverstiger 130 km.; höjdryggarna, utan utpräglade toppar, äro ansenligast i n., där Denesjkin kamen (1,633 m.), som länge ansågs vara U:s högsta topp, och äfven Konshakovskij kamen (i den s. k. Bogoslovska U.) nå ansenlig höjd (1,462 m.). Söderut aftar höjden, och de långsluttande dalsidorna äro täckta af mäktigt vittringsgrus samt dalbottnarna dels af sumpmarker, dels af rik åkerjord. Blott i de djupare erosionsfårorna (Tjusovajas på genombrott rika dalgång) anta höjdryggarna utseende och karaktären af berglandskap. Utsiktspunkterna äro fåtaliga och uppvisa kulissformigt långa sluttningar, betäckta af gles blandskog. Lägre områden på 300 och 600 m. ö. h. underlätta samfärdseln mellan ö. och v., och där passerar järnvägen vattendelaren mellan Volga (Kolva) och Ob (Tura) på 360 m. höjd; på samma höjd korsas U. af den gamla stråkvägen vid Jekaterinburg. Södra delen uppvisar åter tilltagande höjder, glesare skogbetäckning och några utpräglade toppar (Taganai 1,200 m., Jurma 1,077 m.). Här söker sig den södra järnvägslinjen i oändliga slingringar genom den starkt kuperade terrängen. Från de dominerande utsiktspunkterna ter sig U. här som tydliga och väl utvecklade parallellkedjor. Befolkningsmängden i afskärningen mellan bägge järnvägslinjerna öfverstiger 2 mill. och ökas stadigt, i den mån från de vidsträckta grufdomänerna och talrika skogskoncessionerna bördiga sträckor afvittras till förmån för nybildade bysamhällen, som ofta bildats ur guldvaskningscentra, sedan de lokala guldförråden utvaskats. — Efter den omböjning, som U. undergått kring Ufaplatåns östra utkanter, hvarvid bergsveckningen i hög grad sammanstukats och vecken delvis skjutits öfver hvarandra, utbreda sig de senare söderut mera obehindradt mot s. v. och anta karaktären af flera parallellkedjor, som dock till hufvudsak ha floderosionen att tacka för sin utpräglade isolering; härmed äro Södra U. uppnådda. Liksom i södra delen af föregående del nå enstaka toppar relativt ansenlig höjd: Iremel (1,595 m.), Urenga (1,254 m.) och Bolsjoj Jaman Tau (1,642 m.). Den gamla tredelningen af Södra U., som stöddes på geologiska olikheter, ha senare undersökningar visat vara oriktig, i det att alla tre kedjorna tillhöra samma geologiska svit, hvilket bevisas genom grafförkastningar i centrala och östra delarna, i hvilka sedimentära bergarter af västlig karaktär bibehållits. Hela detta område repeterar på större bredd Mellersta U:s struktur, är dock jämfördt med denna starkare nederoderad, och de orografiska gränserna beteckna en växling i berggrundens petrografiska beskaffenhet, som dels är primär, dels har uppkommit genom kontaktinverkan från djupbergarternas på östra sidan. Skogsvegetationen är betydligt glesare jämförd med föregående delar och är i hufvudsak att finna på bergssluttningarnas norra sida, medan de mot s. och s. v. vettande sluttningarna äro fullkomligt vegetationslösa. Den petrografiska beskaffenheten och den bristande vegetationen göra, att Södra U:s kedjor äro betydligt klippigare och vildare än Mellersta U., och både toppar och sluttningar bilda stora blockhaf, som göra all samfärdsel utanför floddalarna ytterst besvärlig; i synnerhet gäller detta de mellersta kedjornas kristallina skiffrar. Redan södra delen af Mellersta U., i synnerhet dess brantare östra sluttning, är betydligt bättre dränerad än andra delar af U., och en rad stora, delvis sammanhängande sjöar inom djupbergarternas område, från Itkul i n. till Mias-sjön i s., underlättar afrinningen. Den sydligaste delen af Södra U. är genom Uralfloden och dess norra bifloder (Sakmara med tillflöden) ytterligare af erosion sönderdelad i en rad parallellkedjor. Södra U. är basjkirernas hemvist; de äro delvis åkerbrukande och bofasta, delvis halfnomader och boskapsskötare. I s. och ö. undantränges dock denna sega folkstam genom administrativa åtgärder af Orenburg-kosacker, ryska sekterister och tyska kolonister. — Orografiskt och geografiskt bildar Uralflodens från ö. mot v. riktade lopp U:s afslutning mot s.; geologiskt kunna dock U. spåras långt in mot transkaspiska stäpperna och uppträda där i form af till hälften i sand begrafna rader af kullar, som bilda mer eller mindre sammanhängande kedjor. Särskildt gäller detta de mellersta och östliga kedjorna af Södra U., som där äro representerade under namn af <i>Guberlinska bergen</i> och <i>Mugodjarerna</i> inom kirgisernas land. U:s struktur träder sista gången i dagen vid södra ändan af Tsjusjkakul-bergen under 47° n. br.; därefter vidtar Ust-Urt-platån, under hvilken man kan antaga, att U. dyka ned. Den hypotetiska fortsättningen s. om Aralsjön (Sultan-Uisdagh) kan anses ytterst problematisk. Den orografiska fortsättningen af Södra U:s västra kedjor mot v., som under namnet Obsjtjij syrt följer Uralflodens norra strand och fortsätter i riktning mot Volga, har geologiskt intet att skaffa med U. 
U:s betydelse som klimatisk och geobotanisk gräns aftar, i den mån befolkningen ökas och kulturen gör insteg i dess dalstråk, men spåras dock fortfarande dels i fördelningen af vegetationen (lindens östra gräns, sibiriska lärkträdets västra gräns o. d.), dels i motsatsen af tidpunkten för vegetationens utveckling om våren på östra och västra sluttningarna; årets isotermer tryckas genom bergskedjans meridionala riktning långt ned mot s. F. n. förete U. genom en egendomlig blandning af europeisk och asiatisk flora (och fauna) en säregen karaktär. 
U:s mineralrikedom var känd af grekerna på 800-talet, och senare utnyttjades den af novgoroderna, som på 1000-talet framträngde dit. Det moskovitiska riket lyckades utnyttja U:s rikedomar först genom att anlita vidsträckta koncessioner, som 1558 gåfvos bröderna Stroganov i form af full dispositionsrätt öfver området Perm. Där anlades saltsjuderier vid Kama från Jaiva norrut för att fylla dåv. Rysslands största behov, järngrufvor upptogos vid Tjusovajas mellersta lopp och koppargrufvor längst i s. i trakten af nuv. Jekaterinburg. Peter I:s stora behof af metaller för kriget med Sverige föranledde nya koncessioner s. och ö. om 
page_number=20, index= - Uralbergen - Uralin - Uraliska folk - Uraliska kosacker - Uraliska (Uralska) språk 
Stroganovs. Traktens urbefolkning gjordes till lifegna, de af Peter I förföljde gammaltroende, som i U:s skogar funnit en jämförelsevis säker fristad, hetsades som villebråd, allt arbete i grufvor och järnverk utfördes under militär bevakning. Vid krigets slut och Peter I:s död afskedades de många från Tyskland införskrifna ledande krafterna, så att produktionen hastigt sjönk och grufvor och järnverk förföllo. Ett nytt skede inträdde 1745, då guld upptäcktes i flodgruset på östra sluttningen. Hastigt växte nu antalet koncessioner, invånare och vaskerier, och som naturlig följd af lifegenskapen tillföll guldet kronan, som till lågt pris inlöste det från koncessionsinnehafvarna. Den öfriga metallindustrien gick i hufvudsak i guldindustriens tjänst och anlitades i det allmännas tjänst blott vid tillfälle af mera betydande krig. När på 1830-talet praktiskt taget guldalluvionerna begynte sina och guldvaskarna började draga sig mot ö., kunde blott Nikolaus I:s stränga regim, som till stor utsträckning anlitade utländska sakkunniga, hålla produktionen vid makt. Lifegenskapens upphäfvande 1861 och ett systematiskt uteslutande af utländska sakkunniga från 1880-talet skulle oafvisligen ha ledt till katastrof, om ej samtidigt genom höga skyddstullar på utlandets metaller och metallarbeten den metallurgiska verksamheten hållits uppe. Fr. o. m. järnvägsnätets utdragande till Ural går både metallurgisk, kemisk och annan industriell verksamhet på Ural ett nytt skede till mötes. Järnvägslinjerna äro ju ännu blott 2 (Samara—Slatoust—Tjeljabinsk och Vjatka—Perm—Jekaterinburg—Tiumen), af hvilka dock till den ena ansluta sig longitudinella linjer och sidolinjer (t. ex. Bogoslovsk-Kusjvinsk); men 1914 var ytterligare en under utbyggnad (Kazan—Jekaterinburg) och linjernas inbördes kommunikationer delvis fulländadt faktum. U:s relativa betydelse som Rysslands metallproducent aftar dock stadigt till förmån för andra områden, då en omläggning till ekonomisk drift kan försiggå blott med tillhjälp af utländskt kapital. U:s antagliga järnmalmsförråd (från Visjera söderut) uppskattas till 282 mill. ton, med mellan 40 och 60 proc. järnhalt, motsvarande omkr. 135 mill. ton tackjärn; af dessa brötos i 414 grufvor (1906) af 15,904 arbetare 1,242,000 ton, en siffra, som visar stadigt aftagande från 1900 och som motsvarar ungefär 1/3 af den äfven kvalitativt högre stående kvantitet, som brytes i Donetsområdet. Saltsjuderierna vid Kama och saltdagbrotten vid Ilek (Orenburg) åstadkomma blott 18—20 proc. af Rysslands totala saltproduktion, medan Donetsområdets siffra är 43 proc. Stenkolsproduktionen, dels på västra sluttningen (vid Kolva och Tjusovaja), dels på den östra, utgör blott en bråkdel af Donetsområdets och kan ej tillfredsställa lokala behof; dessutom är kvaliteten föga tillfredsställande och brytningskostnaderna höga. Däremot är kopparproduktionen, äfven sedan de rika förekomsterna på sekundär malakit och kuprit vid Polevskoj uttömts, i stadig tillväxt och koncentrerar sig, utom vid Bogoslovsk och Polevskoj, i hufvudsak vid Kysjtym; produktionen närmade sig 1914 40,000 ton. Silfver- (ur blyglans) och blyproduktionen har tillfällig karaktär (trakten af Jekaterinburg) och eger praktiskt taget f. n. ingen betydelse. Guldvaskeriernas antal har smält ihop, och guldvaskning bedrifves blott på ett fåtal punkter i större skala, eljest i småbruk; däremot vinner bergguldet, i synnerhet i östra delen af södra U., stadigt i betydelse; guldproduktionen belöpte sig 1905 till 3,615 kg. alluvialguld och 4,462 kg. bergguld mot Rysslands totala produktion af 24,717 kg. resp. 5,789 kg. Platina med dess ledsagare osmium och iridium är U:s monopolmetall och vaskas längs ett olivinstens(dunit-)stråk, som från trakten af Jekaterinburg med afbrott drar sig norrut ända till Denesjkin kamen och möjligen längre; den största mängden utvinnes i stor skala vid Nizjnij-Tagilsk å Sinjaja goras sluttningar, och halten af guldstoft i dessa alluvioner är af tillfällig karaktär; produktionen uppgick 1914 till 6,454 kg. råplatina och torde ha uppnått kulmen, om ej nya fält upptäckas. Utvinning af kromit dels för järnhandteringens behof, dels för kromat- och mineralfärgproduktionen bedrifves intensivt i ett serpentinstråk, som ö. om dunitstråket från Ufas källor kan spåras ända till Katjkanar. Nickelmalmerna vid Kysjtym och Kaslinsk, bekanta redan på 1880-talet, ha tidtals exploaterats, men kunna på grund af ringa nickelhalt ej häfda sin betydelse. Betydelsen af volframförekomsterna vid Kamenskaja har ännu ej, på grund af deras sena upptäckt (1915), kunnat bedömas; detsamma gäller för kvicksilfvermalmerna vid Nevjansk. Zink- och tennmalmer äro ej i brytbar mängd bekanta. Däremot ha asbestgrufvorna n. och s. om Bashenovo, tack vare materialets ypperliga kvalitet, fullständigt rättfärdigat vid dem knutna förhoppningar; märkvärdigt nog innehålla alluvionerna inom asbeststråket spår af platina. — U:s ädla stenar äro bundna dels vid ett glimmer-skifferstråk (smaragd, akvamarin, alexandrit), som på östra sluttningen drar sig från Mursinka (Neiva-floden) öfver Sjaitansk till Beresov (n. ö. om Jekaterinburg), dels vid en granitpegmatit vid Mursinka (topas, ametist, turmalin), dels slutligen vid nefelinsyeniter ("miaskiter") i Ilmenbergen n. om orten Mias (zirkon, safir o. a.); äfven halfädelstenar (granat, olivin-glinkit, vesuvian, cyanit) från olika fyndorter slipas af Jekaterinburgs ädelstenshandlare. Ornamentstenar (malakit, barsovit, selenit-gips, rodonit-orlets, jaspis o. a.) från olika fyndorter ega stor betydelse för sliperiindustrien. — Antalet vid U:s grufdrift, metallurgiska industri och närliggande produktionsgrenar sysselsatta arbetare är svårt att uppskatta, då arbetarstammen samtidigt är U:s jordbrukande befolkning. H. B—d. 
<b>Uralin,</b> <i>kem.</i> Se Uretaner. 
<b>Uraliska folk.</b> Se Mongoliska rasen, sp. 913. 
<b>Uraliska kosacker.</b> Se Kosacker, sp. 1121. 
<b>Uraliska (Uralska) språk.</b> Redan genom M. A. Castrens (se d. o.) undersökningar af de samojediska språken framgick, att af de s. k. ural-altaiska språken (se d. o.) de samojediska stodo särskildt nära de finsk-ugriska och ovillkorligen måste vara besläktade med dem. Till en noggrannare kännedom om förhållandet dem emellan kom man likväl först under 1910-talet, då de finske språkforskarna H. Paasonen och E. N. Setälä lyckades konstatera, att den s. k. stadieväxlingen (eller "konsonant-förmildringen", se Finska språket, sp. 366), som man sedan gammalt kände både från finskan och lapskan och från vissa samojedspråk, 
page_number=21, index= - Uraliska (Uralska) språk - Uralit - Uralitporfyr - Ur-alperna - Uralsk - Uralska folk - Uralstring - Uran 
måste i sin ursprungligaste form härstamma från ett urspråk, ur hvilket å ena sidan det finsk-ugriska urspråket, å andra sidan det samojediska urspråket utvecklat sig. På grund af Uralbergens i viss mån centrala läge har man, utan att därför vilja särskildt framhålla Ural som det gemensamma urspråkets egentliga och första hem, kallat detsamma det uraliska urspråket och sammanfattat de finsk-ugriska och samojediska systerspråkfamiljerna under namnet de uraliska språken. Om den tid, då det uraliska urspråket ännu lefde odeladt, kan man tills vidare icke säga mera, än att den icke gärna kan förläggas längre ned i tiden än 4:e årtusendet f. Kr. Litt.: H. Paasonen, "Beiträge zur finnisch-ugrisch-samojedischen lautgeschichte" (i "Keleti Szemle" XIII-XVII, 1913-17); E. N. Setälä, "Über art, umfang und alter des stufenwechsels im finnisch-ugrischen und samojedischen" (i "Finnisch-ugrische forschungen" XII, 1912-14) och "Zur frage nach der verwandtschaft der fìnnisch-ugrischen und samojedischen sprachen" (i "Journal de la Societe finno-ougrienne" XXX, 1913-18); H. Winkler, "Samojedisch und finnisch" (i "Finnisch-ugrische forschungen" XII-XIII, 1912-13). 
K. B. W. 
<b>Uralit</b>, <i>miner.</i>, benämnde G. Rose den omvandlade augit, som förekommer i förändrade augit-porfyrer i Ural, Norge, Syd-Tyrolen m. fl. st. Den utmärkes genom bibehållandet af augitens kristallform, på samma gång som den antagit hornbländets genomgångar. Den har trådig textur; färgen är ljusgrön till mörkgrön. Den kemiska sammansättningen svarar mot strålstenens, och omvandlingen har medfört en ökning af magnesiahalten och en minskning af kalkhalten. 
Ant. Sj.* 
<b>Uralitporfyr</b>, <i>petrogr.</i>, en augitporfyr, hos hvilken augiten delvis eller h. o. h. omvandlats till uralit. Vid Vaksala kyrka, Uppland, förekommer bergarten gångformigt. I Ural har den stor utbredning samt tillgodogöres slipad och polerad till arkitektoniska föremål. 
E. E. 
<b>Ur-alperna</b>. Se Alperna, sp. 702. 
<b>Uralsk</b>, provins i sydöstra Ryssland, n. om Kaspiska hafvet, begränsad af Astrahan i v., Samara och Orenburg i n., Turgai och Aralsjön i ö. samt Transkaspiska provinsen i s. Gränslinjen mot den sistnämnda går från södra ändan af Aralsjön till Mertvyi kultuk af Kaspiska hafvet. Areal 255,800 kvkm. Provinsen ligger i geografiskt hänseende till större delen inom Asiens gränser, d. v. s. ö. om Uralfloden, och såväl dess fysiska natur som befolkning äro i stor utsträckning asiatiska. I administrativt hänseende tillhör prov. generalguvernementet Stäpperna (se d. o.). Utom en smal landremsa i n., där Obsjtjij syrts sluttningar, betäckta af bördig svart jord och delvis klädda af skog, sänka sig ned mot Uralfloden, och Mugodjarhöjderna i n. ö., består U. af stäpper och öknar, som ha en mängd saltsjöar, hvilka till stor del ligga under världshafvets nivå. Hufvudfloden är Ural. Klimatet utmärkes genom kalla vintrar och heta somrar. Befolkningen, 890,000 pers. (1914), består af Ural-kosacker (omkr. 1/5), ryssar (omkr. 20,000) samt kirgiser. Hufvudnäringar äro boskapsskötsel och fiske. Åkerbruk infördes först på 1830-talet, men nu exporteras mer än 15 mill. kg. hvete årligen. Omkr. 6,5 mill. kg. salt erhålles årligen från sjöarna. Näringsfliten inom prov., som eger några ångkvarnar, garfverier och talgsjuderier, är obetydlig. - Hufvudstad är Uralsk, vid Urals förening med Tjagan. Den har 47,880 inv. (1913), har järnvägsförbindelse med Saratov och drifver liflig handel med fisk, boskap, talg, hudar och spannmål. Temperaturen i U. är i jan. - 16° C. och i juli + 23° C. 
<b>Uralska folk</b>, kosacker, språk. Se Uraliska folk o. s. v. 
<b>Uralstring</b>, <i>fysiol.</i> Se Generatio aequivoca. 
<b>Uran</b> (<i>Uranium</i>), <i>kem.</i>, ett af Klaproth 1789 upptäckt metalliskt grundämne. Ehuru i naturen blott sparsamt förekommande, som beståndsdel i några sällsynta mineral, har uran genom sitt sammanhang med radium (se d. o., sp. 876, Radioaktivitet, Radioaktiva grundämnen och Radioaktiva mineral och bergarter) i senare tider ådragit sig kemisternas särskilda uppmärksamhet. Om de viktigaste uranmineralen se Radioaktiva mineral och bergarter, sp. 863 A. Dessutom må anföras autunit, som är ett vattenhaltigt kalciumuranylfosfat, samt kalkolit, som är motsvarande kopparsalt, bägge stundom benämnda uranglimmer. Det förra, som förekommer i Böhmen, Sachsen, Cornwall, Frankrike, Portugal, Tonkin, Turkestan och Nord-Amerikas förenta stater, är en af de viktigaste malmerna för tillverkning af uran- och radiumföreningar. I mineral med sällsynta jordarter ingår ofta något uran. Så t. ex. innehåller monazit (se d. o.) vanligen omkr. 0,4 proc. uran. (Om förekomsten af uran i kolm se d. o.) Metallen uran är silfverhvit och närapå så hård som stål, men smidig, smälter svårare än platina, men lättare än volfram. Dess eg. v. är 18,7; dess atomvikt, som tecknas U, är 238,2, den högsta af alla atomvikter. Uran, som är en lätt oxiderbar metall, har växlande atomvärden. Som fyrvärdig ger uran oxidulen UO2, hvars salter med syror (uranosalter) äro gröna och isomorfa med toriumsalter; de syrsättas lätt till uranoxidsalter. Sexvärdig uran ger med syre oxiden UO3, ett tegelrödt pulver, som med syror ger gulgröna salter, hvilkas positiva radikal är UO2 (uranyl). Det klorvätesyrade saltet t. ex. är UO2Cl2, det salpetersyrade UO22NO3 o. s. v. Uranylsalterna visa gulgrön fluorescens (se Uranglas) och äro ljuskänsliga, i synnerhet i närvaro af organiska ämnen; de öfvergå vid ljusets inverkan, under afgifvande af syre, i uranosalter. Uranföreningar verka därför i många fall katalyserande (se Katalys) på fotokemiska processer och ha af denna anledning fått användning vid toning, förstärkning eller försvagning af fotografiska bilder. - Äfven med baser ger uranoxiden salter, <i>uranat</i>, hvilka till sammansättningen i allmänhet motsvara dikromaten eller de s. k. sura kromsyrade salterna. Natriumuranatet, Na2 . U2 O7, är ett svårlösligt gult pulver, stundom kalladt <i>urangult</i> (se d. o.). Med kol bildar uran en karbid (se d. o.), U2 C3, hvilken vid behandling med syror ger kolväten af flera slag, såväl gasformiga som flytande och fasta. Urankarbid, liksom äfven metallisk uran, kan användas som katalysator vid syntetisk framställning af ammoniak ur kväfgas och vätgas enligt Habers metod. - Om urans 
page_number=22, index= - Uran - Uranaastindene - Uranat - Uranglas - Uranglimmer l. Torbernit l. Kopparuranit - Urangult - Urania, grek. - Urania, astron. - Urania - Urania, fornstad på Cypern - Uranienborg - Uraniidae - Uranium - Uran-marasm - Uranmineral - Ur-annelider - Uranockra l. Uranopilit - Uranografi - Uranolatri - Uranolit - Uranometri - Uranopilit - Uranoplastik - Uranos - Uranoscopus - Uranosi - Uranoskop - Uranotantal - Uranoxid - Uranpechblände - Uranpecherz - Uran-radiumserien 
radioaktiva sönderfallande se Radioaktivitet, sp. 872. K. A. V—g. 
<b>Uranaastinderne</b> [-åstinn-], fjälltopp. Se Jotunfjeldene. 
<b>Uranat,</b> <i>kem.</i> Se Uran. 
<b>Uranglas,</b> <i>kem. tekn.</i>, en af uran färgad gulgrön glasmassa, som nyttjas till lyxföremål, vinglas o. d. Uranglaset utmärkes, liksom uranoxidens salter i allmänhet, af stark gulgrön fluorescens (se Luminiscens 2), hvarför det fått användning till vissa fysikaliska instrument. P. T. C.* 
<b>Uranglimmer</b> l. Torbernit (efter den svenske fysikern och kemisten Torbern Bergman) l. Kopparuranit, <i>miner.</i>, är ett vattenhaltigt urankopparfosfat af sammansättningen Cu (UO2)2 P2O8 . 8H2O, som utmärkes genom vackert gräsgrön färg och uppträder i tafvelformiga kristaller, sannolikt tillhörande det tetragonala systemet. Den är klyfbar efter basplanet med pärlemorglans på klyfningsytan. Förekommer i sällskap med andra uranmineral i grufvorna vid Schneeberg, Johanngeorgenstadt, Joachimsthal och i Cornwall. Ant. Sj.* 
<b>Urangult,</b> <i>tekn.</i>, kallas dels ren uranoxid, dels natriumuranat. Det används föga som målarfärg, utan hufvudsakligen till glas- och porslinsfärgning, särskildt vid tillverkning af det gula, starkt i grönt fluorescerande uranglaset. K. A. V—g. 
<b>Urania,</b> grek. <i>Οὐϱανία</i> ("den himmelska"), lat. <i>Urania, myt</i>. 1. Tillnamn på kärlekens gudinna. Se Afrodite, sp. 289. — 2. En af de nio muserna. Se Muser. 
<b>Urania,</b> <i>astron.</i>, namn på en af småplaneterna. 
<b>Urania,</b> namn på ett naturvetenskapligt sällskap med styrelse i Berlin och bestående af såväl vetenskapsmän som andra vetenskapligt intresserade personer. Sällskapet, som 1888 konstituerades som aktiebolag, har gjort naturvetenskapernas popularisering till uppgift. Det upprättade bl. a. ett astronomiskt observatorium ("Urania-observatoriet"), som var tillgängligt för allmänheten och där förevisningar och populärvetenskapliga föreläsningar anordnades. I samband med Berlins observatoriums flyttning till Babelsberg öfvertogs Urania-observatoriet 1912 af universitetet och inrättades till öfningsobservatorium för de astronomie studerandena. (B—d.) 
<b>Urania,</b> fornstad på Cypern, eröfrad af Demetrios Poliorketes. Tyske arkeologen P. Schröder har funnit, att en hel del ruiner vid Rani, 20 minuters väg s. om Rizo Karpaso, äro lämningar af staden U. J. C. 
<b>Uranienborg,</b> kungsgård på sydvästra delen af ön Hven, 3 1/2 mtl, tax. till 412,000 kr. (1919). Om slottet U. se Hven. Jfr Steenwinkel. 
<b>Uraniidae,</b> <i>zool.</i> Se Fjärilar, sp. 515. 
<b>Uranium,</b> <i>kem.</i>. Se Uran. 
<b>Uran-marasm.</b> Se Uransalter. 
<b>Uranmineral,</b> <i>kem. geol.</i> Se Radioaktiva mineral och bergarter, sp. 863, och Uran. 
<b>Ur-annelider,</b> <i>zool.</i> Se Polygordius. 
<b>Uranockra</b> l. Uranopilit, <i>miner.</i>, en förening af hufvudsakligen urantrioxid med något svafvelsyra och vatten, som bildar gula, jordformiga anflog på pechblände och blifvit iakttagen i Joachimsthal och Johanngeorgenstadt i Böhmen. Ant. Sj.* 
<b>Uranografi</b> (af grek. <i>uranos,</i> himmel, och <i>grafein,</i> skrifva), beskrifning öfver stjärnhimmelen. (B—d.) 
<b>Uranolatri</b> (af grek. <i>uranos,</i> himmel, och <i>latreia,</i> tjänst, dyrkan), stjärndyrkan, dyrkan af himlakropparna (en art af polyteism). 
<b>Uranolit</b> (af grek. <i>uranos,</i> himmel, och <i>lithos,</i> sten), detsamma som meteorsten. (B—d.) 
<b>Uranometri</b> (af grek. <i>uranos,</i> himmel, och <i>metron,</i> mått), benämning, som i flera fall getts åt en stjärnatlas eller en stjärnkatalog, som upptar stjärnornas koordinater (rektascension och deklination) samt deras namn och storlek. Benämningen har särskildt vunnit burskap för sådana stjärnkartor eller kataloger, som uppta endast de för blotta ögat synliga stjärnorna. Särskildt bekanta och betydelsefulla äro Bayers "Uranometria" (1603), Argelanders "Nova Uranometria" (1843) och Goulds "Uranometria argentina" (1879). Se Stjärnor, sp. 1426—28. K. B. (B—d.) 
<b>Uranopilit,</b> <i>miner.</i> Se Uranockra. 
<b>Uranoplastik</b> (af grek. <i>uranos,</i> eg. himlahvalfvet, gommen), <i>kir.</i>, en operation, som afser att sluta en klyfning af hårda gommen. En sådan klyfning, genom hvilken munhålan och näshålan stå i förbindelse med hvarandra, kan antingen vara medfödd, i hvilket fall den alltid är förenad med en klyfning af mjuka gommen samt ofta äfven med den missbildning, som kallas harmynthet (se d. o.), eller också förvärfvad, uppkommen genom sårbildningar, som i större eller mindre utsträckning förstört gommens ben och mjukdelar. Dessa skador och missbildningar medföra svårigheter vid sväljningen, i det att födan delvis intränger i näshålan; därjämte blir talet otydligt och erhåller en egendomlig nasalklang. För att afhjälpa dessa olägenheter söker man sluta defekten, som i regel är belägen i gommens midtlinje. Tyske kirurgen B. R. K. v. Langenbeck föreslog, att man skulle aflossa från gommens sidodelar på hvardera sidan en flik, bestående af slemhinna och benhinna, och sy ihop dessa flikar i midtlinjen. I de fall, där defekten är stor, i synnerhet vid de medfödda missbildningarna, lämnar operationen, som bör utföras i den tidiga barnaåldern, ofta ett mindre godt resultat, åtminstone hvad talet beträffar. I dylika fall är patienten hänvisad till användning af en konstgjord gom efter operationen. J. E. J—n.* 
<b>Uranos</b> (grek. <i>Οὐϱανός,</i> lat. <i>Uranus,</i> indernas <i>Varuna</i>), <i>grek. myt.</i>, en personifikation af det allt omslutande och befruktande himlahvalfvet. U. är med sin gemål Gaia (Jorden) fader till det äldsta gudasläktet. Jfr Mytologi, sp. 150. A. M. A. 
<b>Uranoscopus,</b> <i>zool. toxik.</i> Se Fiskgift, sp. 439. 
<b>Uranosi,</b> ett 2,143 m. högt, vackert formadt fjäll i Jotunheimen, v. om Bygdin, Norge. K. G. G. 
<b>Uranoskop</b> [-skåp; af grek. <i>uranos,</i> himmel, och <i>skopein,</i> skåda], ett instrument i form af en himmelsglob med en visirinrättning, tjänande till att underlätta uppsökandet och identifierandet af stjärnor på himlahvalfvet. K. B. (B—d.) 
<b>Uranotantal,</b> <i>miner.</i>, detsamma som samarskit (se d. o.). 
<b>Uranoxid.</b> Se Uransalter. 
<b>Uranpechblände,</b>, <i>miner.</i> Se Pechblände, sp. 299. 
<b>Uranpecherz,</b> <i>miner.</i> Se Pechblände, sp. 299. 
<b>Uran-radiumserien,</b> sammanfattningen af alla de 
page_number=23, index= - Uran-radiumserien - Uransalter - Uranus - Uranusåret - Uranvitriol l. Johannit 
grundämnen, som uppkomma genom radioaktiv omvandling af uran. Se Radioaktiva grundämnen och Radioaktivitet. Litt.: Eva Ramstedt och Ellen Gleditsch, "Radium och radioaktiva processer" (1917). 
<b>Uransalter,</b> <i>kem. farm.</i>, utmärkas såväl genom stor giftighet som genom radioaktivitet. Från uranföreningar utgår den serie af sig successivt omvandlande, radioaktiva metaller, till hvilken radium hör (se Radioaktiva mineral- och bergarter). Såväl uranoxid, UO3, som uransalter, t. ex. uranylnitrat (UO2)(NO3)2, verka kraftigt fällande på ägghvita, hvaraf stark etsning följer. Efter uppsugning hämma uranföreningarna, i likhet med cyanväte, oxidationsprocesser i kroppen och framkalla därigenom svåra rubbningar af ämnesomsättningen samt andra förgiftningssymtom. Urandubbelsalt, som icke etsar, dödar vid insprutning under huden katt, hund och kanin i doser, som motsvara 1/2—2 mg. uranoxid per kilo kroppsvikt. Äfven efter nedsväljande af sådant dubbelsalt alstras svår förgiftning, ehuru en större del af preparatet ej uppsuges. Efter subkutan injektion af samma slags salt följer blodig (hemorragisk) inflammation af mage och tarm — detta i samband med utsöndring af giftet genom matsmältningskanalens slemhinna. I urinen anträffas blott spår af metallen. Det oaktadt inställer sig akut njurinflammation (hemorragisk glomerulo-nefrit). Redan vid mycket små doser, som ej förorsaka några gröfre rubbningar, framkalla uransalterna sockersjuka (öfvergång af socker i urinen). Blodkärlens väggar förete fettdegeneration såsom vid fosforförgiftning; till följd däraf genomsläppa de allehanda ämnen lättare än normalt, t. ex. socker i njurarna; äfven talrika blödningar förekomma. Efter någon tids tillförsel af helt små doser följer kronisk förgiftning med stark utmärgling (<i>uran-marasm</i>). — Uranföreningarna äro starka antiseptica. De ha försökts som läkemedel, men torde vara därtill alldeles olämpliga. Förgiftningsfall bland människor äro ej kända; men då uranföreningar användas vid guldtryck (uranylnitrat), i fotografisk och kemisk teknik samt förekomma i homeopatisk medicin, äro tillfällen till förgiftning ej uteslutna. C. G. S. 
<b>Uranus.</b> 1. <i>Myt.</i> Se Uranos. — 2. <i>Astron.</i>, den sjunde (från solen räknadt) af de stora planeterna i vårt solsystem. Denna planet upptäcktes 13 mars 1781 af W. Herschel, då han var sysselsatt med observation af en stjärngrupp i Tvillingarnas stjärnbild. En stjärna ådrog sig då hans uppmärksamhet därigenom, att den företedde en utbredd skifva och hade en egen rörelse bland fixstjärnorna. Herschel höll den först för att vara en komet, och denna åsikt blef ock den allmänna, tills man öfvergick till åsikten, att den var en planet — efter flera fruktlösa försök att få observationerna af densamma att passa in med antagandet af en parabolisk bana och sedan Laplace såväl som svenske astronomen Lexell visat, att rörelsen väl öfverensstämde med antagandet af en cirkelformig bana kring solen. Herschel kallade den nya himlakroppen till sin konungs ära Georgsstjärnan (<i>Georgium sidus</i>), en benämning, som emellertid undanträngdes af den nuv., af Bode föreslagna. Såsom Bode visat, hade U. före Herschels upptäckt mer än 20 gånger af skilda astronomer observerats, utan att man vetat annat, än att man haft med en vanlig fixstjärna att göra.— U:s medelafstånd från solen, uttryckt i jordbaneradier, är 19,19098, hvilket motsvarar omkr. 2,870 mill. km. Dess omloppstid (uranus-året) är 84,015 år. Excentriciteten af dess banellips är 0,0471 och banans lutning mot jordbanan 0° 46'. Planeten, som för blotta ögat företer anblicken af en stjärna af 6:e—7:e storleken, har en skenbar diameter af ungefär 4", motsvarande en verklig diameter af mellan 50 och 60 tusen km. Några fläckar eller strimmor ha knappast med säkerhet kunnat iakttagas på planetens yta, så att dess rotationstid och läget af dess rotationsaxel icke kunnat bestämmas på denna väg. Man kan dock antaga, att dess ekvatorsplan nära sammanfaller med dess månars banplan. Planetens afplattning har icke genom direkta observationer kunnat med säkerhet fastställas. Emellertid har Bergstrand, som utfört beräkningar af de två inre månarnas banor, funnit, att den innersta månens bana är underkastad vissa fortskridande förändringar, framkallade af störningar på grund af planetens afplattning. Han har därur kunnat på teoretisk väg härleda en afplattning af omkr. 1/15. Häraf beräknade Bergstrand, att planetens rotationstid skulle uppgå till omkr. 11 timmar. Detta ur teoretiska undersökningar erhållna värde fick sedermera en vacker bekräftelse, då Lowell och Slipher genom spektrografiska mätningar funno en rotationstid af 10 3/4 timmar. U:s spektrum är genomdraget af flera mörka band, hvilka tyda på, att planeten liksom, Juppiter och Saturnus har en starkt absorberande atmosfär. — U. omkretsas af 4 månar, <i>Ariel, Umbriel, Titania</i> och <i>Oberon,</i> af hvilka de båda senare upptäcktes af W. Herschel 1787, de båda förra af Lassell 1851. Tillvaron af ännu 4 månar, hvilka Herschel trodde sig ha sett, har icke bekräftats af senare undersökningar, hvarför de af Herschel sedda föremålen sannolikt varit fixstjärnor. Månarnas banor ligga i nära samma plan, hvars lutning mot U:s banplan af Asten och Newcomb bestämts till omkr. 98°. Deras rörelse är sålunda — i olikhet med de flesta öfriga till planetsystemet hörande kroppars — retrograd. Månarnas omloppstider äro resp. omkr. 2 1/2, 4, 9 och 13 1/2 dygn. Ariel och Umbriel äro mycket ljussvaga; de kunna iakttagas blott med svårighet t. o. m. i de största kikare. Ur månarnas rörelse kan den säkraste bestämningen af planetens massa göras. Enligt Bergstrands på denna väg utförda beräkningar utgör U:s massa 1/23300 af solmassan. Då planetens volym är approximativt känd, kan man sålunda äfven beräkna dess täthet, som befinnes uppgå till endast omkr. 1/6 af jordens täthet. 2. K. B. (B—d.) 
<b>Uranusåret.</b> Se Uranus 2, sp. 14. 
<b>Uranvitriol</b> l. Johannit (uppkalladt efter ärkehertig Johan af Österrike), <i>miner.</i>, ett vattenhaltigt sulfat af uran och koppar med obestämd sammansättning. Mineralet utmärkes genom vackert smaragdgrön eller gräsgrön färg och förekommer med pechblände och andra uranmineral i grufvorna Joachimsthal och Johanngeorgenstadt i Böhmen. Ant. Sj.* 
page_number=24, index= - Uran X - Uranylnitrat - Urao - Uraon - Urarfva - Urarfvagörelse - Urari - Urartning (Degeneration) - Urashima - Urat - Ura Tjube (Ora Tepe) - Urban 
<b>Uran X.</b> Se Radioaktivitet, sp. 872. 
<b>Uranylnitrat.</b> Se Uransalter. 
<b>Urao,</b> <i>miner.</i> Se Trona. 
<b>Uraon,</b> folkstam. Se Oraon. 
<b>Urarfva,</b> <i>jur.</i> Det ligger i själfva sakförhållandena, att en afliden persons rättsinnehafvare i viss måtto skola ha att sörja för, att den dödes förpliktelser bli uppfyllda. Föreskrifter och anordningar i detta hänseende ha emellertid varit ganska olika i särskilda rättssystem, ja äfven i samma rättssystem under olika tider. I den romerska rätten tillföll kvarlåtenskapen (samtliga rättigheter och förbindelser) den dödes rättsinnehafvare, d. v. s. hans arfvinge enligt lag eller testamente; arfvingen kom sålunda att häfta i personligt ansvar för sin arflåtares skulder. Enligt den senromerska rätten kunde emellertid sådant ansvar städse undvikas. <i>Ett</i> sätt var att inom viss tid verkställa bouppteckning, <i>ett annat</i> att alldeles icke ta någon befattning med arfvet eller att särskildt afsäga sig detsamma. — Historiskt ha de svenska stadgandena i ämnet en helt annan utgångspunkt än de romerska. Till följd däraf skilja de sig också i väsentlig mån från dessa. Rättsinnehafvare efter den aflidne äro enligt svensk lag hans äkta make och intestatarfvingar. Och dessa s. k. stärbhusdelegare anses ej i och för sig personligen ansvara för den dödes gäld. Detta hindrar dock ej, att vid de anordningar, som träffats till tryggande af borgenärernas rätt, såväl bestämmelser som uttryck lånats från den romerska rätten. Stärbhusdelegarna ha nämligen att företaga vissa åtgärder vid äfventyr, att de eljest drabbas af personligt ansvar för gälden: de få ej skrida till skifte eller eljest behandla boet som sin enskilda tillhörighet, förrän de guldit all veterlig gäld; de måste vidare inom vissa tider dels verkställa bouppteckning, dels afträda boet till konkurs. Sistnämnda åtgärd kallas urarfvagörelse. För den svenska rätten är denna benämning dock ej särdeles passande. Ifrågavarande förpliktelse hvilar ju äfven på efterlefvande make. Men honom tillkommer icke någon arfsrätt. Också undvikes i lagstil ordet urarfvagörelse, när det är efterlefvande make, som afträder boet till borgenärerna. Men äfven där det sker från intestat-arfvinges sida, innebär det icke afsägelse af arfsrätt. Skulle efter slutad konkursutredning behållning förefinnas, går denna i vanlig ordning till fördelning mellan stärbhusdelegarna. Annorledes förhåller det sig endast i den händelse att, sedan boet afträdts, någon tillträder detsamma. För tillträdaren uppstår nämligen därmed personligt ansvar för gälden, och i ersättning befrias han från skyldighet att inför öfriga delegare i boet redovisa för den egendom, som han öfvertagit. Detta gäller dock allenast med åtskilliga undantag. — Under vissa förhållanden är intestat-arfvinge befriad från personligt ansvar för den dödes gäld, äfven utan afträdande af boet. Efterlefvande make, som vunnit boskillnad eller hemskillnad, beröres ej af reglerna om afträdande af boet. Har egendomsafträde skett af <i>en,</i> gäller det för alla. Dess verkan i denna del kan emellertid upphäfvas genom särskildt egendomstillträde. Detta senare kan vidtagas ej blott af efterlefvande make, utan äfven af vissa testamentstagare (se Universalsuccession). Vid egendomstillträde eger annan stärbhusdelegare att anmäla sig till att gemensamt med den förste tillträdaren öfvertaga boet. Sådan rätt tillkommer jämväl den, som från början afträdt boet, däremot ej efterlefvande make, om boskillnad eller hemskillnad åkommit. En särskild verkan af urarfvagörelse är, att den aflidnes änka i visst omfång befrias från ansvaret för boets gäld. Sistnämnda regel får ingen tillämplighet på äktenskap, däri egendomsförhållandena äro ordnade enligt 1920 års giftermålsbalk. Eljest åligger äfven enligt dennas regler efterlefvande make att afträda den dödes egendom till konkurs vid äfventyr att eljest komma i personligt ansvar för hans gäld. Jfr Bouppteckning och Undanskiftande. A. W.* 
<b>Urarfvagörelse,</b> <i>jur.</i> Se Urarfva. 
<b>Urari,</b> ett annat namn på curare (se d. o., sp. 965). 
<b>Urartning</b> (Degeneration) <i>biol.</i> Utvecklingen af en art eller ett släkte inom den organiska världen går stundom i en sådan riktning, att artens eller släktets tillvaro äfventyras (jfr om utdöendet af djurgrupper art. Djur. Suppl.). Stundom betecknas reduktionen, den regressiva (tillbakagående) utbildningen af organ eller organdelar såsom urartning, ehuru denna företeelse ej behöfver vara annat än en tillpassning för ändrade lefnadsvillkor. Så är förhållandet t. ex. med sinnes- och ställflyttningsorganens reduktion eller fullständiga förlust hos vissa endoparasiter, för hvilka djur på grund af deras lifsmiljö närvaron af sagda organ blifvit gagnlös, stundom t. o. m. skadlig (se Parasit 2), eller sidotårnas småningom försiggående tillbakabildning under hästens historiska utveckling (se Hästdjuren, sp. 174). Gifvetvis äro nyss nämnda djurformer trots förlusten af vissa organ högre <i>differentierade</i> än stamformerna med sin rikare organutrustning. Mera berättigad kan termen urartning synas vara med afseende på cellers och väfnaders äfven normala förfall vid vissa ontogenetiska företeelser, t. ex. då den hos groddjurens larver förekommande svansen vid metamorfosen genom fagocyters verksamhet förstöres. — I botaniken förstås med urartning en kulturväxts återfall till den ursprungliga vilda formen eller (genom bastardering) uppkomsten af mindre värdefulla, icke sortrena former. L—e. G. L—m. 
<b>Urashima,</b> den japanske Rip van Winkle, som sagan låter fara bort från Japan och återvända 348 år gammal; detta skall ha inträffat 825 e. Kr. Se Bildt, "Japonica". J. C. 
<b>Urat</b> (af grek. <i>uron,</i> urin). 1. <i>Med.</i> (Uratsten), aflagring af urinsyrade salter. Se Litiumsalter. — 2. Ett gödselmedel, som på 1880-talet bereddes af torfströ, mättadt med människo-urin, hvartill blandades superfosfat, gips, kalisalter, ammoniumsulfat o. d., hvarefter det torkades i luft eller i värme. Det angafs innehålla 25—30 proc. fukt, i torrt tillstånd 3—4 proc. kväfve och 3—8 proc. fosforsyra. 2. P. T. C. (H. J. Dft.) 
<b>Ura Tjube</b> (Ora Tepe), en af två murar omgifven stad i prov. Sir-Darja, ryska gen.-guv. Turkestan, emellan två höjder, den ena med ett citadell. 122 moskeer, 4 högskolor ("medrese"), 35 lägre skolor. 14,600 inv., mest tadjiker. 
<b>Urban</b> (lat. <i>urbanus,</i> af <i>urbs,</i> storstad, hufvudstaden Rom), "städad", artig, belefvad, vettig i 
page_number=25, index= - Urban - Urban I, den helige (påve) - Urban II, Odo af Châtillon (påve) - Urban III, Uberto Crivelli (påve) - Urban IV, Jacques Pantaleon (påve) - Urban V, Guillaume Grimaud (påve) - Urban VI, Bartolommeo Prignano (påve) 
sätt att vara och uttrycka sig, fin, bildad, världsmannalik. Subst. urbanitet. 
<b>Urban</b> (lat. <i>Urbanus</i>). Åtta påfvar ha burit detta namn: 
1. U. I, den helige, 222—230, skall ha lidit martyrdöden. 
Urban II. Efter handskr."De passagiis in terramsanctam". 2. U. II, 29 mars 1088—29 juli 1099, förut Odo af Châtillon, var till börden fransk adelsman, blef ärkedjäkne i Reims, därefter, sedan han blifvit munk i klostret Cluny, dettas prior och slutligen af Gregorius VII 1078 utnämnd till kardinalbiskop af Ostia. Utpräglad anhängare af det gregorianska kyrkosystemet, uppsattes han också efter Viktor III:s död på påfvestolen. Hans regering bestämdes i mycket af den "motpåfve", Klemens III (förut ärkebiskop Vibertus af Ravenna), som kejsar Henrik IV uppsatt redan mot Gregorius VII 1080. Denne gjorde nu nya ansträngningar för att bli ensam på Petrus' stol. Herre öfver staden Rom, höll han en synod i själfva Peterskyrkan, där U. bannlystes; och ehuru denne ej långt därefter lyckades sätta sig i besittning af staden, måste han snart åter fly därifrån. U. var sedan landsflyktig i tre år, 1091—93, under hvilken tid Klemens tronade i Rom. Men äfven under landsflykten verkade han oaflåtligt för sin sak. 1095 höll han en stor synod i Piacenza, där han förnyade besluten ang. celibat och simoni samt bannlyste motpåfven och hela hans anhang. Det viktigaste beslutet var dock, att de västerländske kristne skulle draga ut till strid mot de otrogne inkräktarna af Heliga landet. Hösten s. å. stadfästes detta beslut på den ryktbara synoden i Clermont, där U. genom ett glödande tal och frikostigt utdelande af aflat åt alla deltagarna i härtåget uppväckte för företaget en hänförelse, som hastigt utbredde sig öfver hela Västerlandet och blef begynnelsen till korstågen. Konung Filip I af Frankrike, som förskjutit sin gemål Berta för att äkta grefve Fulkos af Anjou gemål Bertrada, bannlystes på denna synod. — I spetsen för korstågsrörelsen var nu U. hela Västerlandets herre. Kejsar Henriks och Klemens III:s makt var fullständigt bruten, och äfven konung Filip böjde sig för påfvens myndighet, skilde sig från Bertrada och fick aflösning. 
3. U. III, 25 nov. 1185—11 okt. 1187, hette förut Uberto Crivelli, tillhörde en ansedd milanesisk släkt och hade samma år han valdes till påfve, 25 nov. 1185, blifvit ärkebiskop af Milano. Hela hans regeringstid upptogs af strider med kejsar Fredrik I Barbarossa dels om biskopsutnämningar, dels om de s. k. Matildiska arfgodsen. Till öppen strid kom det genom den af påfven uppeggade ärkebiskopen Folmars af Trier utnämning. Kejsaren lät genom sin son Henrik förhärja Kyrkostaten samt inspärra påfven i Verona. I begrepp att slunga bannstrålen mot kejsaren, afled U. plötsligt. 
4. U. IV, 29 aug. 1261—2 okt. 1264, fransman, hette förut Jacques Pantaleon och var son till en skomakare i Troyes. Han blef biskop af Verdun, utnämndes af Alexander IV till patriark af Jerusalem och valdes till dennes efterträdare. Påfvemaktens stärkande och höjande var hans mål. En af hans första regeringshandlingar var kardinalkollegiets ökning med fjorton nya kardinaler. Hans regering fylldes af strid mot Hohenstaufernas sista ättlingar. Konung Manfred af Neapel och Sicilien, som behöll öfverhanden, bannlyste han och erbjöd hans krona åt grefve Karl af Anjou, en i politiskt afseende världshistorisk åtgärd. Innan Karl hann komma, dog U. 2 okt. 1264 i Perugia. Samma år hade han utgett en bulla om firandet af Kristi lekamens fest som allmän kyrkofest. 
Urban V. Efter bild på hansgrafvård i Avignon. 5. U. V, sept. 1362—19 dec. 1370, fransman, hette eg. Guillaume Grimaud, föddes 1309, inträdde i benediktinorden och blef abbot först i Germanusklostret i Auxerre, därefter i klostret S:t Victor i Marseille samt valdes af kardinalerna i Avignon till påfven Innocentius VI:s efterträdare. U. förenade lärdom och sederenhet med vankelmod. Han utgaf 1362 bullan <i>In coena Domini</i> mot kättare. I öfre Italien huserade Bernabo Visconti med sina röfvarskaror och hemsökte äfven påfvens besittningar trots bannlysning och ett mot honom uppbådadt "korståg". Tyske kejsaren tryckte på påfven att göra slut på den nesliga "fångenskapen" i Avignon och återvända till Rom, hvartill ock andra, såsom Katarina af Siena och skalden Petrarca, bevekande uppmanade honom. De öfverhandtagande oroligheterna och laglösheterna uti Italien bragte detta beslut till mognad. 1367 lämnade U. Avignon och gjorde sitt högtidliga intåg i Rom. Kardinal Albornoz (se d. o.) kunde åt honom öfverlämna hela Kyrkostaten, men dog s. å. U., som ej längre kände sig trygg i Italien och såg sina intressen i Frankrike hotade, gaf efter för de franske kardinalerna och begaf sig 1370 i half flykt åter till Avignon, trots de allvarligaste föreställningar och böner af fromma och för kyrkans bästa nitälskande personer, bland dem den heliga Birgitta, som lär ha förutsagt den ohörsamme påfvens snara död. 
6. U. VI, 9 april 1378—18 okt. 1389, förut Bartolommeo Prignano, ärkebiskop af Bari, föddes i Neapel omkr. 1318. Gregorius XI hade flyttat påfvens säte från Avignon tillbaka till Rom. För att försäkra sig om, att ingen återflyttning till Avignon skulle komma i fråga, yrkade vid hans död det romerska folket och prästerskapet på, att en italienare skulle väljas till hans efterträdare. Så blef då U. påfve, men detta val blef orsaken till den s. k. "stora schismen" (se d. o.) i påfvedömets historia. Ifrande för kyrkotukt och 
page_number=26, index= - Urban VI, Bartolommeo Prignano (påve) - Urban VII (påve) - Urban VIII, Maffeo Barberini (påve) - Urban, Ignatius (Ignaz) - Urbana - Urbaniciani - Urbanistinnor - Urbanitet - Urbanowicz, Krysztof Cypryan 
kyrkans upprättande ur förfallet, hade U. dock efter en kort tids regering genom oklokhet, envishet och hårdhet stött sig med flertalet af äfven sina egna kardinaler. U. förmådde 1381 hertig Karl af Durazzo att sätta sig i spetsen för ett "korståg" mot Neapels regerande drottning, Johanna, som blef besegrad, tillfångatagen och mördad, hvarefter Karl blef Neapels konung under namn af Karl III. Vänskapen mellan honom och påfven tog dock snart slut. Misstänkande en sammansvärjning bland kardinalerna och att den nye konungen understödde de upproriske, bannlyste U. honom, belade Neapel med interdikt och lät efter pinligt förhör på ett nesligt sätt mörda fem kardinaler 1386, genom hvilket blodsdåd påfvens parti minskades och oviljan mot honom växte. 1389 bestämde U., att Jungfru Marias besöksdag skulle firas såsom allmän kyrkofest hvarje år 2 juli och att hvart 33:e år skulle firas som jubelår. Han afled 18 okt. 1389. 
7. U. VII valdes efter Sixtus V till påfve 15 sept. 1590, men dog tolf dagar därefter. Han hette Giambattista Castagna och föddes i Rom 1521. 
8. U. VIII, 6 aug. 1623—29 juli 1644, hette förut Maffeo Barberini och föddes i Florens 1568, blef kardinal 1605 och valdes vid Gregorius XV:s död till dennes efterträdare. I början af sitt pontifikat utförde han Ignatius Loyolas, Frans Xavers, Filippo Neris m. fl:s kanonisation. Bullan <i>In coena Domini</i> mot kättare fick af honom 1627 sin sista gestalt. 1631 sanktionerade han Lasaristernas orden, och han utbildade och gynnade den af hans företrädare 1622 stiftade <i>Congregatio de propaganda fide</i> samt lät 1627 för dess räkning uppbygga ett missionsinstitut, "Collegium Urbanum". Han tvang 1633 Galilei att afsvärja sina "villfarelser", och 1642 fördömde han genom bullan <i>In eminenti</i> Jansenius' bok "Augustinus". För påfvedömets världsliga makt var han en stor ifrare. Han var den siste påfve, som utvidgade Kyrkostaten, hvilket skedde därigenom, att hertigdömet Urbino blef därmed införlifvadt. Hans politik i Trettioåriga kriget bestämdes af önskan, att kejsaren ej skulle bli för mäktig i Tyskland och Italien. I den Mantuanska tronföljdsstriden 1627 ff. segrade kejsaren i Italien; men påfven förenade mot honom Frankrike och de katolske ske kurfurstarna och förmådde kejsaren i Regensburgfreden 1630 att afstå från Mantua och afskeda Wallenstein. Så blef U., ehuru protestantismens hätske fiende, indirekt Gustaf II Adolfs bundsförvant. Konungens segrar skrämde honom dock att tidtals vackla i sin politik; och han jublade öfver Gustaf Adolfs död. Hans fortsatta okloka politik bidrog till, att påfvedömet stod utan inflytande vid Westfaliska freden. — U. var stor vän af konst och litteratur, och själf författade han en latinsk diktsamling, som vunnit mycket erkännande. På Roms och Kyrkostatens befästande och på en stående arme nedlade han stora summor. Hvad man i synnerhet lade honom till last var en långt drifven nepotism, hvarigenom hans släktingar och favoriter samlade stora rikedomar. 1—8. J. P. (Hj. H-t.) 
<b>Urban</b> [o'r-], Ignatius (Ignaz), tysk botanist, f. 7 jan. 1848 i Warburg, Westfalen, blef filos. doktor i Berlin 1873, var vid botaniska trädgården där förste assistent 1878—83, kustos 1883—89 med professors titel 1888, och var 1889—1913 underdirektor för botaniska trädgården och museet (numera i Dahlem i Steglitz). U. har författat många fytografiska arbeten jämte skrifter inom biologien, morfologien och botanikens historia. Sedan 1884 har han med stor grundlighet bearbetat Västindiska öarnas flora och är dess förnämste kännare. Hans därom utgifna verk äro: <i>Additamenta ad cognitionem florae Indiae occidentalis</i> (1892—97), <i>Symbolae antillanae</i> (4 digra bd, 1898—1905) och <i>Sertum antillanum</i> (1914—16). Han utgaf (och författade delvis) faskiklarna 100—130 (1887—1906) af Martius' "Flora brasiliensis". Af hans hand märkes särskildt i detta verk faskikeln <i>Vitae itineraque collectorum botanicorum</i> (1906). C. Lmn. 
<b>Urbana</b> [ebä'ne], städer i Nord-Amerikas förenta stater. 1. U., i staten Ohio, 74 km. n. v. om Columbus, vid flera järnvägslinjer. 6,808 inv. (1900). Tillverkning af landtbruksredskap, maskiner och järnvägsmateriel. Swedenborgskt college ("U. university", grundl. 1850), med 60 studerande och ett bibliotek på 30,000 bd (1906). — 2. U., i staten Illinois, 192 km. s. v. om Chicago. 8,245 inv. (1910). Statsuniversitet (grundl. 1867) med 9,208 studerande, hvaraf 2,261 kvinnliga (1919) och bibliotek på omkr. 440 tusen bd. Statens naturhistoriska laboratorium. 
<b>Urbaniciani</b>, under den senare romerska kejsartiden <i>officiales</i> (tjänstemän), anställda i det kansli, som <i>praefectus urbi</i> (se Prefekt) hade under sig. 
<b>Urbanistinnor.</b> Se Klara, den heliga, sp. 209. 
<b>Urbanitet.</b> Se Urban, sp. 16. 
<b>Urbanowicz</b> [-vitj], Krzysztof Cypryan, polsk krigare (födelseåret okändt), d. (genom drunkning) i sept. 1731 i Ryssland, slöt sig till Karl XII, när denne 1702 ryckte in i Polen, blef 1707 öfverste och utförde 1707—08 några lyckade "partier". Han utnämndes 1712 i Bender till öfverste med lön på stat för "10 polska kompanier och 300 dragoner" (det s. k. Dnjestrska dragonregementet), som han skulle uppsätta, och deltog s. å. i Grudzinskis (se d. o.) misslyckade expedition in i Polen. Under kalabaliken 1713 sårades U. i "konungens egen kammar". Vid svenskarnas uppbrott från Turkiet skickades han till Breslau 
page_number=27, index= - Urbanowicz, Krysztof Cypryan - Urbanus - Urbarium - Urberg - Urbibentum - Urbicariae regiones - Urbi et orbi - Ur-bin - Urbina - Urbino - Urblekningsförfarandet - Urbota mål - Urbränning - Urbs - Urbs Salvia (Urbisaglia) - Urbs vetus - Urbye, Anders Tostrup - Urceola 
för att värfva folk m. m. och bevakade i Polen vid konfederationen 1716 Karl XII:s intressen samt uppsatte krigsfolk till konfederationens tjänst. Vid ryska anfallet på Sverige 1719 förde U., i maj s. å. befordrad till generalmajor, befälet öfver trupperna i Södermanland och Östergötland, men utan framgång. I okt. 1719 tog han afsked ur svensk tjänst och återvände till Polen. Af ekonomiska skäl gick han 1725 som generalmajor i rysk tjänst, där han 1727 blef generallöjtnant. J. Th. W. 
<b>Urbanus,</b> påfvar. Se Urban. 
<b>Urbarium,</b> mlat., ty. <i>urbar</i> (af <i>urbar,</i> odlad, af mht. <i>urbor,</i> räntebärande jord), kallas i Tyskland och Österrike en förteckning öfver de till ett kyrkligt stift, en ätt eller en ort hörande jordfastigheterna jämte därå hvilande pålagor. 
<b>Urberg,</b> <i>geol.</i>, gemensam benämning för alla de bergarter eller berglager, som anses bildade under jordens första utvecklingsskede, den arkeiska perioden l. urtiden. Gnejser, hälleflintor och urkalkstenar, en del graniter m. m. tillhöra urberget. Se Arkeiska formationsserien. E. E. 
<b>Urbibentum,</b> stad. Se Orvieto. 
<b>Urbicariae regiones,</b> lat. ("stadskretsarna"), trakterna närmast Rom, Romerska kampagnan; namnet begagnades under den senare romerska kejsartiden och i kyrkolatinet. J. C. 
<b>Urbi et orbi,</b> lat., "för staden (d. v. s. Rom) och världen". Se Benediktion. 
<b>Ur-bin,</b> <i>zool.</i> Se Slembin, sp. 1434. 
<b>Urbina,</b> president. Se Ecuador, sp. 1322. 
<b>Urbino</b> [orbinå], stad i italienska prov. Pesaro e Urbino, på ett utsprång af toskanska Apenninerna, nära Metauro-dalen. 4,896 inv. (1901; i hela kommunen 18,307). Staden är säte för en ärkebiskop, har ett s. k. fritt universitet (grundl. 1671) med 303 studerande (1912—13), lyceum, gymnasium, teknisk skola och tafvelgalleri. Märkligaste byggnaden är det forna hertigliga slottet (påbörjadt 1468 af en dalmatinsk arkitekt, Luciano da Laurana, fullbordadt 1482 af florentinaren Baccio Pintelli), hvilket är det fullständigaste till vår tid bevarade exemplet på en italiensk härskarboning från förrenässansens tid. Nu innehåller det bl. a. stadsarkivet. Det anspråkslösa hus, där Rafael föddes (1483), tillhör "Accademia Raffaello" och utgör ett slags museum, där gravyrer af Rafaels arbeten visas. Teatern är en af de äldsta uti Italien; där uppfördes den första italienska komedien, "Calandria", af kardinal Bibbiena. 1897 restes en minnesvård öfver Rafael. Fordom tillverkades i U. och det 6 km. därifrån belägna Fermingnano, vid Metauro, majolika. — Staden, romarnas <i>Urvinum Metaurense</i> i Umbrien, medeltidens <i>Urbinum,</i> tillhörde sedan 756 påfvestolen. Staden nådde sin högsta blomstring under Federigo da Montefeltro (1444—82), som af påfven 1474 upphöjdes till hertig af U. och var entusiastisk beskyddare af konst och litteratur, och hans son Guidobaldo (1482—1508), som följde hans föredöme. En ryktbar skildring af hofvet i U. under Guidobaldo lämnade grefve Baldassare Castiglione i "Cortegiano", idealet af en hofman. Vid sin död testamenterade Guidobaldo sina besittningar till sin systerson Franc. M. della Rovere, påfven Julius II:s brorson och gunstling, hvarefter U. styrdes af släkten Rovere till 1631, då det med underlydande städer, Pesaro, Fano, Fossombrone, Gubbio, Castel Durante och Cagli samt omkr. 300 byar förenades med Kyrkostaten, som det tillhörde till 1860. 
<b>Urblekningsförfarandet,</b> <i>fotogr.</i> Se Fotografi, sp. 1001. 
<b>Urbota mål,</b> <i>jur.</i>, mål ang. brott af så grof beskaffenhet, att de äro "urbota", d. v. s. ej kunna med böter försonas. Då enligt gällande strafflag i strafflatituden för en mängd brott upptagas såväl böter som frihetsstraff, är betydelsen af "urbota brott" numera osäker. Riktigast torde dock vara att icke betrakta ett brott som urbota i annat fall, än när böter icke ingå i strafflatituden för brottet. I. Afz.* 
<b>Urbränning,</b> <i>krigsv.</i>, skada, som i form af små ritsor eller fåror uppstå på de inre ytorna af ett eldvapens gods till följd af krutgasens åverkan vid skottlossningen. Urbränningar kunna uppstå ej blott i loppet (i regel i dess bakre del), utan äfven i bakladdningsmekanismens fogar, på de s. k. tätytorna. Se Kanonmaterial, sp. 793, Krut, sp. 111, Krutprofning och Tätmedel. G. af Wdt. 
<b>Urbs,</b> lat., stad, hufvudstad, särskildt staden Rom. — U. aeterna ("den eviga staden"), Rom. 
<b>Urbs Salvia</b> (nu Urbisaglia), fornstad i Picenum (se d. o.), ej långt s. om Macerata, viktig som knutpunkt för flera antika vägar. Staden blef koloni under Trajanus och förstördes i grund af Alarik. Borghöjden upptas nu af en modern by; därunder finnas ej obetydliga kvarlefvor af de forntida tegelmurarna; inom dem ligga åtskilliga antika byggnader, såsom amfiteater, teater, grafvar o. s. v. Af intresse är äfven ett par romanska kyrkor i närheten. J. C. 
<b>Urbs vetus.</b> Se Orvieto, sp. 983. 
<b>Urbye,</b> Anders Tostrup, norsk jurist, ämbetsman, f. 8 maj 1869 i Fredrikshald, blef juris kandidat 1891, studerade 1894 och 1897—98 med stipendium straffrätt utomlands och tjänstgjorde under mellantiden som sekreterare i strafflagskommitten, blef 1898 statsadvokat och upprätthöll 1904—05 Hagerups professur i straffrätt vid universitetet, medan denne var statsminister. Han var 1905 sekreterare hos de norske kommissarierna vid underhandlingarna i Karlstad, blef 1906 amtman i Finmarkens amt och var därunder (1907) delegerad i Petersburg vid underhandlingarna om ett gränsdistrikt mellan Finmarken och Ryssland samt tog 1909 juris doktorsgraden, efter att ha utgett <i>Norsk strafferet</i> (1906—09), innehållande en framställning af några afdelningar af den norska straffrättens speciella del. 1912 blef U. sorenskriver, inträdde 31 jan. 1913 i G. Knudsens ministär som statsråd och chef för departementet för offentliga arbeten, men öfvertog 1917 chefskapet för justitiedepartementet. 1918 utnämndes han till envoye i Helsingfors. 
<b>Urceola</b> Roxb., <i>bot.</i>, ett släkte af högt slingrande lianer, hörande till fam. <i>Apocynaceae,</i> med korsvis ställda blad och små blommor. Ståndarna äro inneslutna i kronröret; frukten är en baljkapsel med håriga frön. De 7 arterna förekomma i indomalajiska området. Flera af dem, särskildt <i>U. elastica,</i> lämna mycket god kautschuk; frukterna af <i>U. esculenta</i> äro ätliga. G. L—m. 
page_number=28, index= - Urd - Ur dagens krönika - Urdarbrunnen - Urdiala - Urdjur - Urdsmåne - Urdsongis - Urdu - Urdvatn - Urea - Ureaser - Uredinaceae - Uredinales - Uredineae, Uredinales, Uredinaceae, Uredineer, Rostsvampar 
<b>Urd</b> (isl. <i>Urðr,</i> personifikation af isl. <i>urðr,</i> "af ödet bestämd händelse", "olycksöde"), <i>nord. myt.</i>, den främsta af de tre nornorna, ödets gudinnor (se Nornor). 
<b>Ur dagens krönika,</b> en tidskrift, som uppsattes i Stockholm 1881 af A. Ahnfelt (se denne) och utgafs af honom först med 4 häften årligen t. o. m. 1884, därefter med 12 häften årl. 1885—90 samt efter hans död (1890) fortfor att utges, men nedlades med årg. 1891. Tidskriften var urspr. partilös och "af en viss fribytarhållning" (Warburg), men kom småningom att inta en på det hela taget oppositionell hållning, särskildt i litterära frågor. Strindberg bidrog med polemiska uppsatser och dikter, O. Levertin med tidspsykologiska och litterära essayer, G. Nordensvan och E. Josephson skrefvo om aktuella konstproblem, Hj. Branting kritiserade Strindberg och diskuterade sociologiska spörsmål, och G. Fröding framlade sin litterära åskådning i programartade artiklar; bland bidragslämnarna voro vidare G. Brandes, Lorentz Dietrichson, N. Erdmann, G. af Geijerstam, O. Hansson, H. Lindgren, G. Steffen, E. Thyselius, K. A. Strömbäck (märkena "Fritz Krook" och "Scaevola"), D. Fallström och den anonyme musikkritikern "Volontaire". Af ett utprägladt aktuellt och aggressivt skaplynne, var tidskriften ofta platsen för diskussioner och penndueller, liksom den flera gånger genom parodier (berömdast är parodien på Tegners akademisång 1836 vid Svenska akademiens hundraårsfest) och inlägg i dagsfrågor af skarp och pikant ton väckte stor uppmärksamhet. Den innehöll äfven vitterhet i original och öfversättning. R—n B. 
<b>Urdarbrunnen</b> (isl. <i>Urðarbrunnr</i>), <i>nord. myt.</i>, är en brunn under den rot af asken Yggdrasil, som är i himmelen. Vid U., som är mycket helig, ha asarna sitt domställe. Ur en sal vid U. komma de tre nornorna (se d. o. och Mytologi, sp. 162). B—e. 
<b>Urdiala</b> (fi. <i>Urjala</i>), socken i Tavastehus län, Finland, Tammela domsaga och härad. Pastorat af 2:a kl., Tammela kontrakt, Borgå stift, egen församling redan 1590. Areal 527 kvkm. 10,816 inv. (1918), finsktalande. O. B—n. 
<b>Urdjur,</b> <i>zool.</i> Se Protozoa. 
<b>Urdsmåne</b> (isl. <i>urðarmani</i>) kallas i Eyrbyggjasagan ett järtecken, som under en veckas tid hvarje afton visade sig som en halfmåne på väggen i boningshuset på gården Frodå, gick afvigt och motsols omkring huset och ansågs förebåda människors död. Th. W.* 
<b>Urdsongis,</b> pseudonym. Se Sivertson, S. 
<b>Urdu,</b> språk. Se Hindustani. 
<b>Urdvatn.</b> Se Nidelven, sp. 947. 
<b>Urea,</b> <i>farm. med.</i>, den farmaceutiska benämningen på urinämne (se d. o.), då det används som läkemedel, nämligen som diureticum. Det ges i 10 proc. vattenlösning en matsked hvar eller hvarannan timme; är dock ej mycket i bruk. C. G. S. 
<b>Ureaser,</b> <i>kem.</i>, urinämnespjälkande enzym (se d. o. samt Jäsning, sp. 473). 
<b>Uredinaceae,</b> <i>bot.</i> Se Uredineae. 
<b>Uredinales,</b> <i>bot.</i> Se Uredineae. 
<b>Uredineae,</b> Uredinales, Uredinaceae, Uredineer, Rostsvampar, <i>bot.</i>, afdelning af <i>Protobasidiomycetes,</i> utmärkt af parasitiskt lefnadssätt och tvärdelade basidier (s. k. promycel), som uppkomma vid groningen af klamydoter, kallade teleutosporer. Myceliet är intercellulärt (se Intracellulär), försedt med haustorier, än enårigt, än flerårigt och öfvervintrande i värdväxtens stamdelar och då vanligen förorsakande en betydlig deformering af värdväxtens örtartade organ (jfr Häxkvast). Utom teleutosporer kunna rostsvamparna ha en eller flera andra sporformer, nämligen <i>pyknider</i> (spermogonier) med konidier (spermatier), <i>aecidier</i> med aecidiosporer och <i>uredo</i> med uredosporer (se Æcidium och Rost 1), som uppträda på värdväxten i nu nämnd ordningsföljd. Svampens spridning sker förnämligast genom uredo (när sådan finns), af hvilken flera generationer under sommarens lopp komma till utveckling. De flesta rostsvampar utbilda de olika sporformerna endast på samma eller mycket nära besläktade värdväxter (auteciska l. autoxena arter). Många, särskildt de, som växa på gräs, halfgräs, träd och buskar, utbilda pyknider och aecidier på en värdväxt, uredo och teleutosporer på en annan vidt skild art (hetereciska l. heteroxena arter); som exempel på dylika uredineer kunna nämnas svartrost, kronrost och brunrost på sädesslag (se Sädesrost) samt blåsrost och gelerost (se Rost 1). Denna inom växtvärlden nästan enastående värdväxling (hetereci) upptäcktes 1864 af De Bary, som visade, att skålrosten på <i>Berberis</i> var ett utvecklingsstadium af svartrosten på säden, hvilket landtbrukarna misstänkt långt förut; året därpå påvisade A. S. Örsted sammanhanget mellan <i>Roestelia</i> på päron och gelerosten på säfvenbom (se Rost 1, sp. 965). F. n. äro öfver 260 hetereciska rostsvampar kända. Af många rostsvampar finnas "biologiska" eller "specialiserade" former, som ej kunna skiljas morfologiskt, utan endast karakteriseras däraf, att hvarje form kan angripa endast en eller vissa nära besläktade värdväxter (jfr Sädesrost). Af rostsvampar, som ega endast 1 sporform (teleutosporer), kunna nämnas stockrosrost (se d. o.) och granrost (<i>Chrysomyxa Abietis</i>) på granbarren. Befruktningen hos rostsvamparna består i en kopulation mellan två lika, enkärniga celler i anlaget till aecidierna eller hos de former, som sakna aecidier, i uredo- eller teleutosporanlagen, hvarvid en tvåkärnig cell uppkommer. De af denna cell bildade sporerna ha två skilda kärnor, som först kort före teleutosporernas mognad sammansmälta till en. 
Rostsvamparnas ekonomiska betydelse är mycket stor, i det att många af dem förorsaka mycket förlustbringande sjukdomar på kulturväxter af alla slag. Utom de skadliga rostsvampar, som omnämnas i art. Hemileia, Rost, Stockrosrost, Sädesrost och Törskate, må här erinras om <i>Melampsora pinitorqua</i>, som är en allvarsam skadegörare på tallkulturer, förorsakande s. k. knäckesjuka, och <i>Puccinia Chrysanthemi,</i> som infördes från Japan på 1890-talet och sedan dess svårt skadat <i>Chrysanthemum</i>-odlingarna, mångenstädes i Europa. Rostigt foder kan förorsaka sjukdomar hos boskapen. En ätlig rostsvamp är <i>Æcidium coruscans</i> (se Æcidium), som sammanhänger med en <i>Chrysomyxa</i> på <i>Ledum.</i> Litt.: H. Klebahn, "Die wirtswechselnden rostpilze" (1904), E. Fischer, "Die uredineen der Schweiz" 
page_number=29, index= - Uredineae, Uredinales, Uredinaceae, Uredineer, Rostsvampar - Uredineer - Uredo - Uredosporer - Uregga - Uremi, Urinförgiftning - Urena - Ureneae - Uretaner - Ureter - Urethra - Urethritis - Uretrotom, Uretrotomi - Ur-evangelium 
(s. å.), P. och H. Sydow, "Monographia uredinearum" (1904 ff.), och I. Liro, "Uredineae fennicae" (1908). G. L—m. 
<b>Uredineer,</b> <i>bot.</i> Se Uredineae. 
<b>Uredo,</b> <i>bot.</i> Se Rost,, sp. 962, Sädesrost och Uredineae. 
<b>Uredosporer,</b> <i>bot.</i> Se Rost, Sädesrost och Uredineae. 
<b>Uregga,</b> fr. <i>Ourega,</i> landskap i Östprovinsen af Kongostaten, mellan Kongo från Njangve till Stanleyfallen, Tanganjika och Albert-Edvard-sjön, genomflutet af Kongos bifloder Elila, Lulindi och Lowa, uppgafs af Stanley bestå af tät urskog, men befanns af Emin pascha, som 1892 drog därigenom från Ituri till Kongo, och af grefve von Goetzen, som 1894 med en expedition tågade från Kivusjön till Kongo, till stor del bestå af grässlätter. Den viktigaste platsen i U. är Schabunda med omkr. 8,000 inv. E. A—t. 
<b>Uremi</b> (af grek. <i>uron,</i> urin, och <i>haima,</i> blod), Urinförgiftning, <i>med.</i>, uppträder inom kroppen, då urinutsöndringen är störd genom sjukliga förändringar i njurarna (jfr Njursjukdomar). Njurarna äro vid dessa tillstånd alltså insufficienta, d. v. s. förmå icke längre fullgöra sitt normala arbete. Under normala förhållanden afsöndras genom njurarna ur blodet ett flertal olika ämnen, delvis s. k. ämnesomsättningsprodukter, ur organismen. Störes denna process, hopas naturligtvis småningom dessa ämnen i större eller mindre grad inom organismen och förorsaka slutligen förgiftningssymtom genom en skadlig inverkan, som utöfvas på kroppens olika organ. Hvilka de ämnen äro, som orsaka dessa förgiftningssymtom, vet man ännu (1920) icke. Man har under olika tidsperioder gissat på olika urinbeståndsdelar, såsom urinämnet och dess sönderdelningsprodukt kolsyrad ammoniak, diverse mera sammansatta kväfvehaltiga ämnen, såsom kreatin, kreatinin, aminosyror m. fl., kalisalterna, organiska gifter, s. k. urotoxiner (se Urotoxin), men efter hand måst öfverge alla dessa antaganden. Däremot vet man, att den s. k. äkta uremien synes för sin uppkomst fordra, att inom blodet kvarhålles ett ökadt antal kväfvehaltiga ämnen. Den s. k. äkta uremien medför vissa symtom, som vanligen uppträda småningom och nå en mer eller mindre hög grad. Dessa äro: hufvudvärk, allmän mattighet och andlig slöhet, ofta en uttalad psykisk depression eller oro, med små ryckningar i olika muskelgrupper. Vidare kväljning, kräkning och diarre, oregelbunden andning, låg kroppstemperatur och slutligen medvetslöshet, s. k. koma, hvilken vanligen slutar med döden. Från denna s. k. äkta uremi skiljes numera den eklamptiska uremien, som kännetecknas genom en vanligen öfver hela kroppen spridd kramp, hvarunder den sjuke blir medvetslös. Dessa kramptillstånd orsakas sannolikt genom ödem (vätskesvullnad) i hjärnan och dess hinnor, ehuruväl andra som dess orsak antagit en klorförgiftning af hjärncellerna och åter andra trott sig finna en kramp i hjärnans artärer. Den äkta uremien förutsätter för sin uppkomst en verklig njurinsufficiens, orsakad genom sjukdom i njuren, vanligen s. k. ägghvitsjukdom (se Njursjukdomar) eller tilltäppning af urinledarna genom njurstenar eller andra hinder, t. ex. svulstbildning, såsom någon gång vid lifmoderkräfta (se Kvinnosjukdomar). De allmänna kramptillstånden, den s. k. eklamptiska uremien, äro däremot icke ett för njursjukdomarna karakteristiskt symtom. De uppträda gärna redan vid akuta njursjukdomar och lättast hos unga personer, t. ex. hos barn med ägghvita efter scharlakansfeber. Ofta är den äkta uremien äfven kombinerad med eklamptiska anfall. Uremi är ett mycket allvarligt och vanligen lifshotande symtom. Krampanfallen kunna dock ofta häfvas och gå till hälsa i den mån, som njurlidandet kan öfvervinnas. Den äkta uremien är däremot i sitt utbildade stadium dödande. Genom den moderna, dietiska behandlingen vid de kroniska njursjukdomarna söker man så länge som möjligt förhindra dess uppträdande. Behandlingen består i åderlåtningar, kväfvefri diet och hjärtstimulation. — Från den äkta uremien kan mången gång endast med svårighet skiljas de s. k. pseudouremiska tillstånden, som förete ungefär samma symtom, men orsakas af blödningar eller proppbildningar i hjärnan vid åderförkalkning där. I. H. 
<b>Urena</b> L., <i>bot.</i>, ett släkte af örter och buskar (6 arter), bildande en särskild grupp, <i>Ureneae,</i> inom fam. <i>Malvaceae.</i> Hela örten är stjärnhårig. Blommorna, som ha ytterfoder, äro samlade i bladvecken. Stiften äro 10, frukten en klyffrukt med 5 delfrukter, som äro försedda med en mängd hullingar. Den pantropiska (se Ubikvist) <i>U. lobata</i> har sega fibrer, hvaraf starka tåg beredas; den är äfven rik på slem och har därför i hemlandet samma medicinska användning som althaearot hos oss. G. L—m. 
<b>Ureneae,</b> <i>bot.</i> Se Urena. 
<b>Uretaner,</b> <i>kem.</i>, organiska föreningar af den allmänna formeln CO : (NH2) OR (däri R = en envärdig alkoholradikal), således derivat af urinämne, hvari den ena NH2-gruppen blifvit ersatt af -OR; å andra sidan kunna uretanerna betecknas som estrar af karbaminsyra CO : (NH2) OH. De framställas på flera olika sätt, t. ex. genom upphettning af urinämnenitrat med enatomiga alkoholer. Om man härvid använder vanlig etylalkohol, erhålles vanlig uretan, etyluretan, CO : (NH2) OC2H5. Uretanerna äro i allmänhet kristalliserade, flyktiga ämnen, som med neutral reaktion lösas i vatten, alkohol och eter. Vid upphettning med ammoniak ge de urinämne. Flera bland dem ha fått användning som sömnmedel (se d. o., sp. 225), t. ex. etyluretan, amyluretan (hedonal) och kloraluretan (uralin). K. A. V—g. 
<b>Ureter</b> (grek. <i>ureter</i>), urinledare. Se Urinorgan. 
<b>Urethra,</b> grek., urinröret. Se Urinorgan, sp. 37. 
<b>Urethritis</b> (af grek. <i>urethra,</i> urinröret), <i>med.</i>, katarr i urinröret. Se Urinorganens sjukdomar. 
<b>Uretrotom</b> [-tåm], Uretrotomi (af grek. <i>urethra,</i> urinröret, och <i>tome,</i> snitt). Se Urinorganens sjukdomar. 
<b>Ur-evangelium.</b> Enligt en i midten af 1700-talet uppkommen illa styrkt hypotes skulle till grund för de tre synoptiska evangelierna ha legat en gemensam källa, ett ur-evangelium, som än 
page_number=30, index= - Ur-evangelium - Urf - Urfa - Urfahr - Urfe, Honore d’ - Urfjord - Urfjädrar - Urfjäll - Ur folkens häfder - Urformationen - Urft-talsperre - Urfågeln - Urga - Urgel, Seo de - Urgent - Urgentsch (Urgentsj) - Urgera - Urgermanska 
antagits ha varit författadt på arameiska, än på grekiska. Några ha trott det vara en frukt af apostlarnas samarbete. (J. P.) 
<b>Urf.</b>. Se Persien, sp. 543. 
<b>Urfa,</b> stad. Se Edessa 2. 
<b>Urfahr</b> [o'r-], stad i Öfre Österrike, på vänstra stranden af Donau, midt emot Linz (se d. o. 1). 9,343 inv. (i hela kommunen 12,813; 1900), mest katoliker. Collegium petrinum (biskopligt gymnasium). Boskaps- och spannmålshandel. N. v. om staden Pöstlingberg (573 m.), med vallfärdskyrka och gamla fästningstorn. 
<b>Urfe</b>, Honore d' [dyrfē], fransk romanförfattare, f. 1568 i Marseille, d. 1625 i Villafranca, tillhörde under religionskrigen det katolska partiet, som kämpade mot protestantismen och Henriks af Navarra tronföljd. Han blef af hertigen af Nemours utnämnd till "lieutenant general" samt rättfärdigade denna utmärkelse genom mod och tapperhet. Slutligen föll han i fiendens händer, men blef efter några månaders fångenskap frigifven, hvarefter han utträdde ur "Ligan" och sökte en tillflykt vid det savojiska hofvet. Han bosatte sig sedermera i trakten af Nizza, där han skref det verk, som skapat hans rykte, en herderoman i dels obunden, dels bunden form med titeln <i>Astree.</i> De första delarna af detta arbete utkommo 1607—19 och de sista 1627. — "Astree" är en afkomling af den spanska och den italienska herdedikten; dess närmaste förebild är Montemayors "Diane", men U. valde en kvasihistorisk ram för de händelser han berättade — merovingernas tid — och sökte ge en smula mera realitet åt de kärleksskildringar, som fylla denna tids romandikt. Den känslosamma, sirliga stil, i hvilken alla personerna tala, det galanteri och odlade, fina lefnadsvett, som utmärka samtalston och resonemang, gjorde romanen oerhördt omtyckt ej blott i Frankrike. U. skref dessutom en samling moralfilosofiska uppsatser, <i>Épistres morales</i> (1598), samt några poetiska stycken: <i>La Sireine</i> (1611) och <i>La Sylvanire ou la morte rire, fable bocagere</i> (1625). Se Bonafous, "Études sur l'Astree" (1846), Germa, "L'Astree" (1904), och Brunetiere, "Études critiques sur l'histoire de la litterature francaise", IV. J. M—r. (R—n B.) 
<b>Urfjord.</b> Se Bindalen. 
<b>Urfjädrar.</b> Se Fjäder, sp. 485—486, och Ur. 
<b>Urfjäll,</b> <i>jur.</i> Se Utjord. 
<b>Ur folkens häfder,</b> illustrerad tidskrift för skildringar ur svenska och allmänna historien, utg. af Sällskapet för nyttiga kunskapers spridande, var en på sin tid mycket ansedd publikation, som utgafs i Stockholm 1874—79 med många särdeles läsvärda bidrag af framstående författare. Den redigerades 1874—75 af H. Forsell, sedan af M. Höjer. J. C. 
<b>Urformationen,</b> <i>geol.</i> Se Arkeiska formationsserien. 
<b>Urft-talsperre.</b> Se Talsperren. 
<b>Urfågeln,</b> <i>paleont.</i> Se Archaeopteryx. 
<b>Urga</b> (rysk form för mongol. <i>Orgo,</i> en hög ämbetsmans palats), mongol. <i>Hure,</i> kin. <i>Kin-lun,</i> stad i yttre Mongoliet, i Kalkamongolernas land, och medelpunkt för den lamaitiska buddismen i Mongoliet, ligger nära Tola, biflod till Orchan (Jenisejs flodområde) och består af tre delar, Kuren l. klostret, där "den lefvande Buddha", Kalkamongolernas öfverstepräst (<i>khutuktu</i>) residerar, det mongoliska kvarteret, hvarest omkr. 13,000 munkar bo, och kineskvarteret. Jämte munkarna har U. omkr. 25,000 inv. Kineskvarteret är handelns säte med solidare hus och bättre gator. Handeln, som är mycket betydande mellan ryssar, kineser och mongoler, har en årsomsättning af omkr. 20 mill. kr. och omfattar framför allt boskap, kameler, hästar, får, styckegods och mjölk. Intill senare hälften af 1800-talet utgjorde tegelte det enda bytesmedlet vid detaljhandeln, men sedermera har kinesiskt kopparmynt användts. Templen i det mongoliska kvarteret äro många, och i ett af dem finns en förgylld kolossalstaty af Buddha. 1904, när engelsmännen ryckte in i Tibet, flydde Dalai-lama från Lassa till U., där han residerade till 1908. Stadens ålder går tillbaka till midten af 1600-talet, men först ett årh. senare blef U. den mongoliska buddismens medelpunkt. Enligt tidningsuppgifter nedbrann i dec. 1914 khutuktus residens, hvarvid konstskatter och dyrbara handskrifter gingo förlorade. U. är jämte Kobdo och Uliasutai en af hufvudstäderna i det genom fördraget 5 nov. 1913 mellan Ryssland och Kina såsom autonomt erkända yttre Mongoliet. E. A—t. 
<b>Urgel</b> [orche'l], eg. Seo de U., befäst stad i spanska prov. Lerida (Katalonien), vid Pyreneernas fot, nära högra stranden af Ebros biflod Segre, ofvanför den från Andorra kommande Baliras mynning. 3,044 inv. (1900). Staden har en stor, vacker domkyrka och är sedan västgoternas tid säte för en biskop, som gemensamt med Frankrike utöfvar protektoratet öfver republiken Andorra. U. och det närliggande fästet Ciotat behärska den öfver Col de la Perche längs Segre gående vägen öfver Pyreneerna (Perpignan—Lerida). 
<b>Urgent</b> [yrʃã'], fr., brådskande, angeläget. Se Iltelegram, sp. 427. 
<b>Urgentsch</b> (Urgentsj). 1. Namn på kanatet Chiva (se d. o.). — 2. Stad i nämnda kanat, 27 km. n. ö. om staden Chiva, vid en från Schababad, biflod till Amu Darja, dragen kanal. Invånarantalet, som på 1880-talet skall ha stigit till omkr. 30,000, lär nu ha sjunkit till omkr. 3,000. Betydande handel med Ryssland, Persien och Afganistan. 
<b>Urgera</b> [hårdt g; lat. <i>urgere,</i> tränga, drifva], enständigt yrka, lägga eftertryck på, starkt framhålla som princip. 
<b>Urgermanska</b> är namnet på det språk, som man med ledning af de germanska språkens (se d. o.) äldsta former uppkonstruerar som den gemensamma basen och utgångspunkten för dessa språks 
page_number=31, index= - Urgermanska - Urginea - Urgon - Urganit - Urhai - Urheberrecht - Urhistoria - Uri 
utveckling. Det urgermanska språkets splittring i skilda dialekter (de senare germanska språken med källor, från de första århundradena e. Kr.) måste ha egt rum åtminstone en god tid f. Kr., enär de nyssnämnda dotterspråken redan vid sitt första uppträdande förete betydande olikheter. Se vidare A. Noreen, "Abriss der urgermanischen lautlehre" (1894) och "Vårt språk" I, 71 f.; W. Streitberg, "Urgermanische grammatik" (1896), R. Loewe, "Germanische sprachwissenschaft" (2:a uppl. 1911 i Sammlung Göschen), F. Kluge, "Urgermanisch" (3:e uppl. 1913, i Pauls "Grundriss"), och T. E. Karsten, "Germanisch-finnische lehnwortstudien, ein beitrag zu der ältesten sprach- und kulturgeschichte der germanen" (1915; i "Acta societatis scientiarum fennicae"). Ad. N—n. 
<b>Urginea</b> Steinh., <i>bot. farm.</i>, örtsläkte af fam. <i>Liliaceae,</i> underfam. <i>Lilioideae,/i> med 24 arter i Afrika och Medelhafsområdet. Jordstammen är lök. De små blommorna sitta oftast talrika tillsammans i en toppställd klase. Hyllet är fribladigt, affallande; fröna äro vingade. Hit hör <i>U. maritima</i> (<i>Scilla maritima</i>), sjölök, hafslök, som växer på Medelhafvets kuster och har en ända till öfver 1 dm. tjock, ofvanjordisk hvit- eller rödfjällig lök, meterhög stängel med hvitaktiga i lång klase samlade blommor och först efter blomningen (under hösten) utväxande lansettlika blad. Lökens saft är så skarp, att den drar upp blåsor på huden. Växten lämnar drogen <i>bulbus Scillae,</i> som utgöres af de hvita, mellersta lökfjällen, skurna i ungefär 4 cm. långa och 3 mm. tjocka strimlor, som torkats, så att de blifvit hornartadt torra och spröda. Drogen saknar lukt, men har vidrigt bitter och slemmig smak. Den uppges innehålla den amorfa glykosiden <i>scillain,</i> som verkar på hjärtat likt digitalis. Liksom andra sådana hjärtmedel skall scilla äfven kunna befordra urinsekretionen. Sjölök verkar f. ö. starkt lokalt retande, vållar efter intagning af större dos kräkningar, diarre och förgiftning. I små doser ges medlet som expektorans för att befordra upphostningen. Själfva drogen ges i dos af 3—20 cg. i pulver, piller eller infusion; eller ock används preparatet <i>oxymel scillae,</i> sjölökshonung (se därom Oxymel). Lökfjällen äro äfven ett verksamt medel till att förgöra råttor. G. L-m. C. G. S. 
<b>Urgon,</b> <i>geol.</i>, benämning på vissa till den nedre delen af kritsystemet hörande, zoogena kalkstenar, hufvudsakligen innehållande Orbitolinor (se Orbitolina) och andra foraminiferer samt rudister (se d. o.), förekommande i Medelhafsområdet, exempelvis i södra Frankrike. Urspr. ansåg man dessa bildningar tillhöra en bestämd nivå och använde urgon som namn på en etage af kritsystemet, då ungefär liktydig med neokom (i denna bemärkelse har namnet kommit till användning i art. Komelagren, sp. 621). Senare undersökningar ha visat, att urgonbildningarna äro en bestämd faciesutbildning af kritbildningar från något olika nivåer, öfre neokom och aptien (se Kritsystemet, sp. 1476). K. A. G. 
<b>Urgranit,</b> <i>geol.</i> Enär graniter bildats under flera af jordens tidigare utvecklingsskeden, har man med namnet urgranit betecknat de äldsta bland dem, de, som bildats redan under urtiden samtidigt med gnejser och andra urformationens bergarter. En stor del af södra Sveriges östra hälft består af sådana graniter. E. E. 
<b>Urhai,</b> landskap och stad. Se Edessa 2. 
<b>Urheberrecht</b> [or-], ty., skaparrätt. Se Eganderätt (artistisk och litterär). 
<b>Urhistoria</b> är en framställning, som söker utröna ursprunget och den första utvecklingen af något organiskt eller "oorganiskt", t. ex. "människosläktets urhistoria", "jordklotets urhistoria". 
<b>Uri</b> [ōri], en af de tre urkantonerna i Schweiz, omges af kantonerna Glarus, Graubünden, Ticino, Valais, Bern och Unterwalden samt Vierwaldstättersjön och har en areal af 1,074 kvkm. med 22,113 inv., 21 på 1 kvkm. (1910), mest tysktalande och katoliker. U. omfattar den vildaste och ofruktbaraste delen af Schweiz. Reuss' smala dalgång omslutes på tre sidor af höga glaciärklädda berg: på västra sidan Bernalperna med Dammastock (3,897 m.), Sustenhorn (3,512 m.), Titlis (3,242 m.) och Uri-Rothstock (2,932 m.), på östra sidan Glarneralperna med Crispalt (3,080 m.), Tödi (3,623 m.) m. fl. samt i s. Gotthardsgruppen, där de tre farbara öfvergångarna öfver S:t Gotthard (2,114 m.), Furka (2,436 m.) och Oberalp (2,052 m.) leda till grannkantonerna. Mot n. öppnar sig dalen till Urisjön, sydligaste armen af Vierwaldstättersjön. Hufvuddalen består af de båda genom den vilda klyftan vid Schöllenen, n. om Andermatt, med hvarandra förenade afsatserna Urseren och Uri. De många sidodalarna äro vilda och trånga, till en del rika på storartade landskapsbilder; de viktigaste äro Göschenen- och Maienthal fr. v. samt Maderaner- och Schächenthal (se d. o.) fr. h. Af arealen utgöra omkr. 15 proc. skog, 38 proc. åkerjord, ängar och betesmarker, 47 proc. glaciärer, berg och annan improduktiv mark. Nivåskillnaden mellan den högsta punkten, Dammastock (3,897 m.), och den lägsta, Urisjöns spegel (437 m.), utgör 3,460 m. Klimatet är efter läget högst olika. På S:t Gotthardsmassivet (2,100 m.) är årstemperaturen —1,1° C., i Altorf (527 m.) +9,3°. I Reuss' nedre dal och vid sjön växa valnötter och kastanjer, hvaremot Urserendalen kring öfre Reuss är nästan trädlös. Den varma föhn, för hvilken nästan hela Reussdalen är utsatt, är fördelaktig för utvecklingen af en rik vegetation, på samma gång den är orsaken till olycksbringande öfversvämningar. Hufvudnäringar äro boskapsskötsel och jordbruk. Kantonen räknade 12,940 nötkreatur, 5,696 får, 6,818 getter, 2,400 svin och 345 hästar 1916. Urserendalen exporterar förträfflig ost. Granit, gnejs och kalksten brytas i bergen, som innehålla äfven bergkristaller, granater, turmaliner, fluss- och fältspat m. m. Industrien (dynamittillverkning och träslöjd) ger uppehälle åt endast 24,6 proc., handeln åt endast 8 proc. af befolkningen, men kommunikationsväsendet åt 16,7 proc. (1910). Viktig är särskildt turisttrafiken öfver S:t Gotthard och till kurorterna Seelisberg, Maderanerthal, Andermatt o. s. v. De förnämsta samfärdslinjerna äro S:t Gotthardsbanan, den elektriska järnvägen Flüelen—Altorp, Oberalp- och Furkavägen samt ångbåtslinjen på Vierwaldstättersjön. De förnämsta orterna, utom hufvudorten Altorf, äro Andermatt (Urseren), Göschenen, Wasen och Flüelen, alla vid S:t Gotthardsvägen, Seelisberg ofvanför Rütli samt Bürglen vid ingången till Schächenthal. Uriborna äro ett genomkatolskt folk af 
page_number=32, index= - Uri - Uria - Uria (Urias) - Urian-Hai - Uribante - Uriconium - Uricurupalmen - Uridiatin - Uriebref - Uriel - Urija (Uriya) - Urim och Tummim (Thumim) 
germansk stam, föga intelligenta och troget fasthängande vid fäderneärfda bruk. Denna konservatism är ock grunden till skolväsendets ringa utveckling, de allmänna bibliotekens obetydlighet och den relativa bristen på humanitära inrättningar. Kantonen tillhör biskopsstiftet Chur; tre kloster finnas. Författningen, af 8 maj 1888, är rent demokratisk. Den af alla manliga, 20 år fyllda medborgare bestående folkförsamlingen (<i>landesgemeinde</i>), som under många egendomliga gamla ceremonier sammanträder årligen första söndagen i maj i Bötzlingen, nära Altorf, fattar afgörande beslut öfver alla lagförslag, traktater, öfverenskommelser, skatter till kantonen och beviljande af statslån samt väljer direkt genom majoritetsval för 1 år medlemmar af Schweiz’ ständerråd och för 4 år kantonens högsta verkställande myndighet (<i>regierung</i>), som består af en president (<i>landammann</i>), en <i>landesstatthalter</i> och fem andra ledamöter. Dessutom har kantonen ett slags permanent kommitte, kallad <i>landrat</i>, som sköter förvaltningen och lagstiftar i mindre viktiga frågor och som väljes kommunvis för 4 år till ett antal af en för hvar 400:e medborgare. Vapnet är ett svart tjurhufvud (ur) i guldfält. 
U. nämnes först 853 i klostret Frauenmünsters i Zürich stiftelsebref; det tillhörde till större delen detta kloster och erhöll riksomedelbarhet af kejsar Fredrik II. Redan 1147 slöto ”de frie i U.” med Schwyz och Unterwalden ett förbund, som förnyades 1291 och 1315. Från den tiden delade U. Edsförbundets öden ända till förbundets omstörtning genom franska invasionen 1798. Genom den då införda enhetsförfattningen lades U. till den nya kantonen Vierwaldstätte. 1799 var det skådeplats för heta strider mellan fransmän, ryssar och österrikare. Mediationsakten af 1803 återgaf U. en själfständig kantons rättigheter, men minskade dess område. U. hörde städse till de konservativa, strängt katolska kantonerna och följde nästan alltid Schwyz’ och Unterwaldens politiska system. Därför deltog det i Sarnenförbundet 1832, i protesten mot klostrens upphäfvande 1841 och i Sonderbund 1845. Partiella författningsrevisioner företogos 1879, 1881, 1886 och 1888. (E. A—t.) 
<b>Uria,</b> <i>zool.</i> Se Grisslesläktet. 
<b>Uria</b> (Urias), en hetitisk officer i judakonungen Davids tjänst, hade till hustru den sköna Batseba, hvilken af konungen, som från sitt tak sett henne i badet, förleddes till äktenskapsbrott (2 Sam. 11). Följderna däraf sökte David i god tid dölja genom att hemkalla U. från belägringshären vid Rabba, men denna afsikt strandade på U:s vägran att tillbringa natten i sitt hem. Då skickade David honom tillbaka till öfverbefälhafvaren Joab med ett bref, hvari denne tillsades att vid nästa utfall ställa U. på en hotad punkt och lämna honom i sticket. U. föll i striden, och David upptog Batseba bland sina gemåler. Konungens dubbla förbrytelse bestraffades i frimodiga ord af profeten Natan. — Uriasbref (Uriebref), ett bref, som innebär ofärd för öfverbringaren. (E. S—e.) 
<b>Urian-Hai,</b> provins i nordöstra delen af Mongoliet omkring öfre Jenisej, gränsområde till Sibirien (guv. Irkutsk, Jenisejsk och Tomsk). Landet är ett bergland, men innesluter äfven bördiga stäpper. Invånarna äro till största delen sojoter (se Kojbaler), en stam med turkisk-tartariskt tungomål, som i skogarna lefva af renskötsel, men på stäpperna hålla boskap och hästar. På senare tiden ha dock några tusen sibiriska bönder inflyttat, hvilket gett Ryssland anledning att i Världskrigets början (1914) annektera landet. 1917 företogo professorerna J. J. Sederholm och Helge Backlund en expedition till U. H. J—dt. 
<b>Uribante,</b> öfre loppet af Apure (se d. o.). 
<b>Uriconium</b> (hos Ptolemaios <i>Viroconium</i>) kallas i itinerarierna en i 1:a årh. e. Kr. anlagd romersk stad i Britannien, hvilken efter 400-årig tillvaro förstördes genom eldsvåda och sannolikt äfven utplundrades. Staden låg i nuv. grefsk. Shrop på byn Wroxeters plats vid Severn i en stenkolsrik trakt 9,5 km. s. ö. om Shrewsbury. Därifrån utgingo vägar till Eburacum (York), Londinium (London), Glevum (Gloucester) och Isca (Caer-leon). Genom 1859 påbörjade gräfningar har en rad byggnader bragts i dagen, hvilka till större delen utgjorde offentliga bad, vidare en begrafningsplats (med skelett, askurnor och grafstenar), en stensatt gata, försedd med trottoarer, o. s. v. 
<b>Uricurupalmen,</b> <i>bot.</i> Se Attalea. 
<b>Uridiatin,</b> <i>farm.</i>, ett medel mot gikt, njursten, gallsten, kronisk reumatism m. m., beredt å apoteket Hvita björn i Stockholm. Det verkar tillika afförande. Det utgöres af hvita, i vatten lösliga kristallklumpar och innehåller torkadt natriumsulfat (60 dlr), surt natriumcitrat (20 dlr), neutralt natriumcitrat (15 dlr), litiumcitrat (2 dlr), koksalt (1,5 dlr) och vinsyradt natron (1,5 dlr). I allmänhet ges 1 tesked af preparatet, löst i ett glas vatten, 3 gånger dagligen. Behandlingen bör öfvervakas af läkare. Medlet är afsedt att ersätta det utländska preparatet <i>uricedin</i>, som emellertid innehåller vida mer natriumcitrat och mindre natriumsulfat än uridiatinet. Många liknande medel ha under skilda namn rekommenderats och pröfvats. C. G. S. 
<b>Uriebref,</b> Se Uria. 
<b>Uriel</b> (hebr., ”Gud är mitt ljus”), enligt den rabbinska teologien en af ärkeänglarna, som närmast omge Guds tron. U. omtalas första gången i den sannolikt vid slutet af 1:a årh. e. Kr. författade apokryfiska bok, som fått namnet ”Esras Apokalyps” l. ”4:e Esra”, där U. berättas ha blifvit sänd till jorden för att ge Esra de i boken förekommande uppenbarelserna. Hans attribut är en pergamentsrulle eller bok. J. P. 
<b>Urija</b> (Uriya), språk. Se Oriya. 
<b>Urim</b> och Tummim (Thumim), hebr., dubbel benämning på det heliga orakel, genom hvilket Israel i äldre tider ”frågade Herren” i tvifvelaktiga eller svåra fall. U. och T. synas ha utgjorts af två smärre föremål, enligt den sannolikaste gissningen två stenar eller stafvar, som tjänade till lottkastning. Bibeln lämnar ingenstädes upplysning om U:s och T:s beskaffenhet eller sättet för deras användning; det mest upplysande stället i fråga om deras användning är 1 Sam. 14: 41 enligt Septuagintas text. Enligt den prästerliga lagen lågo U. och T. i den s. k. bröstskölden på öfversteprästens ämbetsskrud, men synas på dess tid ha föga varit i bruk (3 Mos. 8: 8, jfr 4 Mos. 27: 21). <i>’Ûrîm</i> är förmodligen en härledning af <i>’ārar</i>, förbanna, <i>tummīm</i> af <i>tāmam</i>, vara hel, lycklig. E. S—e. 
page_number=33, index= - Urin - Urinafsöndring 
<b>Urin</b> (lat. <i>urina</i>), <i>fysiol.</i>, sekret från njurarna (se d. o. och Urinorgan), är en under normala förhållanden ljusgul, svagt sur vätska med eg. v. 1,02. Människans urinmängd uppgår i medeltal till 1 1/2 l. för dygn. Efter ymnigt vattendrickande kan den stiga till 3 l., efter stark svettning sjunka till 1/2 l. F. ö. är urinmängden beroende af blodtrycket och af ämnen, som orsaka stegrad njurverksamhet (se Diuretica). Urin innehåller i medeltal 4 proc. upplösta, oorganiska salter och organiska föreningar. Hufvudmassan af de förra utgöres af koksalt (15 gr. per dygn i medeltal) och f. ö. af klorider, fosfat och sulfat af kalium, natrium, kalcium, magnesium samt ammoniak. Af de organiska ämnena är urinämne (se d. o.) det kvantitativt viktigaste (30 gr. på dygnet), vidare kreatinin (2 gr. på dygnet), urinsyra (se d. o.), hippursyra, fenolsvafvelsyror, oxalsyra, xantin m. m. samt ett färgämne urobilin. Under abnorma tillstånd i organismen uppträder i urinen ett stort antal andra organiska ämnen: drufsocker, ägghvita, gallfärgämnen m. fl. F. ö. må ihågkommas, att nästan alla främmande ämnen, som upptagits i blodet, utsöndras med urinen. Kännedomen om urinens beskaffenhet och kemiska sammansättning är af den största betydelse för bedömandet af kroppens tillstånd och för studiet af de kemiska processerna i dess väfnader (den s. k. intermediära ämnesomsättningen). — Blir urinen alkalisk, t. ex. efter drickandet af alkaliska vatten, blir den tillika grumlig af kalciumkarbonat och fosfat. Om klar urin får stå någon tid, blir den ofta grumlig af slem, som samlar sig till lätta flockar, och af kristalliniska korn af urinsyrade salter, som genom medföljande färgämnen vanligen äro gulaktiga eller röda (urinsediment). Efter någon tid inträder i urinen en jäsningsprocess, förorsakad af en art mikrokocker, hvarvid urinämnet genom förening med vatten öfvergår till ammoniumkarbonat. Urinen blir då alkalisk och grumlas af ämnen, som utfällas, till en del i form af mikroskopiska kristaller, såsom kalciumoxalat, ammoniummagnesiumfosfat, urinsyrade salter m. m. (se Jäsning, sp. 473). — Urin af olika djurslag är till sammansättningen ganska olika. Växtätarnas urin är ofta alkalisk. De gräsätande djurens urin utmärkes genom sin rikedom på hippursyra. Hos fåglar och reptilier ersättes urinämnet af urinsyra. P. T. C. (J. E. J—n.) 
<b>Urinafsöndring,</b> <i>fysiol.</i> Urinens beståndsdelar finnas till allra största delen färdigbildade i det blod, som genomströmmar njurarna. Afstänges blodtillförseln till njurarna, anhopas sålunda urinbeståndsdelarna i blodet. Den enda urinbeståndsdel, för hvilken njurarna kunna anses vara bildningsstället, är hippursyran (se d. o.). Ledes blod, försatt med bensoesyra och glykokoll — de ämnen, af hvilka hippursyran närmast är sammansatt —, genom utskurna njurar, så kan man därefter påvisa hippursyra i detsamma äfvensom i den vätska, som afflyter genom urinledaren. Denna hippursyrebildning har sitt intresse, emedan den är en af de första synteser, som man kunnat direkt påvisa inom ett bestämdt organ i kroppen (Bunge och Schmiedeberg 1876). — Om urinämnet (se d. o.) vet man, att det till väsentlig del bildas i lefvern. Öfriga urinbeståndsdelar, normala såväl som patologiska, äro påvisade i blodet. Njurens uppgift är sålunda hufvudsakligen begränsad till att afskilja de färdiga urinbeståndsdelarna ur blodet. Denna process bestämmes dels af de ifrågavarande ämnenas koncentration i blodplasman, dels af njurväfnadens genomtränglighet för olika ämnen. Vi kunna betrakta epitelet i njurkanalernas olika afdelningar som en vägg eller, rättare, en "membran" mellan blodet och urinen. Beträffande vissa af blodplasmans beståndsdelar, t. ex. ägghvitan, är denna membran under normala förhållanden fullkomligt ogenomtränglig, beträffande andra ges det ett visst "tröskelvärde", olika för olika kroppar, hvilket koncentrationen i blodplasman måste öfverstiga, för att ämnet skall öfvergå från blodet i urinen, resp. ej får öfverstiga, för att "membranen" skall hålla tätt. Mekanismen kan liknas vid ett "bräddaflopp", inställdt på olika nivå för olika ämnen i blodplasman. För koksalt ligger "tröskelvärdet" vid 0,6 proc., för drufsocker vid 0,2—0,3 proc., för urinämne ännu lägre. För ämnen, som normalt ej förekomma i blodplasman, men tillfälligtvis tillföras detsamma, t. ex. blodfärgämne, albuminer och peptoner, rörsocker eller mjölksocker, ligger tröskelvärdet redan vid 0 proc., hvadan dylika ämnen fullständigt aflägsnas ur blodet. "Membranen" är emellertid ej att betrakta som fullkomligt passiv. De normala urinbeståndsdelarna förete en betydligt högre koncentration i urinen än i blodplasman. Njuren arbetar således emot det "osmotiska tryckfallet" och förrättar ett "osmotiskt arbete". I sammanhang härmed står, att urinafsöndringen åtföljes af en högst betydlig syreförbrukning och kolsyreproduktion. Njurarnas syreförbrukning kan uppgå till 1/10 af totalförbrukningen, under det att deras vikt utgör endast 1/160 af kroppsvikten. Njuren är rikligt försedd med blodkärl. Vid ökad verksamhet vidgar sig hela kärlbanan genom organet, och dess volym tilltar. För verksamheten är ett visst blodtryck nödvändigt. Sjunker blodtrycket till 1/3 af det vanliga värdet, afstannar urinafsöndringen. Njurepitelet är också mycket känsligt för syrebrist. En minuts afbrott i blodströmmen är tillräckligt att stoppa urinafsöndringen för 1 timme, och det visar sig, att "membranen" undergått högst betänkliga förändringar. — Urinafsöndringen pågår ständigt, men företer betydande växlingar i intensitet. Verksamheten i en del andra körtlar, t. ex. spottkörtlarna, utlöses och regleras dels förmedelst nerver, dels genom vissa retämnen, "hormoner". Man har funnit, att retning af <i>nervus vagus</i> äfvensom insprutning af extrakt å bakre loben af hjärnbihanget medför en ökning af urinmängden. Dessa iakttagelser häntyda på möjligheten af, att verksamheten i njuren står under inflytande af samma slags mekanismer som andra körtlar. Emellertid är det påtagligt, att det i främsta rummet är blodets beskaffenhet — dess utspädning och dess halt af urinbeståndsdelar —, som i främsta rummet bestämmer urinafsöndringen. Njurarna ha till uppgift ej allenast att ur blodet aflägsna vissa slutprodukter af ämnesomsättningen i kroppen, såsom urinämne, urinsyra o. s. v., utan jämväl att reglera vätskemängden i kroppen och möjliggöra vidmakthållandet af ett konstant osmotiskt tryck i kroppens väfnader. Ökar man blodets osmotiska tryck, t. ex. genom att i en ven inspruta en "hypertonisk" koksaltlösning, inträder en mycket snabb 
page_number=34, index= - Urinafsöndring - Urinal - Urinblåsan - Urinbrunn - Urindrifvande medel - Urinering - Urinfistel - Urinförgiftning - Urininfiltration - Urinjäsning - Urinledarna - Urinoar - Urinorgan 
utjämning därigenom, att vatten passerar in i blodet från väfnadsvätskan i muskler och andra organ, under det att saltet går i motsatt riktning genom de finare blodkärlens väggar. Blodet blir sålunda utspädt, och hvarje utspädning af blodet, d. v. s. ökning af vätskemängden i förhållande till blodplasmans ägghvitekroppar, medför ökad vattenafsöndring genom njurarna, <i>diures</i> (se d. o.). De särskilda urinbeståndsdelarna, vatten, olika salter, urinämne o. s. v., äro således med hänsyn till utsöndringen genom njurarna oberoende af hvarandra, och sannolikt utsöndras de genom olika afdelningar af njurkanalerna (se Njurar). Man anser, att vattenafsöndringen försiggår i de malpighiska kropparna, glomeruli, under det att hufvudmassan af de lösta urinbeståndsdelarna tillkommer under vattnets gång genom de slingriga kanalerna. 
Rubbningar i urinafsöndringen kunna uppstå på flera sätt. En cirkulationsrubbning, t. ex. vid hjärtfel, medför en minskning i den blodmängd, som på tidsenhet drifves genom njurarna, och som följd däraf en nedsättning af urinmängden och en anhopning af vätska inom kroppen (vattsot). Vidare är njurväfnaden själf synnerligen känslig för olika skadliga inflytanden (se Njursjukdomar). En sådan skada medför först och främst nedsättning i njurarnas arbetsförmåga. Man kan tänka sig möjligheten af, att skadan i öfvervägande grad drabbar endera af de båda mekanismerna, vattenafsöndringen eller utsöndringen af de fasta beståndsdelarna. Följden blir emellertid i båda fallen densamma, nämligen ökning i vätskereservoaren i väfnaderna. Det gäller i dylika fall att genom minskning i koksaltmängden i födan minska arbetsbördan för njurarna. En annan följd af skadan är ökad genomtränglighet af "membranen" mellan blodet och urinen. Särskildt visar det sig, att densamma ej längre "håller tätt" mot blodplasmans ägghvitekroppar. Urinen kommer sålunda att innehålla ägghvita. 
Uppträdandet af socker i urinen kan äfvenledes bero på en förändring hos "membranen" mellan blodet och urinen, ledande till en mer eller mindre betydande nedsättning af det ofvan anförda "tröskelvärdet" för drufsocker. En öfvergående förändring af denna art kan man åstadkomma genom att i blodet inspruta <i>florizin,</i> en glykosid, som erhålles ur rotbarken å körsbärsträd och som fått en viss betydelse genom de möjligheter den erbjuder att anordna försök ang. kolhydratomsättningen och sockerbildningen i djurkroppen. Socker uppträder vidare i urinen, om sockerhalten i blodet öfverskrider det ofvan anförda "tröskelvärdet". Detta kan inträffa hos en fullkomligt frisk individ, om man på en gång tillför stora mängder socker (<i>alimentär glykosuri</i>). Vid sockersjuka har kroppen i större eller mindre grad förlorat förmågan att förbränna socker. Det socker, som tillföres med födan eller som bildas i kroppen, anhopas i blodet. Sockerkoncentrationen stiger öfver tröskelvärdet, och "membranen" håller ej längre tätt mot sockret. J. E. J—n. 
<b>Urinal,</b> uringlas, kärl i flaskform, som används, för att sjuka skola i liggande ställning kunna kasta vatten; glas för att förvara urin, som skall undersökas af läkare. 
<b>Urinblåsan,</b> <i>anat.</i> Se Urinorgan, sp. 37. 
<b>Urinbrunn,</b> <i>landtbr.</i> Se Kreatursgödsel, sp. 1231. 
<b>Urindrifvande medel,</b> <i>med.</i> Se Diuretica. 
<b>Urinering,</b> tömning af urinblåsan. 
<b>Urinfistel,</b> <i>kir.</i> Se Urinorganens sjukdomar, sp. 38. 
<b>Urinförgiftning.</b> Se Uremi. 
<b>Urininfiltration,</b> <i>kir.</i> Se Urinorganens sjukdomar. sp. 38. 
<b>Urinjäsning,</b> <i>kem.</i> Se Jäsning, sp. 473. 
<b>Urinledarna,</b> <i>anat.</i> Se Urinorgan. 
<b>Urinoar</b> (fr. <i>urinoir</i>), detsamma som pissoar (se d. o.). 
<b>Urinorgan</b> kallas organen för urinens sekretion och bortledning ur organismen, d. v. s. njurarna och njurbäckenet samt de s. k. "urinvägarna": urinledarna, urinblåsan och urinröret. Om 
page_number=35, index= - Urinorgan - Urinorganens sjukdomar 
njurarna och njurbäckenet se Njurar. Urinledarna (<i>ureteres,</i> uretererna) äro tvenne rör, som leda urinen från njurbäckenet till urinblåsan. De förlöpa snedt nedåt inåt, längs bakre bukväggen täckta af peritoneum (bukhinnan), inträda i lilla bäckenet samt mynna i botten (basen) af urinblåsan, genomborrande dess vägg i sned riktning, hvilken anordning hindrar urinens tillbakaflöde från blåsan. Väggen utgöres af glatta muskler, dels längsgående, dels cirkulära, samt innerst af en slemhinna, hvars epitel liknar urinblåsans. — Urinblåsan (eller endast "blåsan", <i>vesica,</i> grek. <i>kystis</i>) är belägen i bäckenet bakom blygdbenet (jfr fig). Då den är tom, ligger den tillplattad; utspännes den, blir den äggformig och når med sin "topp" mer eller mindre högt öfver blygdbenet, liggande omedelbart intill främre bukväggen. Den nedre delen, som har den största vidden, kallas basen (<i>fundus</i>) och gränsar mot ändtarmen hos mannen (fig. II) och mot vagina hos kvinnan (fig. I). En del af den öfre ytan täckes af peritoneum. Urinrörets utträde ligger framom basen och bildar vid stående kroppsställning den lägsta punkten af blåsan. Väggen utgöres innerst af en slemhinna och därutanför af flera lager glatta muskeltrådar, som i trakten af urinrörets utträde bilda en tjockare samling. Urinblåsan är en reservoar, som upptar urinen från uretererna. Den kan rymma 1,5—1,8 liter. Genom en ständig kontraktion af de muskler, som omge början af urinröret, hindras urinen att afgå från blåsan. Denna kontraktion regleras från ett nervcentrum, beläget i ryggmärgen. Å andra sidan betingar blåsans utspänning en retning af sensibla nerver i blåsväggen, hvilken retning på reflexväg utlöser en kontraktion af blåsväggens muskulatur och sålunda en tömning af blåsan. Det nervcentrum, som förmedlar denna reflex, ligger i ländregionen af ryggmärgen. Båda dessa innervationsprocesser regleras vidare genom inflytande från stora hjärnan. En förstöring af ryggmärgens ländregion medför förlamning såväl af blåsans slutnings- som tömningsapparat. — Urinröret (<i>urethra</i>) leder urinen från blåsan. Hos mannen (fig. II) passerar urinröret först genom <i>prostata,</i> ett kastanjeformadt organ, liggande framför ändtarmen, omedelbart under urinblåsan, bestående af glatta muskler och körtlar. I denna del af urinröret mynna, förutom nämnda körtlar, de två <i>ductus ejaculatorii,</i> som hvardera bilda <i>sädesblåsans</i> och motsvarande <i>sädesledares</i> gemensamma utförsgång. Emellan dessa mynningar ligger en annan öppning, som leder in i en hålighet, kallad <i>uterus masculinus,</i> hvilken embryologiskt motsvarar slidan och närmaste del af lifmodern hos kvinnan. Den närmast följande afdelningen af urinröret kallas den <i>membranösa.</i> Den är belägen under blygdbågen och bildar urinrörets smalaste del. Fortsättningen kallas den <i>kavernösa</i> afdelningen. Hos kvinnan (fig. I) är urinröret betydligt kortare än hos mannen och ligger i främre väggen till vagina. — Urin- och könsorganen (se d. o.) sammanfattas vanligen under den gemensamma benämningen urogenitalorganen (se d. o.). E. Hgn. 
<b>Urinorganens sjukdoma.r</b> Urethritis är en katarr i urinröret. Den vanligaste formen är den till de s. k. veneriska sjukdomarna hörande virulenta (smittsamma) uretriten, äfven kallad gonorre (se d. o.). — Striktur är en förträngning af urinröret. Till de egentliga strikturerna räknas endast sådana fall, där förträngningen förorsakas af en ärrbildning i urinrörets vägg. En sådan ärrbildning uppkommer dels efter urinrörets sönderslitning genom yttre våld, dels vid kronisk uretrit. En tillfällig förträngning af urinröret kan förorsakas af kontraktion af musklerna i dess vägg eller en ansvällning af dess slemhinna, men dessa fall ha ej samma betydelse som de egentliga strikturerna. Dessa medföra ett ihållande hinder för urinens afgång. De bakom strikturen belägna delarna af urinvägarna förändras därunder. Urinröret vidgas; i blåsan utvecklar sig en katarr, som längs uretererna kan fortskrida till njurbäckenet, och slutligen angripas äfven njurarna. Omkring den utvidgade delen af urinröret bakom strikturen bilda sig abscesser. Urinrörets vägg genombrytes, och urinen intränger i den omgifvande väfnaden, ett tillstånd, som kallas <i>urininfiltration.</i> De nämnda abscesserna öppna sig förr eller senare utåt genom huden, och urinen afgår genom de på detta sätt uppkomna <i>urinfistlarna.</i> De egentliga strikturerna utveckla sig långsamt. För att upptäcka dem samt bestämma läget och graden af förträngningen använder man <i>urinrörssonder,</i> dels af halffast gummi med en knoppformig förtjockning af ena ändan, dels cylindriska, mot ena ändan mer eller mindre, krökta metallstafvar af olika groflek. Föreligger en striktur, kunna sonder, som öfverstiga en viss, mot förträngningen svarande groflek, ej införas genom urinröret i blåsan. Kan ingen sond införas och är urinens afgång tillika fullständigt hindrad, kallas strikturen <i>impermeabel.</i> Behandlingens uppgift är att aflägsna förträngningen och förebygga dess återkomst. Man har därför två metoder: dilatation och uretrotomi. <i>Dilatation</i> består däri, att man successivt inför allt gröfre sonder genom strikturen och sålunda småningom uttänjer densamma. Man har äfven försökt att genom "forcerad dilatation" på en gång sönderslita den ärrbildning, som utgör hindret, men en återbildning eger snart rum, då däremot resultatet af den långsamma tänjningen är af längre bestånd. Införandet af en sond möter ofta svårighet ej allenast till följd af förträngningen, utan äfven därigenom, att sondspetsen intränger i utbuktningar af urinröret. Forcerar man införandet, intränger sonden i den urinröret omgifvande väfnaden, och på detta sätt uppkommer en s. k. "falsk väg". I dylika svåra fall börjar man införa tarmsträngar eller smala, elastiska sonder af kautschuk (gummi). <i>Uretrotomi</i> (af grek. <i>tome,</i> snitt) är en operation, som afser att dela väggen till urinröret hos mannen i större eller mindre utsträckning. Dissekerar man sig genom huden och underliggande väfnader in till urinröret, kallas operationen <i>yttre</i> uretrotomi. En genomskärning af urinrörsväggen inifrån kallas <i>inre</i> uretrotomi. För det senare ändamålet betjänar man sig af ett instrument kalladt <i>uretrotom.</i> Instrumentet, som har formen af en urinrörssond, har en ränna, i hvilken en klinga kan löpa. Vid införandet af instrumentet är klingan täckt. Då den drages ut, skär den igenom de partier, som sätta ett hinder för dess passage. Ett annat och bättre instrument består af en smal 
page_number=36, index= - Urinorganens sjukdomar - Urinröret - Urinrörssond - Ur-insekter - Urinstenar - Urinstämma - Urinsyra - Urinvägarna - Urinämne - Uri-Rothstock - Uri-sjön - Uriya - Urjala - Urkalksten (Kornig kalksten, Marmor) - Urkantonerna - Urklamma l. Urschackla - Urkotor l. Somiter - Urkrafter 
ledare, försedd med ränna; då ledaren införts, genomskäres strikturen framifrån bakåt, i det att en trekantig på toppen tillplattad knif med långt ståltrådsliknande skaft inskjutes i rännan och pressas igenom det förträngda stället. Efter uretrotomi måste alltid följa någon tids dilatation; annars växer genomskärningen på nytt ihop, och strikturen återbildas. Den inre uretrotomien kan utföras endast i de fall, då en sond kan införas genom strikturen. Vid de impermeabla strikturerna samt då urinfistlar föreligga utföres yttre uretrotomi. Denna operation utföres äfven i de fall, där urinröret genom yttre våld blifvit afslitet. — Ett hinder för urinens afgång uppkommer till följd af den med åren inträdande <i>prostata-hypertrofien.</i> Därigenom erhåller urinröret en skarp krökning och en förträngning tillika. Urinens afgång från blåsan försvåras, och de ofvan skildrade olägenheterna däraf utveckla sig. Behandlingen inskränker sig till att dagligen tömma patientens blåsa med en kateter, hvarvid man måste iakttaga den största omsorg för att undvika införandet af mikroorganismer i blåsan, hvilka ge anledning till en katarr. Numera opererar man icke utan framgång. Den förstorade blåskörteln kan utskaffas, sedan blåsan öppnats ofvan symfysen; mindre ofta aflägsnas prostata från perineum. Om ofrivillig afgång af urin se Inkontinens. — Svulster i urinblåsan, t. ex. kräfta, förorsaka blödningar och ge anledning till katarr. — Om andra sjukdomar i blåsan se Blåskatarr, Blåssten, Cystitis och Polyuri. — Om andra sjukdomar i njurarna se Njursjukdomar. J. E. J—n. (J. Å.) 
<b>Urinröret,</b> <i>anat.</i> Se Urinorgan, sp. 37. 
<b>Urinrörssond,</b> <i>kir.</i> Se Urinorganens sjukdomar, sp. 38. 
<b>Ur-insekter,</b> <i>zool.</i>, en benämning på <i>Apterygogenea</i>. Se Hoppstjärtar och Insekter, sp. 708 och 717. 
<b>Urinstenar,</b> <i>med.</i> Se Blåssten och Njursjukdomar. 
<b>Urinstämma,</b> <i>med.</i> Se Ischuri. 
<b>Urinsyra,</b> <i>kem.</i>, en i urin och vissa urinstenar, i giktknölar (jfr Gikt, sp. 1151) samt i reptiliers och fåglars exkrement (t. ex. guano) förekommande organisk syra, C5 H4 N4 O3, som 1776 upptäcktes af Scheele. I rent tillstånd är urinsyran ett hvitt, mycket svårlösligt kristallpulver och ger med baser svårlösliga salter. Genom inverkan af oxidationsmedel på urinsyra bildas ett stort antal organiska föreningar, bl. a. urinämne och allantoin, som finnas i djurorganismen, mesoxalsyra (se d. o.), m. fl. På grund af dessa och andra spaltningsprodukter har man för urinsyran uppställt följande konstitutionsformel: NH—CO . . CO C . NH\ . || CO NH—C . NH/ 
Samma skelett af kol- och väteatomer förekommer i många andra organiska ämnen, såsom kaffein, teobromin och hypoxantin, hvilka af E. Fischer betecknats med det gemensamma namnet purinderivat (se Purin). Urinsyran kan alltså betecknas som trioxipurin. P.T.C. (K. A. V—g.) 
<b>Urinvägarna,</b> <i>anat.</i> Se Urinorgan, sp. 36. - Urinvägarnas sjukdomar, <i>med.</i> Se Urinorganens sjukdomar. 
<b>Urinämne,</b> <i>kem.</i>, en i urin och andra djurkroppens vätskor förekommande, af Fourcroy och Vauquelin 1799 i rent tillstånd framställd förening, som utgör kolsyrans amid, CO(NH2)2. Att urinämne bildas genom omsättning af ammoniumcyanat, H4 N .N :CO, visades 1828 af Wöhler och var det första exemplet på syntes af ett organiskt ämne ur oorganiska. I djurkroppen bildas urinämne som slutprodukt af ägghvitämnenas omsättning. I rent tillstånd bildar det färglösa, lättlösliga kristallnålar, hvilka med vissa syror, t. ex. salpetersyra, oxalsyra, ge kristalliserbara salter. Den mängd urinämne, som afsöndras med urinen, är i hög grad föränderlig. Under vanliga förhållanden uppgår halten af urinämne i urinen till 2 a 3 proc., motsvarande 20-40 gr. på dygnet. Hos barn är afsöndringen relativt större än hos fullvuxna och hos mannen större än hos kvinnan. Födan är af stort inflytande på den afsöndrade urinämnemängden. Ägghvitrik föda ökar den; under svält minskas den. P.T.C. (K. A. V—g.) 
<b>Uri-Rothstock</b> [ori-råt-], berg i schweiziska kantonen Uri, s. om Vierwaldstättersjön, 2,932 m. ö. h. Högsta spetsen, en ur firnsnön uppstigande klippyramid, erbjuder en utomordentligt präktig utsikt, särskildt öfver den till utseendet omedelbart nedanför liggande Vierwaldstättersjöns gröna spegel. 
<b>Uri-sjön</b> [ori-], ty. <i>Urner see.</i> Se Vierwaldstättersjön. 
<b>Uriya,</b> språk. Se Oriya. 
<b>Urjala</b> [o'r-], socken. Se Urdiala. 
<b>Urkalksten</b> (Kornig kalksten, Marmor), <i>geol.</i>, kalksten, som tillhör urformationen, är kristalliniskt kornig samt förekommer som lager och linsformiga körtlar i gnejs-, leptit och glimmerskiffer. Se Kalksten, Marmor, sp. 1022, och Stenindustrien, sp. 1240. E. E. 
<b>Urkantonerna</b> kallas de tre kantoner (Schwyz, Uri och Unterwalden), som bilda kärnan i Schweiziska edsförbundet. 
<b>Urklamma</b> l. Urschackla, <i>sjöv.</i>, losstaga en kätting från ett ankare eller annat föremål genom att utjaga bulten i den klam (schackel), med hvilken kättingen är fäst till ankarets "röring" eller till särskild ring i föremålet. Att ditsätta kättingen kallas att iklamma (ischackla) densamma. Jfr Ankare och Ankarkätting. R. N.* 
<b>Urkotor</b> l. Somiter. Se Ägg. 
<b>Urkrafter,</b> <i>fys.</i> För att kunna förklara de fysiska grundfenomenen antog man fordom tillvaron af naturkrafter, hvilka inverkade på materien. Dessa voro den allmänna attraktionen, värmet, ljuset, magnetismen och elektriciteten. Men alldenstund alla fysiska fenomen bestå däruti, att kropparna eller deras smådelar aflägsna sig från eller närma sig hvarandra, uppdelade man stundom naturkrafterna i två urkrafter: <i>attraktions</i>- och <i>repulsions</i>-krafter. Om dessa krafters natur kände man intet. Några antogo, att de voro egenskaper, inneboende i materien; andra ansågo, att de verkade medelst s. k. ovägbara fluida, af hvilka det fanns ett för värmet, ett annat för ljuset, två för magnetismen och två andra för elektriciteten. Denna invecklade teori har småningom gett vika för den 
page_number=37, index= - Urkrafter - Urkristendom - Urkund - Urladdare 
dynamiska teorien, enligt hvilken alla fenomen ha sin orsak i rörelser hos kropparna och deras smådelar samt i det hela världsrymden fyllande hypotetiska ämnet etern (se d. o.). Denna teori har i sin ordning gett upphof till den storartade teorien om de fysiska krafternas enhet. De olika fysiska fenomenen äro enligt denna teori endast olika rörelseformer i materien och etern. Rörelse kan förvandlas till värme, värme kan alstra ljus och elektricitet, och den sistnämnda kraften frambringar magnetism, rörelse, ljus och värme. A. Bi—n.* 
<b>Urkristendom</b> är en vedertagen beteckning för det skede inom kristendomen, som följer på afslutningen af Jesu historiska lif och verk och föregår den kristna religionsbildningens begynnande konsolidering till den rättsligt och dogmatiskt organiserade katolska kyrkan. Urkristendomens tid infaller mellan tidpunkten för Jesu bortgång omkr. 30 och tiden omkr. 130—150. Man brukar inom urkristendomen skilja mellan två perioder: den apostoliska tiden och den efterapostoliska (bättre: den äldsta efterapostoliska) tiden. Skiljegränsen infaller omkr. 70. Vid denna tidpunkt voro i stort sedt de ledande apostoliska personerna, hvilka stått Jesus personligen nära, äfvensom Paulus, döda; då började den andra generationens tid, apostlalärjungarnas tid. Denna tidpunkt sammanfaller ock med den, då genom Jerusalems förstöring och den judiska nationens upplösning den äldsta kristendomens yttre ställning väsentligen förändrades, i det att dess tyngdpunkt måste förläggas utom Palestinas område, hvarigenom den ock mer och mer ställdes under hellenistiskt kulturinflytande. Källorna för vår kunskap om urkristendomen äro först och främst de nytestamentliga skrifterna, hvilka i stort sedt uppkommit under senare hälften af 1:a årh. Från förra hälften af 2:a årh. ha vi de s. k. "apostoliske fädernas" skrifter (se Apostoliska fäder), främst Ignatius' bref och Hermas' "Herde" (se Hermas 2). Viktiga äro ock De tolf apostlarnas lära (se Didache ton dodeka apostolon), de äldsta apokryfiska evangelierna (se Evangelier), och apostlaakterna (se Acta apostolorum). Slutligen är att nämna de äldste apologeternas skrifter (se Apologi) samt en del på äldre källor hvilande notiser hos Eusebius, i hans kyrkohistoria, och hos Epiphanius, Hippolytus och andra kyrkofäder, särskildt i fråga om urkristendomens sektväsen. — Inom den urkristna fromheten har man först och främst att skilja mellan den judekristna riktningen och den hellenistiskt kristna riktningen. Den förra häfdade den mosaiska lagens förbindande kraft, i den mån denna ännu gick att upprätthålla. Den senare häfdade kristendomens frihet från den yttre lagen och satte i dess ställe Andens lag och de ordningar, som naturligt växte upp på den frigjorda kristendomens grund. Striden mellan de båda riktningarna har satt spår efter sig i Apostlagärningarna och i vissa af Paulus' bref. Genom starkare uppblandning med hellenistisk-orientaliska föreställningar uppstod redan i detta tidehvarf å ena sidan den judekristna gnosticismen och å den andra den hednakristna gnosticismen, hvilken i det följande tidsskedet blef af så stor betydelse för den kristna kyrkan. F. ö. kännetecknas urkristendomen af stor organisatorisk frihet (före hierarkiens uppkomst), vidt utrymme åt den pneumatiska begåfningen (före den nytestamentliga kanons uppkomst), stor frihet i fråga om de religiösa föreställningarna (före dogmats uppkomst) och utmärkes slutligen af stark eskatologisk spänning (före tillbakaträdandet af tanken om Herrens snara ankomst). — Se utom de vanliga arbetena i nytestamentlig isagogik och teologi, i dogmhistoria och kyrkohistoria särskildt K. Weizsäcker, "Das apostolische zeitalter der christlichen kirche" (3:e uppl. 1902), O. Pfleiderer, "Das urchristentum" (2:a uppl. s. å.), J. Weiss, "Das urchristentum" (1917), H. Achelis, "Das christentum in den ersten drei jahrhunderten" (1912), E. Linderholm, "Om den kristna statskyrkans uppkomst" (1914), A. Harnack, "Die mission und ausbreitung des christentums in den ersten drei jahrhunderten" (3:e uppl. 1915), Gillis P:son Wetter, "Det romerska världsväldets religioner vid början af vår tideräkning" (1918). J. L—m. 
<b>Urkund</b> (ty. <i>urkunde</i>), eg. en af myndighet eller enskild person till kännedom (ty. <i>zu urkund</i>) eller bestyrkande af en sak utfärdad skrift, t. ex. kungligt bref, fördrag, domstolsutslag, grundläggande handling för ett bolag eller inrättning ("stiftelseurkund"), kontrakt, gåfvobref, testamente; i allmänhet källskrift. Ofta definieras ordet, ehuru alltför snäft, som en kortfattad handling skrifven på ett enda blad (af pergament eller papper), en definition, som i viss mån kan godtagas i fråga om medeltida urkunder. — Urkundslära, detsamma som diplomatik (se d. o.). — Urkundssamling. Se Diplomatarium. 
<b>Urladdare,</b> Elektrisk urladdning, <i>fys.</i> Om två elektriska ledare med olika potential sättas i ledande förbindelse med hvarandra, strömmar elektriciteten från ledaren med högre till den med lägre potential. Om potentialskillnaden är stor, kan denna öfvergång ske direkt genom luften eller något annat isolerande ämne. Sker urladdningen genom luften, åtföljes fenomenet af ett ljusfenomen, som kallas <i>urladdningsgnista</i> l. <i>elektrisk gnista</i> (se d. o.). Apparater, medelst hvilka man kan leda elektricitet från punkter med hög potential till jorden eller till en punkt med lägre potential, utan att urladdningen går genom kroppen, kallas urladdare. Den <i>vanliga urladdaren</i> (se till vänster å fig. 1) består af två något böjda grofva metalltrådar, förenade med ett gångjärn. Trådarna sluta i kulor och äro försedda med isolerande handtag (jfr Laddflaskan). <i>Henleys urladdare</i> (se till höger å fìg.) nyttjas vid försök rörande 
page_number=38, index= - Urladdare 
urladdningens mekaniska verkningar. Den ena armen sättes därvid i ledande förbindelse med den yttre beläggningen på ett elektriskt batteri; den andra förenas medelst en metallkedja med den ena kulan på den ofvan beskrifna vanliga urladdaren. Den kropp, <i>b,</i> som skall genomslås, lägges på bordet mellan kulorna <i>a</i> och <i>c,</i> och det hela inriktas så, att kulorna beröra kroppen. När allt är i ordning, för man den fria kulan på den vanliga urladdaren till batteriets andra pol. Kulorna <i>a</i> och <i>c</i> utbytas mot fina metallspetsar, då man vill genomslå papp o. d. Med tillhjälp af <i>Lanes urladdningsflaska</i> (se Elektrometer) kan man erhålla ett relativt mått på den elektricitetsmängd, med hvilken en laddflaska eller ett elektriskt batteri är laddadt. <i>Urladdningstiden,</i> d. v. s. den tid, som åtgår att urladda en laddflaska eller ett elektriskt batteri, har Feddersen uppmätt medelst observationer å den urladdningen åtföljande gnistan i roterande spegel och funnit, att den i allmänhet uppgår till några milliondelar af en sekund. (Jfr Elektriska svängningar.) Ofta kan man vid urladdning af en kondensator efter den första gnistan erhålla en ny, om också svagare gnista, hvilket kan upprepas flera gånger. (Se härom vidare Restladdning.) En själfständig form af elektrisk urladdning vid spetsar eller elektroder med skarpa hörn och kanter har redan tidigt iakttagits, s. k. <i>spetsverkan,</i> men först under de senare åren ha mera ingående studier af hithörande fenomen blifvit gjorda. Vid en spets kan en urladdning genom en gnista ega rum, men kommer jämförelsevis sällan till stånd. Vanligen sker urladdningen vid spetsar nästan ljudlöst, hvarför den också kallas tyst urladdning (spetsström). Man brukar skilja mellan olika former af urladdning vid spetsar, nämligen urladdning af första, andra eller tredje ordningen. Urladdningar af första ordningen betecknas vanligen som "tyst urladdning", sådana af andra ordningen som "glimurladdning" (se Ionisering, sp. 828) och sådana af tredje ordningen som "bågurladdning" (se Elektrisk ljusbåge). Skillnaden mellan de tre formerna beror ytterst på den elektriska ledningsförmågan hos det gasskikt, genom hvilket urladdningen eger rum. - Spetsurladdning kan enklast åstadkommas därigenom, att en spets placeras framför en platta af flera centimeters radie på 0,5 till 5 cm. afstånd i en gas af atmosfärstryck, och en potentialskillnad af några tusen volts spänning åstadkommes mellan plattan och spetsen. Plattan förbindes med jorden. Spetsen betecknas då som <i>spänningselektroden,</i> och vid densamma uppkommer, alltefter laddningens tecken, en negativ eller positiv urladdning, som kännetecknas af olika ljusfenomen, under det att vid plattan vanligen icke något ljus visar sig. Negativ spetsurladdning kommer till stånd, om man vid ungefär 1 cm. afstånd mellan elektroderna anlägger en spänningsskillnad af omkr. 7,000 volt och låter spänningselektroden bli katod. En i jordledningen inkopplad galvanometer visar då en ström, och samtidigt synes vid spetsen, om den omgifvande gasen är luft, en klart blåaktig ljuspunkt, från hvilken ett rödaktigt kvastliknande ljus utbreder sig i riktning mot plattan (se fig. 2). Om ljuset betraktas genom ett mikroskop med icke alltför stark förstoring, kan fenomenet lättare iakttagas, och man återfinner då samma detaljer, som man kan iakttaga vid urladdning i luftförtunnadt rum (glimljuset i geisslerrör, jfr Ionisering, sp. 828). En skillnad i förhållande till glimljuset består dock däri, att det positiva ljuset, här i form af en kvast (<i>π</i> i fig. 2), är mycket svagt utbildadt och slutar i luften i st. f. på anoden. Mellan det positiva ljuset och anoden finnes ett jämförelsevis bredt mörkt rum. Företeelsen kan förklaras därigenom, att de från katoden utslungade elektronerna i gasen, där molekylerna på grund af det höga trycket ligga mycket tätt intill hvarandra, kunna genomlöpa endast korta sträckor, innan på grund af sammanstötningar en stark ionisering (se d. o., sp. 827) eger rum, till följd hvaraf det blå glimljuset uppkommer. Elektronerna bibehålla sin stora hastighet endast i det första smala mörka rummet och lagra sig sedan till neutrala gasmassor, hvarigenom deras hastighet starkt nedsättes och de på samma gång öfvergå till ioner (se Ion). Ionerna komma sedan in i det område, som motsvarar det <i>Faradayska mörka rummet</i> (se Ionisering, sp. 828), hvarest ioniseringen är ringa och fältstyrkan växer, till följd hvaraf deras hastighet ökas så mycket, att ionisering åter kan ega rum, hvilket ger sig till känna i form af den positiva ljuskvasten, som i luft har rödaktig färg och i syrgas är hvit. Sedan ionerna genomlupit den positiva ljuskvasten, har deras hastighet minskats så mycket, att gasen icke vidare kan bringas att lysa, och därför är största delen af urladdningssträckan mörk. Vid plattan synes i allmänhet icke något ljus; men om plattan är svagt buktig, ser man stundom ett rödaktigt ljusskikt vid densamma. Om trycket hos gasen minskas, framträder ofvan beskrifna ljusfenomen vid spetsen tydligare Fig. 2. Negativ spetsurladdning. <i>ν</i> blåttglimljus, <i>π</i> positiv kvast. 
page_number=39, index= - Urladdare 
Fig. 3. Spetsen positivt laddad. Fig. 4. Kvasturladdning. och liknar mera ljusfenomenen i geisslerrören. Om spetsen laddas positivt och sålunda får vara anod, kan man med obeväpnadt öga vid ringa strömstyrka på densamma iakttaga ett rödaktigt ljusskikt, liknande det anodiska glimljuset i geisslerröret. Negativa ioner träffa anoden och åstadkomma genom stötar nya ioner, till följd hvaraf ljusfenomenet uppkommer. Vid starkare strömstyrka utvecklar sig en vid roten rödaktig ljuskvast, som att börja med är föga utbredd, men som, ju mer den tränger in i gasen, alltmer förgrenar sig och samtidigt antar blåaktig färg, ifall urladdningen sker i luft (fig. 3). - Man skiljer vid tysta urladdningar ofta mellan <i>spetsurladdning</i> och <i>kvasturladdning,</i> i det att man med spetsurladdning i egentlig mening afser endast de fall, då vid negativ spets det blå glimljuset förefinnes vid elektroden i form af en lysande punkt och en positiv spets visar ett rödaktigt ljusskikt. Om strömstyrkan ökas, framträder det positiva ljuset i form af en ljuskvast, och denna urladdningsform kallar man kvasturladdning. Spänningen mellan elektroderna förhåller sig vid de båda urladdningsformerna på sådant sätt, att den växer med stigande strömstyrka. Ökas afståndet mellan elektroderna, så ökas den för urladdningen nödvändiga spänningen betydligt. Om den negativa spänningselektroden göres kulformig och afståndet mellan elektroderna är stort (ungefär 10 cm.), visar den vid den negativa elektroden uppträdande ljuskvasten ett helt annat utseende än det ofvan beskrifna. Under det att vid små afstånd ljuskvasten ljudlöst utbreder sig från den negativa spetsen i gasen, är urladdningen vid en kulformig elektrod förbunden med kraftigt sprakande ljud. Ljuskvasten utbreder sig icke, såsom fallet är vid spetsen, åt sidorna, utan skjuter i form af strålar in i gasen och ändrar oupphörligt plats på kulan. I fig. 4 visas en fotografisk afbildning af dylika urladdningar; å bilden synas flera ljuskvastar, som uppkommit efter hvarandra, men som, då plåten exponerats en viss tid, här synas vara samtidiga. - Af stort intresse äro de kemiska reaktioner, som kunna inträffa under inverkan af tysta urladdningar. Då en elektricitetsmaskin någon tid hållits i gång, förmärkes en egendomlig lukt (<i>elektrisk lukt</i>), beroende därpå, att under inverkan af de elektriska urladdningarna ozon (se d. o.) bildats. De elektriska urladdningarna, och i synnerhet de tysta urladdningarna, verka på den gas, genom hvilken de ega rum på samma sätt, som om gasen starkt upphettades. Därför bildas af syret i luften ozon. Andra gaser, t. ex. ammoniak och kolsyra, sönderdelas. Men strömmen kan också åstadkomma motsatta verkningar, hvarigenom förut bildade kemiska produkter åter sönderdelas. Sålunda icke blott uppkommer ozon vid urladdningar i luft, utan ozon sönderdelas äfven, till följd hvaraf det icke är möjligt att åstadkomma ozon af hvilken koncentration som helst, om en blandning af ozon och syrgas tillräckligt länge utsattes för urladdningar. Ett jämviktstillstånd uppkommer nämligen, vid hvilket genom strömmen lika mycket ozon nybildas som den, som genom densammas inverkan sönderdelas. Mycket ingående undersökningar ang. de faktorer, som inverka på ozonbildningen, finnas utförda (se litteraturanvisningen nedan). Om apparater, vid hvilka de tysta urladdningarna användas för framställning af ozon, se Ozonisator. - En annan inverkan af de tysta urladdningarna på den atmosfäriska luften är en delvis inträdande oxidation af kväfvet. Verkan är här densamma som vid den elektriska ljusbågen (jfr Kväfve, sp. 430). - Då elektricitetens täthet vid en laddad spets är mycket stor, kan vid tillräckligt stark laddning en ionisation af den intill spetsen liggande gasen ega rum, hvarigenom spetsens laddning öfvergår till gasen. De bildade ionerna, som bortstötas, förlora sin hastighet, men åstadkomma en laddning hos gasen. Till följd af att gasmassor ryckas med, då ionerna stötas bort, uppkommer vid spetsen <i>elektrisk vind,</i> som i omedelbara närheten af spetsen kan vara mycket stark, men på ett litet afstånd från densamma hastigt aftar i styrka (jfr Elektrisk vind). - De höga växelspänningar, som komma till användning vid anläggningar för elektrisk kraftöfverföring (se Elektrisk arbetsöfverföring), kunna framkalla tysta urladdningar, s. k. korona, hvarigenom energiförlust, "koronaförlust", uppkommer. Dessa tysta urladdningar äro af samma slag, som t. ex. förekomma i en ozoniseringsapparat, med den skillnaden, att ljuskvastarna här kunna få en mycket stor utbredning. Luftens elektriska ledningsförmåga är af betydelse vid inledandet af koronafenomenet, hvarjämte afståndet mellan de spänningsförande trådarna äfvensom trådarnas radie inverkar. Enligt nyare undersökningar skulle för uppkomsten af korona erfordras ett potentialfall af 30,000 volt per cm.; dock anses detta värde mycket osäkert. Huruvida vid växande spänningsskillnad korona skall utbilda sig mellan två trådar och huruvida urladdning genom gnistor skall ega rum, beror på, huruvida den från trådarna utgående ioniseringen af luften tränger så långt in i mellanrummet mellan de båda trådarna, att icke någon större del af mellanrummet fortfarande har mycket dålig ledningsförmåga. Om sådana ställen af tillräcklig utsträckning utbilda sig, 
page_number=40, index= - Urladdare - Urladdning - Urladdningsgnista - Urladdningsström - Urladdningstid - Urlakningskalf - Ur led är tiden - Ur-lerskrifter - Urlichs, Karl Ludwig - Urlsperger, Johann - Urlus, Jacques - Urmakare och Urmakeri - Urmakaresocieteten - Urmakareämbetet i Stockholm - Urmeristem - Urmi - Urmia (Urmija, Urumia, Urmi) - Urminnes häfd - Urmodercell - Urmollusker - Urmunnen - Urna 
uppkommer korona. Då afståndet är litet, uppkomma, när spänningen växer, gnistor, emedan den genom föregående tysta urladdningar ioniserade luften en kort tid bibehåller sin ledningsförmåga och därigenom bildar en brygga för gnistan. Vid större afstånd är uppkomsten af en sådan brygga betydligt försvårad. De positiva urladdningskvastarna äro nämligen starkt förgrenade, till följd hvaraf luftens ionisering på större afstånd från trådarna blir betydligt mindre. Luftens ledningsförmåga blir därför mindre och aftar hastigare, sedan urladdningen vid sjunkande spänning upphört. Litt.: Leithäuser i "Handwörterbuch der naturwissenschaften", bd IX, s. 291. T. E. A. 
<b>Urladdning.</b> Se Ackumulator och Urladdare. 
<b>Urladdningsgnista,</b> <i>fys.</i> Se Urladdare. 
<b>Urladdningsström,</b> <i>fys.</i> Se Laddningsström, sp. 771. 
<b>Urladdningstid,</b> <i>fys.</i> Se Urladdare. 
<b>Urlakningsskalf,</b> <i>geol.</i> Se Jordskalf, sp. 163. 
<b>Ur led är tiden.</b> Se The time is out of joint. 
<b>Ur-lerskiffer,</b> <i>geol.</i>, en till urformationen hörande lerskiffer. Sådan finnes inom Sverige vid Grythyttehed i Örebro län. Se Lerskiffer. E. E. 
<b>Urlichs</b> [or-], Karl Ludwig, tysk filolog och arkeolog, f. 1813 i Osnabrück, d. 1889 i Würzburg, blef professor i Bonn 1844, i Greifswald 1847 och i Würzburg 1855. Hufvudföremål för hans djupgående studier voro de romerske författarna Plinius d. ä. och Tacitus samt klassisk (delvis äfven nyare) arkeologi. Af hans arbeten må nämnas U:s andel i Platners <i>Beschreibung Roms</i> (1845), <i>Chrestomathia pliniana</i> (1857), <i>Die anfänge der griechischen künstlergeschichte</i> (1871-72), <i>Thorwaldsen in Rom</i> (1887), <i>Grundlegung und geschichte der philologie</i> (1886; i I. Müllers "Handbuch der klassischen alterthumswissenschaft"). Äfven som politiker och kännare af den tyska litteraturhistorien gjorde U. sig bemärkt. J. C. 
<b>Urlsperger</b> [orl-], Johann. Se Tyska kristendomssällskapet. 
<b>Urlus</b> [orlos], Jacques, tysk-holländsk sångare, f. 1867 i Hergenrath nära Aachen, kom i barnaåren med sin familj till Holland, studerade där till tekniker och utbildade sig dessutom i sång vid Amsterdams konservatorium. Från 1909 uppträdde han som operasångare i Paris och på Covent-garden-teatern i London, medverkade 1911 vid Baireuth-festspelen och fick anställning vid Leipzigs stadsteater samt var 1912-18 fäst vid Metropolitan operahouse i New York. Han har gett gästspel i olika länder; 1918-20 konserterade han och uppträdde på K. teatern i Stockholm som <i>Radames</i> i "Aida", <i>Don Jose</i> i "Carmen", <i>Walther von Stolzing</i> i "Mästersångarna i Nürnberg", <i>Siegmund</i> i "Valkyrian", <i>Tannhäuser,</i> <i>Lohengrin</i> och <i>Tristan.</i> Hans varma, fylliga och böjliga tenor eger stor expansionskraft, han individualiserar sångpartierna genom snabba skiftningar i accent och klangfärg, och äfven genom lif i framställningen öfverskylas en viss oklarhet i textuttalet och bristen på ungdomligt behag i den yttre företeelsen. E. F-t. 
<b>Urmakare</b> och Urmakeri. Se Ur, sp. 1301-02 och 1305-06. 
<b>Urmakaresocieteten</b> i Stockholm. Se Ur, sp. 1306. 
<b>Urmakareämbetet i Stockholm,</b> 1695-1788. Se Ur, sp. 1305-06. 
<b>Urmeristem,</b> <i>bot.</i> Se Meristem. 
<b>Urmi,</b> stad. Se Urmia 2. 
<b>Urmia.</b> 1. Urmija l. Urumia, <i>Dariat-scha</i> ("lilla hafvet"). Sjö i nordvästra Persien, prov. Aserbeidjan, belägen mellan 37° 10' och 38° 20' n. br. samt mellan 45° 10' och 46° ö. lgd, vid randen af kurdiska höglandet omkr. 1,560 m. ö. h. Den är afloppslös, och då dess strandomgifningar dessutom äro mycket flacka, växla dess utsträckning och volyminnehåll i allra högsta grad med årstiderna såväl som med längre klimatologiska perioder. Vattnets halt af koksalt, brom, jod, magnesiumsulfat, soda och järn är mycket stor; dess eg. v. under lågvatten är 1,155 och under högvatten 1,113. U. saknar följaktligen all fisk eller annan vattenfauna med undantag af ett egendomligt slag små krustaceer, som tjäna till föda åt en mängd svanar och andra fåglar. Saltet bildar skorpor af flera decimeters tjocklek och flera kilometers bredd omkring nordöstra och södra stranden. Stränderna äro i hög grad sanka. Det svartaktiga eller mörkgröna slammet, som utbreder en vedervärdig lukt, intar ett bredt bälte kring stränderna och fortsätter ett långt stycke under vattnet. Det innehåller magnesia samt en stor proportion organiska lämningar. I sjön, hufvudsakligen i dess södra del, ligger ett femtiotal holmar och klippor, af hvilka några begagnas till betesmarker eller odlas af strandborna. Hela sjöbäckenet, med inberäkning af sjöns tillflöden, har en areal af omkr. 52,000 kvkm. Vattnet, som betäcker en yta af omkr. 4,000 kvkm., stod förr mycket högre än nu, såsom vattenmärkena på kringliggande stränder utvisa. - 2. (Urmi) Stad i persiska prov. Aserbeidjan, 107 km. s. v. om Tebris och 10 km. från västra stranden af sjön Urmia, på en ytterst bördig, väl odlad och folkrik slätt. Staden har en folkmängd af 30-40 tusen pers., till större delen schiitiska turkar, jämte några tusen sunniter, judar och kaldeiska kristna, och det omgifvande distriktet har öfver 300 folkrika byar. Den har i många år varit medelpunkt för en amerikansk mission, som haft betydlig framgång i synnerhet bland de s. k. nestorianske l. kaldeiske kristne. Enligt en gammal tradition föddes Zoroaster i U. - Under Världskriget besattes U. 26 jan. 1915 af turkarna, som sedan slogo ryssarna vid Sondj Bulak s. om U.-sjön 1 jan. 1916, men den 8 i s. m. blefvo turkarna i sin ordning slagna vid Djegarat i samma trakt. Striderna fortsattes sedan s. och s. v. om U. 20 och 27 jan. samt 20 och 22 aug. s. å. 1. (H. A—nn.) 2. L. W:son M. 
<b>Urminnes häfd,</b> <i>jur.</i> Se Häfd, sp. 74. 
<b>Urmodercell,</b> <i>bot.</i> Se Arkespor. 
<b>Urmollusker,</b> <i>zool.</i> Se Blötdjur, sp. 824. 
<b>Urmunnen</b> l. <i>Blastoporus, zool.</i>, kallas den öppning, genom hvilken gastrulans urtarm (se Cœlenterata, sp. 483, och Haeckel, sp. 975) mynnar ut. L—e. 
<b>Urna,</b> lat., vattenkärl i allmänhet (krus, kruka); särskildt namn på de stora amforaliknande vaser, som i den antika mytologien utgöra flodgudars och källnymfers attribut (se fig. i art. Najader.) 
page_number=41, index= - Urna - Urne, släkt - Urne, 1. Lave - Urne, 2. Jörgen - Urne, 3. Kristofer - Urnegraf - Urnehoved - Urner-loch - Urnes - Urnjurar - Urnordiska språket - Urobilin - Urobilinuri - Uroceridae - Urocystis - Urodela - Uroferin - Urogenitalorganen, Urogenitalsystemet - Urogenitaltuberkulos - Urokloralsyra - Urol - Uromastix - Urometer - Uromyces - Uropeltidae - Uropoda - Uropsilus - Uropygi - Urosin - Urosj - Uroskopi - Urotoxin 
Ordet begagnas äfven som benämning för de kärl af olika slag och växlande former, i hvilka askan efter de brända liken förvarades i grafvarna. Sådana urnor (<i>askurnor, grafurnor</i>) ha form än af slutna eller öppna krukor, än af små hus (se Bronsåldern, fig. å sp. 272), än af ett människohufvud (se illustrationssida II till art. Begrafning) eller företedde en ännu mera fantastisk gestalt och förekomma hos de mest olika folk i den antika världen (se Begrafning, sp. 1207-08, och Etrusker, pl. I), hos germaner (se Begrafning, sp. 1209-10, Hallstattiden, sp. 1148-49, och Järnåldern, sp. 457) och slaver, hos Amerikas urinvånare m. fl. Vidare talar man om <i>valurnor,</i> kärl, i hvilka röstsedlarna nedläggas vid en omröstning. - Enligt vanligt språkbruk betecknar ordet urna företrädesvis en för något högtidligt eller monumentalt ändamål afsedd vasform. Upk.* 
<b>Urne,</b> dansk adelssläkt, som omtalas redan under 1300-talet och utslocknade 1903. - 1. Lave U., f. 1468, d. 29 april 1529, var biskop i Roskilde från 1513 och som sådan tillika rikets kansler. Han var doktor i kyrkorätt och visade stort nit för vetenskaperna samt medverkade till utgifningen af Saxos Danmarks historia 1514. Då jylländska adeln 1523 bröt med konung Kristian II, drog U. till Jylland af fruktan för Sigbrit och uppsade därifrån konungen tro och lydnad. Han sökte förgäfves hindra lutherska lärans spridning i landet. - 2. Jörgen U., f. 1598, d. 1642, blef 1632 riksråd och riksmarsk. Under adelsmötet i Köpenhamn 1634 förelade han konung Kristian IV förslag till upphäfvande af "vornedskabet" på Själland och de mindre öarna. - 3. Kristofer U., den föregåendes broder, f. 1594, d. 1663, blef räntmästare 1620 och riksråd 1629, var 1629-42 ståthållare i Norge och 1646-60 rikskansler. 1-3. E. Ebg. 
<b>Urnegraf,</b> <i>arkeol.</i> Se Järnåldern, sp. 457. 
<b>Urnehoved,</b> i Bjelderups socken, s. v. om Aabenraa. Här hölls under medeltiden (till 1524) Sönderjyllands landsting och hyllades konungarna. Konung Erik Emune mördades 1137 på Urnehoveds ting. E. Ebg. 
<b>Urner-loch</b> [or-]. Se Teufelsbrücke. 
<b>Urnes,</b> Norges äldsta stafkyrka, i Sogn, vid Lysterfjorden, uppförd omkr. 1100, tillhör sedan 1881 Fortidsmindesmerkeforeningen. 
<b>Urnjurar,</b> <i>anat.</i> Se Njurar. 
<b>Urnordiska språket.</b> Se Nordiska språk, sp. 1318. 
<b>Urobilin,</b> <i>kem.</i>, ett färgämne, som förekommer i urin i form af motsvarande färglösa kromogen (jfr d. o.), <i>urobilinogen,</i> hvilket vid inverkan af ljus och luft öfvergår i urobilin. Vid en del sjukdomar eller efter intagning af vissa läkemedel innehåller urinen färdigbildadt urobilin. Detta utgör ett amorft, brunrödt, i vatten föga, men i alkohol och alkalier lättlösligt ämne. Karakteristisk för urobilin är den starkt gröna fluorescens, som dess lösning i ammoniak visar i närvaro af zinkklorid och som äfven kan iakttagas hos en neutral lösning af urobilin i alkohol. Urobilin är nära släkt med gallfärgämnet bilirubin samt med hematin och hematoporfyrin (se dessa ord). Antagligen uppstår därför urobilinet i kroppen ur gallans och blodets färgämnen. K. A. V-g. 
<b>Urobilinuri,</b> <i>med.</i>, utsöndring genom urinen af färgämnet urobilin (se d. o.). 
<b>Uroceridae,</b> <i>zool.</i> Se Trästeklar. 
<b>Urocystis,</b> <i>bot.</i> Se Sot, <i>bot.</i>, sp. 445, Tilletiaceae och Ustilagineae. 
<b>Urodela,</b> <i>zool.</i> Se Amfibier, sp. 828-829. 
<b>Uroferin,</b> <i>kem. farm.</i>, teobromin-litium, som i förening med salicylsyra eller bensoesyra används i dos af 3-4 gr. om dagen som urindrifvande medel. Preparaten <i>uroferinum salicylicum</i> och <i>u. benzoicum</i> äro hvita, i vatten lätt lösliga pulver. Se Diuretica och Teobromin. C. G. S. 
<b>Urogenitalorganen,</b> Urogenitalsystemet, <i>anat.</i>, benämningar, under hvilka urin- och könsorganen (genitalierna) sammanfattas. Benämningen har sitt berättigande dels från embryologisk och komparativt anatomisk synpunkt, i det att dessa organsystem vid sin anläggning under embryonallifvet och sitt förhållande genom djurserien ega ett visst samband med hvarandra, dels ur praktiskt medicinsk synpunkt, i det att vissa sjukliga förändringar i de båda systemen följas åt och äro beroende af hvarandra. Se vidare Lifmoder, Testikel och Urinorgan. J. E. J-n. 
<b>Urogenitaltuberkulos,</b> <i>med.</i> Se Tuberkulos, sp. 244. 
<b>Urokloralsyra,</b> i kroppen uppkommen förbindelse mellan kloralhydrat och glykuronsyra. Se Sömnmedel, sp. 223. 
<b>Urol</b> [-rål]. Se Kinasyra, sp. 79. 
<b>Uromastix,</b> <i>zool.</i> Se Agamidae, sp. 323. 
<b>Urometer</b> (af grek. <i>uron,</i> urin, och <i>metron,</i> mått), en apparat för att bestämma urinens specifika vikt. Den grundar sig på principen för volumetern. J. E. J-n. 
<b>Uromyces,</b> <i>bot.</i> Se Rost 1. 
<b>Uropeltidae,</b> <i>zool.</i> Se Ormarna, sp. 919. 
<b>Uropoda,</b> <i>zool.</i> Se Gamasidae. 
<b>Uropsilus,</b> <i>zool.</i> Se Mullvadartade däggdjur, sp. 1299. 
<b>Uropygi,</b> <i>zool.</i> Se Gisselskorpionerna. 
<b>Urosin,</b> <i>farm. med.</i> Se Kinasyra, sp. 79, och Litiumsalter, sp. 790. 
<b>Urosj,</b> serbiska konungar. Se Serbien, sp. 143-144. 
<b>Uroskopi</b> (af grek. <i>uron,</i> urin, och <i>skopein,</i> se), urinundersökning. 
<b>Urotoxin</b> (af grek. <i>uron,</i> gift, och <i>toxin,</i> se d. o.), <i>med.</i>, ett hufvudsakligen inom den franska medicinen användt uttryck för de i urinen befintliga och med densamma ur kroppen utsöndrade giftiga ämnena, hvilka delvis ännu till sin kemiska natur äro okända. Urinens giftighet upptäcktes af de franske forskarna Vauquelin (se d. o.) och Segalas 1822. På senare år har studiet häraf tagit fart hufvudsakligen efter utgifningen af Bouchards (se d. o.) arbeten. För att undgå inverkan af digestionsvätskorna har man icke gett försöksdjuren urinen i födan, utan insprutat densamma i underhuden, i lungsäcken, i bukkaviteten eller helst i en ven (blodåder), hvarvid dock bl. a. den svårigheten kan möta, att blodet koagulerar. Den kvantitet urin, som behöfves för hvarje kg. kroppsvikt för att döda ett djur, kallas urinens urotoxi. Man 
page_number=42, index= - Urotoxin - Urotrichus - Urotropin - Uroxen - Urpremiär - Urproduktion - Urquhart, David - Urquiza, Don Juste Jose de 
har ock uppställt en s. k. urotoxisk koefficient och menar därmed det antal urotoxier, som en person utsöndrar per kg. under ett dygn. En frisk person, vägande 70 kg., afsöndrar t. ex. 35 urotoxier per dygn. Den urotoxiska koefficienten är då hos honom 35/70 = 0,5. Normalt varierar denna siffra enl. franska forskare omkr. 0,46. I svåra fall af njursjukdom, såsom skrumpnjure, i hvilka de giftiga urinsubstanserna ofullständigt utsöndras (se Uremi), minskas naturligtvis den urotoxiska koefficienten och kan sjunka under 0,1. Hela läran om urotoxin får emellertid bl. a. på grund af teknikens svårigheter betecknas som ganska osäker, och detta forskningsområde synes f. n. (1920) åter ha förlorat något af sitt intresse. I. H. 
<b>Urotrichus,</b> <i>zool.</i> Se Mullvadartade däggdjur, sp. 1299. 
<b>Urotropin</b> l. Formin, <i>farm.</i>, ett antiseptiskt och urinlösande medikament, som upptagits i Sv. farmakopen (editio IX) under namnet hexametylentetramin (se vidare d. o.). C.G.S. 
<b>Uroxen,</b> <i>Bos primigenius, paleont.</i>, en numera utdöd art af nötkreaturssläktet, utmärkt genom lång, smal skalle med raka konturer och föga framträdande ögonhålor; skallens kontur mellan hornen är rak. Uroxen betraktas i allmänhet som en af stamfäderna till den vanliga tamoxen, hvilken senare i allmänhet är betydligt mindre än uroxen, som uppnår en höjd öfver bogarna af omkr. 180 cm. Under istiden uppträdde den blott i Europas södra del, och först efter istidens slut utbredde den sig i stora skaror öfver nordligare trakter, då den nådde äfven Skandinaviska halfön, där skelett af densamma just ej äro sällsynta i de sydliga torfmossarna. I Danmarks torfmossar har den anträffats i furulagret. Dess samtidighet med människan i södra Skandinavien bevisas däraf, att flintskärfvor funnits inväxta i ben af uroxe samt att den förekommit i de danska kjökkenmöddingarna från stenåldern. Ännu under 1600-talet lefde enstaka individer kvar i Polen. Af bilder och beskrifningar, som finnas af de då lefvande exemplaren (se fìg.), framgår, att uroxen saknade man och att hårens färg var svartbrun. Lifrustkammaren i Stockholm eger två uroxhorn, som leda sitt ursprung från Polen; det ena har användts som kruthorn, det andra som jägarhorn. Det senare har tillhört konung Sigismund och lär enligt inskriften härstamma från den sista uroxen i Masovien (1620). Djurets utbredningsområde omfattade förutom Europa Sibirien, Central- och Främre Asien samt Nord-Afrika. Se ock Nötkreaturet, sp. 379. L—e. 
<b>Urpremiär</b> (se Premiär), det allra första, ursprungliga uppförandet af ett skådespel, en opera eller operett. 
<b>Urproduktion,</b> den gren af mänsklig verksamhet som går ut på att anskaffa råmaterial (t. ex. jordbruk, bergsbruk, skogsskötsel, fiske). 
<b>Urquhart</b> [ö'köt], David, brittisk politiker och publicist, f. 1805 i skotska grefsk. Cromarty, d. 16 maj 1877 i Neapel, tillhörde en skotsk gammaladlig jakobitsläkt, vistades 1827-29 i Grekland, en tid som frivillig i grekiska frihetskriget, och de följande två åren i Konstantinopel. I skriften <i>Observations on european Turkey</i> (1831) sökte han visa, att Turkiet var en lifskraftig stat, men att Ryssland sträfvade efter en upplösning af osmanska väldet och därmed äfven hotade Englands intressen. Därefter företog U. vidsträckta resor i Orienten för att taga kännedom om Rysslands kommersiella och politiska inflytande samt skref <i>Turkey and its resources</i> (1834) jämte flera hetsiga broschyrer för att öfvertyga västmakterna om nödvändigheten af att stödja Turkiet mot Ryssland. I den uppseendeväckande publikationen "Portfolio" (bl. a. hemliga ryska statshandlingar; utg. 1835-37) afslöjade han ytterligare Petersburg-kabinettets eröfringsplaner. 1835-37 var U. brittisk ambassadsekreterare i Konstantinopel och stödde som sådan samt i sina skrifter energiskt brittiske ambassadören sir Stratford Cannings politik. U. var 1847-52 underhusledamot och bedref ända till 1855 en envis agitation mot lord Palmerstons politik, som han påstod vara förtäckt ryssvänlig och förrädisk mot de brittiska intressena. Genom dylika öfverdrifter förverkade U. alltmera sina landsmäns sympatier. Från 1864 till sin död vistades U. af hälsoskäl på kontinenten. Bland U:s arbeten märkas ytterligare: <i>Exposition of the affairs of Central Asia</i> (1840), <i>The progress of Russia in the west, north and south</i> (1843), <i>Travels in Spain and Morocco</i> (1849), <i>Recent events in the east</i> (1854) och <i>The Lebanon</i> (1860, förf. med anledning af fejderna mellan druser och maroniter). U. införde i England bruket af turkiska varmluftsbad, hvilka han lifligt förordade bl. a. i <i>Turkish bath</i> (1856; ny uppl. 1865). Jfr Gertrude Robinson, "D. U." (1920). (V. S—g.) 
<b>Urquiza</b> [o'rkidsa], Don Juste Jose de, argentinsk general och statsman, f. 1800 i staten Entre Rios, var först gauchosanförare, blef sedan sin hemtrakts rikaste godsegare och utsågs 1842 till statens guvernör. Genom Brasiliens, Paraguays och Uruguays understöd blef han ledare af motpartiet mot presidenten Rosas, besegrade denne vid Monte Caceros 3 febr. 1852 och trädde i spetsen för Argentinas styrelse. Buenos Aires erkände ej hans myndighet, och långvariga strider följde, men omsider tillintetgjordes dess försök att skilja sig från det argentinska statsförbundet af U. genom segern öfver general Mitre vid Cepada okt. 1859. Sedan hans ämbetstid utlöpt (1860), var U. en tid högste befälhafvare öfver förbundshären, besegrades vid Pavon af general Mitre (sept. 1861) och nödgades återgå till guvernörsposten i Entre 
page_number=43, index= - Urquiza, Don Juste Jose de - Urraca - Urrea, Pedro Manuel de - Ursa - Ursasandsten - Urschackla - Urseolus - Urseren - Ursholm - Urshult - Ursicinus - Ursidae - Ursila - Ursin - Ursini - Ursins, La princesse des - Ursinus (Ursicinus) - Ursinius (Beer), Zacharias - Urskillningsdeputationen - Urskog (Aurskog) - Urslaviska - Urslem - Urso - Ursockring - Urson - Ursonen - Urspruch, Anton - Ursprunglig omöjlighet 
Rios. Han mördades af sin adjutant under ett upplopp i San Jose 12 april 1870. (V. S—g.) 
<b>Urraca</b> (dim. af Maria), drottning af Kastilien, d. 1126, var äldre dotter till konung Alfons VI samt förmäldes först med grefve Raimond af Burgund (d. 1107) och sedermera (1108) med Alfons I af Aragonien och Navarra. Giftermålet syntes efter faderns död s. å. skola medföra en af denne åsyftad förening af Kastilien och Aragonien. U. ville emellertid ej åt sin gemål afstå regeringen i Kastilien, och misshälligheterna mellan makarna ledde till krig, då Alfons med vapenmakt sökte genomdrifva erkännande af de rättigheter, som tillkommit honom genom giftermålet och adelns val. U. tillfångatogs och inneslöts i Castellar i Aragonien, men lyckades fly och för sig vinna de kastilianske stormännen. Äktenskapet upplöstes, och U. lät 1112 utropa sonen i sitt första gifte, Alfons VII, till konung. Genom sin gunstling grefven af Lara förde hon styrelsen under sonens minderårighet, men Lara störtades af kastilianska adeln, och U:s försök att genom vapenmakt hålla sig kvar vid styrelsen misslyckades; hon besegrades och inneslöts i Saldanha, där hon afled. (E. N—nn.) 
<b>Urrea</b> [orre'a], Pedro Manuel de, spansk författare och präst, f. 1486(?) i Aragonien, d. 1530(?), vann anseende som originell författare genom <i>Peregrinacion a Jerusalen</i> och <i>Penitencia de amor</i>, hvilka liksom hans <i>Cancionero</i> röja stor talang. <i>Fiestas de amor,</i> en öfv. från Petrarca, är tröttsam, men utmärkes genom fulländad skicklighet i decima- och villancioformen. U:s mest beaktansvärda verk är den af honom på vers utgifna första akten af Rojas "Celestina", som visar, att han före Lope de Vega och Tirso de Molina kunde skrifva dramatisk vers. Ad. H—n. 
<b>Ursa.</b> Se Björn, <i>astron.</i> 
<b>Ursasandsten</b> (af lat. <i>ursus,</i> björn), <i>geol.</i>, har man benämnt på Björnöns östra del förekommande, till öfre devon hörande sandstensbildningar. Den utgör underlaget till Mount Misery med dess öfre karbon och trias. I ursasandstenen finnas flera stenkolsflötser, som man under de senare åren från norsk sida varit betänkt på att exploatera. Ursalagren innehålla en egendomlig fossil flora, som A. G. Nathorst har beskrifvit. K. A. G. 
<b>Urschackla,</b> <i>sjöv.</i> Se Urklamma. 
<b>Urseolus.</b> Se Orseolo. 
<b>Urseren</b> [o'r-], by. Se Andermatt. 
<b>Ursholm,</b> den sydvästligaste holmen i Kosteröarnas (se d. o.) skärgård i Skagerak, är en liten bergholme, på hvilken stå två 13,5 m. höga fyrtorn af betong. N. H—m. 
<b>Urshult,</b> socken i Kronobergs län, Kinnevalds härad. 24,088 har. 4,273 inv. (1918). U. utgör ett pastorat i Växjö stift, Kinnevalds kontrakt. 
<b>Ursicinus.</b> Se Ursinus. 
<b>Ursidae,</b> <i>zool.</i> Se Björn. 
<b>Ursila.</b> Se Ursula. 
<b>Ursin,</b> namn på en norsk familj, hvars medlemmar som lärare verkat mycket för musikens utveckling i Norge. De viktigaste äro syskonen Frederik U., f. 1825, d. 1890, violinist, elev af Leonard, Dorothea U., f. 1833, d. 1893, pianist, elev af Kjerulf och Kullak, samt Martin U., f. 1842, pianist, elev af Kullak. A. L.* 
<b>Ursini,</b> lat., släkt. Se Orsini. 
<b>Ursins</b> [yrsä'], La princesse des. Se Orsini (prinsessan). 
<b>Ursinus</b> (Ursicinus), motpåfve (366-367) till Damasus I. Blodiga gatustrider fördes mellan bådas partier. U. förvisades af stadsprefekten, men ett antal af hans trogna höll sig envist kvar, och det kom till nya oroligheter. Kejsar Valentinianus I tillät 367 U. att återvända, men då U. vägrade erkänna Damasus, förvisades han till Gallien och (378) till Köln. Efter Damasus' 384 timade död gjorde U. åter, men förgäfves, anspråk på påfvevärdigheten. Hans dödsår är obekant. (Hj. H—t.) 
<b>Ursinus</b> (latinisering af hans tyska namn, Beer, björn), Zacharias, tysk reformert teolog, f. 1534 i Breslau, d. 1583 i Neustadt an der Haardt. U. studerade från 1550 i Wittenberg och slöt sig där på det närmaste till Melanchthon. Under en studieresa 1557-58 till Syd-Tyskland och Schweiz vanns han emellertid helt för den kalvinska lärotypen. 1558 kallades han till lärare vid Elisabethskolan i Breslau, men måste redan 1560 på grund af sin reformerta åskådning lämna denna befattning. I stället kallades han 1561 af kurfurst Fredrik III till teol. professor i Heidelberg, där han utvecklade en sällsynt rastlös och inflytelserik verksamhet ej mindre som universitetslärare än som predikant och skriftställare. Den pfalziska kyrkoordningen och Heidelberg-katekesen (se d. o.) förskrifva sig hufvudsakligen från honom och hans vän Olevianus. Sedan den lutherskt sinnade kurfursten Ludvig VI 1576 tillträdt regeringen, måste U. 1577 lämna sin professur, hvilken han utbytte mot en lärarbeställning i Neustadt. Hans sista större arbete var en kritisk granskning af lutherska Konkordieboken (<i>De libro Concordiae... admonitio Christiana,</i> 1581). J. H. B. (E. Bg.) 
<b>Urskillningsdeputationen.</b> Se Deputation, sp. 168. 
<b>Urskog,</b> före 1919 namnet på Aurskog, härad och pastorat i Akers fylke (före 1919 Akershus amt), ö. om Kristiania, Norge, 428,60 kvkm. med 4,643 inv. (1918). I häradet finnes det på grund af Karlstadskonventionen nedlagda fortet af samma namn. K. G. G. 
<b>Urslaviska.</b> Se Slaviska språk. 
<b>Urslem,</b> mindre lycklig försvenskning af protoplasma. Se Cell, sp. 1388. 
<b>Urso,</b> ort. Se Osuna. 
<b>Ursockring.</b> Se Socker, sp. 223. 
<b>Urson,</b> <i>kem.</i> Se Arctostaphylos, sp. 1395. 
<b>Ursonen,</b> <i>zool.</i> Se Erethizon. 
<b>Urspruch</b> [orsproch], Anton, tysk tonsättare, f. 1850 i Frankfurt a. M., d. där 1907, elev af I. Lachner, Raff och Liszt, pianolärare i Frankfurt a. M., först vid Hochs, sedan (1887) vid Raffs konservatorium, skref pianostycken och andra instrumentalsaker, körsånger samt 2 operor, <i>Der sturm</i> (1888) och den i Mozarts stil hållna <i>Das unmöglichste von allem</i> (1897). A. L.* 
<b>Ursprunglig omöjlighet,</b> <i>jur.</i>, sådan omöjlighet att fullgöra den i ett obligationsförhållande gäldenären åliggande prestationen (se Fordran och Obligation 2), som föreligger, redan när obligationsförhållandet uppstår, d. v. s. i det ögonblick, då gäldenären åtar sig förpliktelsen. Vid försäljning af en fartygslast, som redan gått till botten, 
page_number=44, index= - Ursprunglig omöjlighet - Ursprungsbeteckning 
vid uthyrning af ett hus, som brunnit ner, vid utlofvande af ett arbete, som afgjordt öfverstiger ens krafter, föreligger sålunda denna ursprungliga omöjlighet. Motsatsen (då fartyget förolyckas efter försäljningen, då huset brinner efter hyreskontraktets undertecknande) kallas efterföljande omöjlighet. Den ursprungliga omöjligheten ådrar gifvetvis gäldenären ersättningsskyldighet i sådana fall, då han insett omöjligheten, men likväl emot den godtroende borgenären åtagit sig prestationen. Huruvida och i hvilken utsträckning gäldenären äfven i andra fall skall svara för den skada, som drabbar borgenären till följd af dennes tillit till gäldenärens åtagande af en prestation, som befinnes vara redan från början omöjlig att fullgöra, är regleradt olika och jämväl i rättsvetenskapen föremål för olika åsikter. I vårt land är man mest benägen att låta afgörandet bero på, om gäldenären kan anses ha garanterat prestationens fullgörande eller ej. C. G. Bj. 
<b>Ursprungsbeteckning,</b> påskrift eller märke, angifvande en varas ursprungsland. En vara, som direkt eller på emballage, hvari den skall försäljas, är försedd med beteckning, hvilken ger varan sken af att vara frambragt eller tillverkad i Sverige, får icke, enligt lag 3 juni 1913, införas till riket för att försäljas där eller i utlandet. Är varan däremot ämnad att införas för annat ändamål (t. ex. för att begagnas af importören själf, för reparation eller för att tjäna som prof), utgör alltså åsatt sådan ursprungsbeteckning ej något hinder för införseln. Ej heller eger förbudet tilllämpning, när det ådagalägges, att varan verkligen är svensk och förut exporterats, när den åsatta beteckningen enligt handelsbruk endast tjänar att utmärka varans art (generisk beteckning) eller när å varan finnes jämte den svenska ursprungsbeteckningen angifvet på ett tydligt, lätt i ögonen fallande och varaktigt sätt, att varan är af utländskt ursprung. Denna komplettering kan bestå af exempelvis någon af beteckningarna "importerad", "utländsk tillverkning" och "ej svenskt fabrikat"; förkortningen "imp." i st. f. "importerad" anses böra godkännas endast i det fall, att fråga är om särdeles små föremål, som icke lämpligen kunna förses med annan neutraliserande beteckning. Då tulltjänsteman anser, att öfverträdelse af förbudet föreligger, beslagtar han varan och öfversänder den till tullförvaltningen i orten jämte rapport om beslaget. Tullförvaltningen lämnar i sin tur ofördröjligen underrättelse om beslaget dels till varans adressat, om denne är känd för tullförvaltningen och ej personligen varit närvarande vid beslagstillfället, dels till Generaltullstyrelsen. Sedan därefter icke blott varuegaren, utan äfven vederbörande tullfiskal (se d. o.) och stundom beslagaren fått tillfälle att särskildt yttra sig i anledning af beslaget, har nämnda styrelse att som första instans pröfva, om beslaget är lagligen grundadt eller icke. I förra fallet bestämmer styrelsen alltefter omständigheterna, än att varan ovillkorligen skall anses förbruten, än att den skall utlämnas till egarens disposition, därest vissa förelägganden behörigen fullgöras. Dessa äro oskadliggörande inom viss tid och under tullkontroll af den oriktiga beteckningen samt - om det ej kan visas, att den obehöriga märkningen skett mot varuegarens förbud - erläggande på samma sätt, som gäller i fråga om tull, af en s. k. straffafgift, motsvarande 10 proc. af varans värde (dock minst 10 och högst 500 kr. för allt med samma lägenhet till varuegaren ankommet obehörigen märkt gods). Uppfylles ej föreläggandet om oskadliggörandet, förklaras varan förbruten; blir straffafgiften ej erlagd, förfares så som vid underlåten tullikvid. Varan förklaras ovillkorligt förbruten endast i det fall, att den oriktiga beteckningen icke kan utplånas eller neutraliseras, utan att varan därigenom förlorar allt värde som handelsvara. Anser styrelsen åter beslaget icke vara lagligen grundadt, förordnar den om dess upphäfvande. Generaltullstyrelsens beslut må i allmänhet öfverklagas hos konungen af såväl tullfiskalen som varuegaren. Om varan förklarats ovillkorligt förbruten, blir den sedermera oskadliggjord genom fullständig förstöring; har den annars blifvit förbruten, försäljes den i regel på tullauktion, sedan den oriktiga ursprungsbeteckningen utplånats eller neutraliserats. - Efter internationell öfverenskommelse kunna flera af ofvanstående bestämmelser bringas att gälla äfven beträffande varor med oriktig utländsk ursprungsbeteckning. - Mål ang. oriktig ursprungsbeteckning handlades före 1914 af domstol enligt en då gällande k. förordn. af 9 nov. 1888. Denna förordning var i flera afseenden strängare än den nu gällande lagen i ämnet. - Mot införsel i handelsafsikt af papper, i hvars vattenstämpel förekomma orden "svenskt normal" samt af bläck i flaska, som är försedd med sagda beteckning på etiketten, äro särskilda förbud stadgade i k. förordn. af 12 juli 1907. I fråga om vissa andra slag af varor, som införas till riket, ha likaledes utfärdats specialföreskrifter i syfte att få varans utländska ursprung tydligt utmärkt. Så är t. ex. bestämdt i k. kung. 1 maj 1896, att införskrifna spelkort skola före utlämnandet från tullverket på särskildt sätt märkas med orden "utländsk tillverkning" samt i k. kung. 5 febr. 1909 och 4 april 1910, att vid införsel af frö af rödklöfver, alsikeklöfver, humlesmäre, tall (dock ej brödtall) eller gran varan skall inkomma i eller här omstörtas i säckar, som äro eller på mottagarens bekostnad bli före varans utlämning från tullverket tydligt märkta med orden "utländskt frö", hvarjämte varan, som i fakturor, konossement och dylika handlingar måste uttryckligen anges som utländskt frö, skall genom vederbörande tullmyndighets försorg före utlämningen färgas med eosin, löst i sprit. - Om en exporterad tullpliktig vara af svensk tillverkning återinföres till Sverige oförändrad inom tio år, utfås varan i allmänhet tullfritt från tullverket; förekommer emellertid å varan eller å kärl eller omslag, hvari den tydligen är afsedd att hållas till salu, beteckning, angifvande varans svenska ursprung, må enligt § 4 q) tulltaxeförordningen 9 juni 1911 tullfriheten åtnjutas af annan egare än tillverkaren, endast för så vidt varuegaren antingen företer tillverkarens förklaring, att denne icke har något att erinra mot varans tullfria utlämning, eller annorledes ger antagligt, att från tillverkarens eller hans rättsinnehafvares sida icke skäligen kan förutsättas något hinder i sådant hänseende. T. J-n. 
page_number=45, index= - Ursprungsbevis - Ursprungsprincipen - Ursteril - Ursula den heliga 
<b>Ursprungsbevis,</b> oftast af offentlig myndighet utfärdad eller bestyrkt handling, innehållande uppgift på det land eller den landsdel, där en vara producerats, därifrån den utförts eller där den förarbetats, och afsedd att för varan tillförsäkra vissa förmåner i det land, dit den är bestämd eller hvarigenom den skall föras. Svensk lagstiftning innehåller flera stadganden om företeende af ursprungsbevis som villkor för att förfoga öfver införskrifven vara mot lägre allmän afgift eller öfver hufvud taget. Så är beträffande socker föreskrifvet i k. kung. 18 juni 1909, att varan, därest den inkommer till riket för att här konsumeras eller bearbetas, bör vara åtföljd af ursprungsbevis, upprättadt af offentlig myndighet i produktions-, export- eller förarbetningslandet, för att densamma icke skall påläggas den högsta tullafgift, som är bestämd för dylik vara; föreskriften, hvari dock lättnad provisoriskt medgetts genom k. beslut 26 jan. 1917, sammanhänger med ett stadgande, att socker, kommande från vissa länder, är belagdt med för hvarje land bestämd tilläggsafgift till den allmänna tullsatsen. I fråga om införsel af smittovådliga varor eller djur äro vidare i vissa författningar om åtgärder till förhindrande af smittsamma sjukdomars införande i riket gifna åtskilliga bestämmelser om ursprungsbevis, hvarigenom afvikelser från eljest gällande införselförbud möjliggöras. Om kräftor är genom k. kung. 26 aug. 1908 särskildt bestämdt, att under giltighetstiden för ett 6 sept. 1907 ur smittsynpunkt utfärdadt förbud mot införsel från Finland af okokta kräftor hvarje sådan sändning från utrikes ort skall vara försedd med ursprungsbevis, innehållande uppgift om den ort, från hvilken kräftorna härstamma; beviset skall vara utfärdadt af offentlig myndighet i afsändningsorten eller af annan, hvars trovärdighet blifvit vitsordad af myndigheten. Enligt k. kung. 29 sept. 1876 och 12 nov. 1886 är vidare föreskrifvet, att vid införsel af potatis med fartyg om mer än 10 tons dräktighet, hvilket afgått från eller under resan anlupit Amerika, sådan vara bör åtföljas af bevis, utställdt af svensk konsul eller, där sådan ej finnes, af vederbörande tullmyndighet, om den hamn, hvarest inlastning egt rum. Föreskriften har tillkommit i samband med förbud mot import från nämnda land af potatis, ett förbud, som utfärdats för att afvärja att till Sverige öfverföres <i>Chrysomela decemlineata,</i> Coloradobaggen (so d. o.), som hemsöker potatisväxten. Genom k. kung. 16 april 1920 har ytterligare förordnats, att rakborstar, som inkomma till riket, icke må utlämnas från tullverket, med mindre till tullmyndigheten i införselorten aflämnas intyg, att varan icke är tillverkad i Japan eller exporterad från nämnda land; intyget skall vara utfärdadt af tillverkaren eller exportören af varan och ha med afseende å tillverkarens eller exportörens trovärdighet bestyrkts af svensk konsul eller offentlig myndighet i tillverknings- eller exportlandet. Denna inskränkning i införselrätten har påkallats af föreliggande fara för att genom nämnda vara mjältbrand kan öfverföras från Japan. - Under Världskriget hade de svenska tullmyndigheterna att i en del fall utfärda ursprungsbevis för varor, som afgingo från Sverige. Enligt k. skrifvelse 28 maj 1915 ålåg det t. ex. under vissa villkor tullförvaltning, inom hvars distrikt lastning af vara med destination till Frankrike egde rum, att därest varan var af svenskt ursprung eller ledde sitt ursprung från annat neutralt eller med Frankrike allieradt land, på begäran af aflastaren utfärda intyg rörande varans ursprung. Motsvarande åliggande gällde enligt ett Generaltullstyrelsens beslut 27 nov. 1915 i fråga om till Frankrike bestämda postpaket. Vidare skulle, med hänsyn till vissa tyska bestämmelser, enligt k. skrifvelse 12 maj 1917 tullförvaltning, inom hvars distrikt antingen endast trävaror eller trävaror jämte andra varor inlastades i fartyg med destination till utrikes ort, på begäran af aflastaren eller fartygsbefälhafvaren utfärda intyg, angifvande bl. a. lastningsorten och det tullkammardistrikt, där denna vore belägen, samt i fråga om trävaror att dessa voro af svenskt ursprung. Slutligen hade jämlikt en Generaltullstyrelsens föreskrift 10 maj 1915 vederbörande tullmyndighet att på begäran af befälhafvaren på sådant från svensk Östersjöhamn afgående, till neutralt land destineradt fartyg, som innehade varor, utgörande enligt tyska bestämmelser absolut eller relativt kontraband, om möjligt utfärda intyg, bl. a. att lasten var af uteslutande svenskt ursprung, hvilket intyg jämte andra handlingar kunde fritaga fartyget från undersökning i Swinemünde. T. J-n. 
<b>Ursprungsprincipen,</b> <i>arkivt.</i> Se Arkiv-vetenskap, sp. 1498. 
<b>Ursteril</b> säges om en vätska eller annat substrat, lämpligt till näring för bakterier eller andra lågt stående organismer, som urspr. är fri från organismer och således ej behöfver steriliseras, om den tillvaratages på så sätt, att inga organismer kunna utifrån inkomma däri. G. L-m. 
<b>Ursula</b> den heliga var enligt legenden enda dottern till den kristne brittiske konungen Deonotus (Diognetes). Då en hednisk prins Holofernes begärde henne till äkta, uppställde hon som villkor, utom hans öfvergång till kristendomen, rättighet att först få göra en treårig pilgrimsfärd i sällskap med tio väninnor. Ledsagade hvar och en af 1,000 fromma jungfrur, afseglade de på 11 skepp uppför Rhen till Köln och Basel, där de lämnade fartygen och vandrade till Rom. Därifrån återvände de samma väg, och när de nu landstego i Köln, blefvo de alla nedgjorda af de vilde hunner, som då (451) belägrade staden. U., som vägrade att bli hunnerkonungen Attilas (Etzels) brud, nedsköts med pilar. Efter detta blodsdåd drefvos hunnerna på flykten af 11,000 änglar, och staden vardt räddad. Invånarna begrofvo högtidligen de dräpta jungfrurna på en särskild plats, som blef ansedd så helig, att intet annat lik där fick jordas, och på deras grafplats byggde de tillika en kyrka. - Andra versioner af denna berättelse finnas, hvilka förlägga de 11,000 jungfrurnas martyrdöd till andra tider och annat sammanhang. - I sin ofvan anförda form kan legenden om "den heliga U. och de 11,000 jungfrurna" svårligen vara äldre än från 1100-talet. Anledning till det naturligtvis öfverdrifvet höga talet 11,000 har man sökt förklara så, att här skulle föreligga en felläsning af någon latinsk text, t. ex. att bokstafven <i>M</i> i <i>XIM Virgines</i> blifvit tolkad som <i>Millia</i> (d. v. s. 1,000) i st. f. 
page_number=46, index= - Ursula den heliga - Ursulinnorna 
<i>Martyres.</i> Vore denna gissning riktig, skulle antalet reduceras till 11. Emellertid öfverensstämma flera äldre martyrologier och helgonkrönikor i berättelsen om ett af Attilas hunner vid Köln begånget massmord på brittiska kvinnor, och en gammal kölnisk kyrkokalender talar om "tusentals kvinnor, af hvilka 11, och framför alla Ursula, voro af hög börd". Således kan legenden ha en historisk grund. - U:s vanliga attribut är en pil (någon gång äfven en korsfana, ett skepp eller en dufva), och stundom afbildas hon med sin kungliga mantel skyddande utbredd öfver en skara små jungfrur. Köln räknar henne bland sina skyddshelgon och har en (romansk) kyrka, som bär hennes namn. Stadens vapen utgöres af 11 eldslågor (flamman är en symbol af brinnande kärlek till Gud). Om det s. k. Ursulaskrinet i Bruges se fig. o. Memling. U:s och de elfvatusen jungfrurnas dag är 21 okt. Legenden har kritiskt behandlats af bl. a. O. Schade, "Die sage von der heiligen Ursula und den elftausend jungfrauen" (1854), och A. G. Stein, "Die heilige U. und ihre gesellschaft" (1879). (J. P.) Den heliga Ursula. Målning af Memling på enagafveln af Ursulaskrinet i Bruges. 
<b>Ursulinnorna,</b> en till den heliga Ursulas (se d. o.) ära stiftad nunneorden för undervisning af kvinnlig ungdom och för sjukas vård. Den ursprungliga stiftarinnan var Angela Merici från Desenzano vid Gardasjön, f. 1470, d. 1540 (af påfven Pius VII kanoniserad 1807). Enligt hennes plan skulle ursulinnorna icke bilda någon egentlig nunneorden med gemensam dräkt, gemensamt boningshus och klosterregler, utan utgöra ett slags fritt systerskap af både gifta och ogifta kvinnor, som i staden Brescia, där Angela bodde (hon kallas därför Angela från Brescia), och dess omgifning skulle verka i ofvan nämnda syften. Detta systerskap stiftade hon i Brescia 1537. 1544, fyra år efter hennes död, stadfästes hennes systerskap af påfven Paul III, men förvandlades alltmer till ett strängare regleradt ordenssällskap, som under protektion af den bekante kardinal Borromeo (d. 1584) hastigt vann betydande utveckling och redan i början af 1600-talet hade spridt sig äfven utom Italien. Klosterorden i egentlig mening blef denna orden dock först i Frankrike, där en begåfvad änka, Madeleine de Sainte-Beuve, i Paris 1611 upprättade ett moderkloster för en ursulinnekongregation, som inom kort räknade 80 kloster. Fyra andra stora kongregationer uppstodo i Frankrike, utom några smärre, och från den stora Bordeaux-kongregationen kom orden öfver Belgien in i Tyskland. På höjdpunkten af sin blomstring, i början af 1700-talet, lär den ha bestått af omkr. 20 kongregationer med omkr. 350 kloster och omkr. 20,000 nunnor ("klosterfruar"). Innehållet i den genom Madeleine de Sainte-Beuve tillkomna klosterregeln var till väsentlig del hämtadt från "Augustinus' regel", med anslutning till Angelas regler och föreskrifter, samt försedt med jesuitiska tillsatser. Jämte de tre vanliga klosterlöftena skulle ursulinnenunnan afge äfven ett fjärde, nämligen att undervisa den kvinnliga ungdomen ("catechisation des ignorantes"). Klosterdräkten (se fig.) består af en grå underklänning, svart öfverklänning med ett läderbälte, svart mantel och svart slöja. Utom dessa klosterursulinnor finnas fortfarande, hufvudsakligen i Italien och Schweiz, s. k. "kongregerade ursulinnor" eller ursulinnetertiarinnor, som icke aflägga klosterlöftena och ej bära slöjan, utan endast svart dräkt. Under blomstringstiden i början af 1700-talet utgjorde dessa ett lika stort antal som klosterursulinnorna. Bland dessa fria kongregationer blef den af en fröken Brechard i Chavagnes (i Vendee) grundlagda 
page_number=47, index= - Ursulinnorna - Ursus - Ur svenska hjärtans djup - Urtarm - Urtetjåkko - Urtica, Nässelsläktet - Urticaceae, Nässelfamiljen, Urtikaceer 
kongregationen mycket berömd. Slutligen finnas ännu i Italien ursulinnesystrar, hvilka, boende i sina familjer, lefva och verka efter den äldsta regeln. - Ursulinnorna ha utgjort en betydande faktor i den romerska kontrareformationen. I Frankrike blefvo de 134 ursulinneklostren stängda 1904. I Tyskland finnas (1919) omkr. 36 sådana kloster, i f. d. Österrike-Ungern 28, i Belgien 24, i Italien 17 o. s. v. J. P. 
<b>Ursus,</b> <i>zool.</i> Se Björn, <i>zool.</i>, Isbjörnen, Läppbjörnen och Myrbjörnen. 
<b>Ur svenska hjärtans djup,</b> begynnelseorden i den svenska kungssången, författad af skalden K. V. A. Strandberg (Talis Qualis) och tonsatt af Otto Lindblad. Denna "hymn" skrefs till en akademisk fest i Lund 1844, till högtidlighållande af tronskiftet, blef snart vida känd genom konserter af O. Lindblads berömda solokvartett och var på 1850-talet af många erkänd som folksång, och dess antagande till folksång kan sägas afgjordt datera sig från 11 nov. 1866, då den sjöngs af en mer än 1,000 man stark kör på den stora konserten i industriutställningsbyggnaden i Stockholm. Den högstämda sångens skönhet i ord och toner vardt då till fullo senterad, och det dröjde sedan ej länge, innan "Ur svenska hjärtans djup" alldeles hade undanträngt den nu s. k. gamla folksången: "Bevare Gud vår kung!" (se Engelska folksången). Från 1890-talet har den unisont sjungna "Du gamla, du fria, du fjällhöga nord" (se d. o.) och från andra årtiondet af 1900-talet i någon mån Stenhammars "Sverige" alltmer intagit plats som allmän svensk folksång, medan "Ur svenska hjärtans djup" mest förbehålles kungahyllningar. Jfr Nationalsång. 
<b>Urtarm</b> (<i>Archenteron</i>), <i>zool.</i> Se Cell, sp. 1386. 
<b>Urtetjåkko,</b> bergstopp. Se Teusajaure. 
<b>Urtica</b> L., Nässelsläktet, <i>bot.</i>, ett släkte af 30 örter, hvilket bildar typen för fam. <i>Urticaceae.</i> Blommorna äro skildkönade, monoika eller dioika, och sitta i små samlingar ("nystan"), hvilka icke sällan sitta tillsammans på ett utdraget fäste och sålunda bilda hängeliknande blomställningar. Hyllet är enkelt, fyrdeladt, grönaktigt. Ståndarna äro 4. Pistillen har blott 1 stift med penselformigt märke. Frukten sitter fri inom kalken och är en 1-rummig, 1-fröig nöt. Af släktet <i>Urtica</i> finnas i den svenska floran 2 arter: den med mångårig rotstock försedda <i>U. dioica</i> L., brännässlan (se fig.), och den 1-åriga <i>U. urens</i> L., etternässlan. Den förra har bladen, vanligen med hjärtlik bas, äggrunda, långspetsade samt groft och hvasst sågade. Blomställningarna äro längre än bladskaften, blommorna nästan alltid 2-byggare. Om solen efter en regnskur varmt belyser en blommande brännässla, får man se ståndarna elastiskt sträcka ut sig, hvarvid frömjölet med en liten explosion utkastas och bildar liksom ett litet rökmoln omkring eller öfver blomman (s. k. explodiflori). Det föres sedan med vinden till andra blommors märken. De tidigt om våren uppspirande skotten användas som grönsaker ("nässelkål"). Brännässlan används äfven som djurfoder (till svin och fjäderfä). Etternässlan har bladen ovala och kortspetsiga samt blomställningarna vanligen kortare än bladskaften. Alla nässslarter äro mer eller mindre rikt försedda med s. k. "brännhår" (se Hår, växternas), hvilkas kiselhaltiga spetsar vid beröring afbrytas i sned riktning, så att en ytterst fin, snedskuren spets, alldeles lik kanylspetsen till en injektionsspruta ("morfinspruta" i dagligt tal), bildas, hvilken ytterst lätt intränger i huden och däri inför den brännande vätskan. Man har begagnat piskande med brännässlor (<i>urtikation</i>) till retning af förlamade kroppsdelar. <i>Urtica</i>-arterna ha långa och starka segbastfibrer, hvarför flera af dem ha användning som textilväxter, särskildt <i>U. cannabina</i> (inhemsk i Persien och Sibirien) och <i>U. dioica,</i> som under Världskriget t. o. m. blef föremål för kultur. -. Om den s. k. "blindnässlan", som icke är någon nässelart, se Lamium. O. T. S. (G. L-m.) 
<b>Urticaceae,</b> Nässelfamiljen, Urtikaceer, <i>bot.</i>, växtfamilj af serien <i>Urticales.</i> Urtikaceerna äro till största delen örter, mera sällan vedväxter med motsatta eller strödda stipelförsedda blad, som hos gruppen <i>Urereae</i> ha brännhår. Blommorna äro oftast enkönade, homoioklamydeiska, med 4-5 hylleblad. Ståndarna äro lika många som hyllebladen, i knoppen inåtböjda, sedan elastiskt böjande sig utåt, hvarvid ståndarmjölet kastas ut. Honblommans hylle är ofta sambladigt. Pistillen har 1 stift och hufvudlikt eller fjäderlikt märke och 1 upprätt rakt fröämne. Frukten är nöt eller stenfrukt. Af familjens 41 släkten finnas 2, <i>Urtica</i> och <i>Parietaria,</i> i Sverige. Många urtikaceer ha långa, starka segbastfibrer och ha därför delvis stor betydelse som textilväxter, såsom arter af släktena <i>Urtica, Laportea</i> (<i>L. canadensis,</i> Nord-Amerika), <i>Boehmeria</i> och <i>Maoutia</i> (<i>M. puya,</i> Himalaya). Som prydnadsväxter odlas arter af <i>Pilea</i> och <i>Pellionia</i> ofta i växthus. G. L-m. <i>Urtica dioica</i> (brännässla). <i>1</i> topp af hanväxten, <i>2</i> styckeaf honväxten, <i>3</i> ett brännhår (16 ggr nat. storl.), <i>4</i> hanblommaföre blomningen, <i>5</i> hanblomma i full blomning,<i>6</i> honblomma, <i>7</i> frukten jämte ett af de större kalkbladen. 
page_number=48, index= - Urticales - Urticaria - Urticineae - Urtikaceer - Urtikation - Urtima - Urtinktur - Urtivaara - Urtjufva - Uru - Uruapan del Progreso - Urubamba - Urubu - Uruguay, República Oriental del (Banda Oriental) - Befolkning - Näringsgrenar 
<b>Urticales,</b> <i>Urticineae, Scabridae,</i> Nässelväxter, <i>bot.</i>, växtserie inom <i>Archichlamydeae.</i> Blommorna äro oftast aktinomorfa och enkönade, små och oansenliga, ofta samlade i nystan. Hyllet är homoioklamydeiskt, undersittande 4-6-taligt, med lika många ståndare, motsatta hyllebladen. Fruktämnet är vanligen enrummigt, frukten är nöt eller stenfrukt. Hithörande växter äro örter eller vedväxter med strödda eller motsatta, ofta sträfhåriga, stipelförsedda blad, som ofta ha cystoliter. Serien omfattar fam. <i>Ulmaceae, Moraceae</i> och <i>Urticaceae.</i> G. L—m. 
<b>Urticaria,</b> <i>med.</i> Se Nässelfeber. 
<b>Urticineae,</b> <i>bot.</i> Se Urticales. 
<b>Urtikaceer,</b> <i>bot.</i> Se Urticaceae. 
<b>Urtikation.</b> Se under Urtica. 
<b>Urtima,</b> på annan tid än den i lag föreskrifna, i motsats till lagtima (se d. o. samt Riksdag, sp. 320-321, och Ting, sp. 99-100). - Om de s. k. urtima löftena se Sverige, sp. 1232. 
<b>Urtinktur,</b><i> med.</i> Se Homeopati, sp. 1044. 
<b>Urtivaara</b> [ortivara], fjäll. Se Maanselkä, sp. 330. 
<b>Urtjufva,</b> <i>jur.</i> Att göra sig urtjufva betyder att ådagalägga, att man icke är tjuf. Ordet förekommer i § 16 mom. 5 af förordn. 16 febr. 1864 om Strafflagens införande. Lagrummet är hämtadt från kap. 49 § 2 af Missgärningsb. i 1734 års lag och är ordagrant lika därmed. Det stadgande, i hvilket ordet förekommer, innehåller att, om en innehafvare af stulet gods säger, att han genom laga fång åtkommit godset, men ej kan visa sådant fång, han skall utge godset och göra "sig urtjufva med själf sins ed, om domaren det skäligt pröfvar". "Gitter han ej eden gånga; stånde tjufsrätt". E. K. 
<b>Uru,</b> folkstam. Se Peru, sp. 604. 
<b>Uruapan del Progreso,</b> stad i staten Michoacan, Mexico, på södra sluttningen af Cerro Patamban (3,750 m. ö. h.), öfver 11,000 inv. Ryktbart för sitt förträffliga kaffe. 
<b>Urubamba,</b> flod. Se Ucayali. 
<b>Urubu,</b> flod. Se Tocantins. 
<b>Uruguay</b> [orogß>a'j], officiellt República Oriental del U. (förr äfven Banda Oriental), den minsta republiken i Syd-Amerika, utgör ett slags halfö, som i n. sammanhänger med Brasilien, i ö. och s. gränsar till Atlanten och La Plata samt i v. af floden U. skiljes från Argentina (se politiska kartan öfver Syd-Amerika i bd I). Areal 186,926 kvkm. Landet är beläget mellan 30° 5' och 35° s. br., 53° 15' och 58° 25' v. lgd, har en längd i n.-s. af omkr. 550 km., en bredd i v.-ö. af omkr. 500 km. samt en totalomkrets af 1,846 km., hvaraf 1,073 km. kustlinje. U. är utmed hafvet till större delen slätt, men längre in kuperadt och genomdraget af flera lägre bergskedjor. Mest framträdande bland dessa äro två med nordöstlig sträckning, Cuchilla grande i ö. och Cuchilla Haedo i n. v. Högsta punkten inom landet är Cerro Acegua, 620 m., vid gränsen mot Brasilien, v. om öfre loppet af gränsfloden Yaguaron. Denna utmynnar i gränssjön Laguna Merim l. Lagoa Mirim (se Mirimlagunen). Jämte redan nämnda floder har landet många andra vattendrag, de flesta tillflöden till U. Störst är den nordöstliga bifloden Rio negro, som delar republiken i en större sydlig del, omfattande 13 departement, och en af 6 departement bestående, från hafvet aflägsnare nordlig del. Geologiskt ansluter sig U. till Syd-Brasilien. Ofvanpå det af granit, skiffer och sandsten sammansatta grundberget ligga tertiära och kvartära aflagringar, som i allmänhet äro odlingsdugliga och ganska fruktbara. Klimatet är sundt, subtropiskt, med vår- och höstnederbörd från 90 till 110 cm. om året och en medeltemperatur (för de befintliga meteorologiska stationerna) af om vintern 11,2°, våren 17,9°, sommaren 21,3°, hösten 13,9° C. För Montevideo uppges årstemperaturen till 16,4°, fallande till 10,5° i juli och stigande till 22,4° i jan. Epidemier påstås alls icke förekomma. Skogar finnas blott i nordligaste delen af U., med oblandade bestånd af <i>Araucaria brasiliensis</i> eller samhällen af <i>Ilex paraguariensis</i> m. m. Hela det öfriga landet fylles af "pampas" trädlösa gräsmark. 
Befolkning. Vid början af 1800-talet uppskattades folkmängden i Montevideo och omgifvande distrikt till 30,000 pers. (däraf hälften i staden Montevideo), men i denna summa var sannolikt ej inberäknadt hvad som återstod af indianbefolkningen i n. och v., ehuru denna, innan jesuitmissionerna 1767 förstördes, var ganska talrik. Nu har den alldeles försvunnit och ersatts af halfblod, af hvilken klass "gauchos" (se d. o.) mest rekryteras. Dessa ha alltmer undanträngts af europeiska invandrare och deras afkomma. 1829, oafhängighetsåret, anses folkmängden ha uppgått till 74,000 pers. och 1852, efter det stora kriget, till 132,000. 1882 hade antalet inv. stigit till 505,000, 1902 till 990,000 och 1917 till 1,407,247 eller 8 per kvkm. Vid senaste folkräkning (1908) uppgingo de infödde till 861,464 pers. och funnos i landet 181,222 inflyttade, bland hvilka 62,357 italienare, 54,885 spanjorer, 27,789 brasilianare, 18,600 argentinare, 8,341 fransmän, 1,324 engelsmän, 1,112 tyskar och 1,109 från Österrike-Ungern. Året närmast före Världskriget, 1913, tillförde folkmängden ett födelseöfverskott af 24,941 pers. och ett nettotillskott genom invandring af 28,504 pers. (261,148 anlända mot 232,644 afresta). - Hufvudstaden Montevideo hade 1917 376,163 inv.; därnäst i storlek kommo flodstäderna Paysandú (20,953 inv.) och Salto (19,788 inv.). - Sedan dec. 1916 har U. ej längre någon statsreligion; förut var romersk-katolska kyrkan det. Fullständig bekännelsefrihet råder. Vid folkräkningen 1908 funnos 430,095 katoliker, 12,232 protestanter, 45,470 tillhörde andra bekännelser, och öfriga invånare voro icke klassificerade i religionsafseende. - Den primära undervisningen är obligatorisk samt i de offentliga folkskolorna (1,000 år 1917, med 100,412 lärjungar) kostnadsfri. Äfven finnas privata primärskolor (203 s. å., med 19,768 lärjungar). Gymnasier (lyceer) finnas i departementens hufvudstäder. I Montevideo ligger ett statsuniversitet med fakulteter för juridik, medicin, matematik (ingenjörs- cch arkitektutbildning) samt afdelningar för agronomiska och kommersiella studier m. m. samt bibliotek. Ett nationalbibliotek i Montevideo innehåller 50-60,000 bd. 
Bland näringsgrenarna intar <i>boskapsskötseln,</i> på grund af landets "pampasnatur" första 
page_number=49, index= - Uruguay, República Oriental del (Banda Oriental) - Näringsgrenar - Statsfinanser - Mynt - Författning 
rummet. Af U:s hela landareal (186,926 kvkm.) redovisades år 1914 88,5 proc. (165,420 kvkm.) scm produktiv mark, och af denna utgjordes 92,4 proc. af ängar och betesmarker, men blott 4,8 proc. af åkerjord samt 2,8 proc. af skog och med träd odlad mark. 1916 räknades 7,802,400 nötkreatur, 567,200 hästar, 16,700 åsnor och mulåsnor, 11,472,900 får, 304,000 svin och 12,200 getter. Viktigast bland odlingsväxterna äro hvete (på omkr. 370,000 har) och majs (på omkr. 280,000 har), därnäst lin (52,000 har) och hafre (39,000 har). Totala skördevärdet 1914 var för hvetet 48,3 mill. frcs, för majsen 30,5 mill. och för linet, som till största delen exporteras, 6,1 mill. Vin producerades närmast föreg. år på 6,100 har af 2,266 odlare, och vid pressningen erhöllos 19,430,500 liter vin. Tobak odlades på 1,680 har. För åkerbruksalster var exportvärdet 1913 14,7 mill. frcs, för boskapsskötselns produkter icke mindre än 344,4 mill. frcs. Bland de senare äro betydelsefullast scm exportvaror lefvande nötkreatur och får, fruset, saltadt eller konserveradt kött samt köttextrakt (från Liebig-fabrikerna), talg, hudar och ull. Köttkonservering, på de senaste åren alltmer utförd helt enkelt genom frysning, är landets främsta <i>industri.</i> Andra industrigrenar äro hudberedning, läder- och skofabrikation, cementtillverkning, sprit- och sockertillverkning, kvarnrörelse, sågverks- och metallgjutningsindustri m. m. Hämmande för industriens utveckling är bristen på stenkol. Landets <i>mineraltillgångar</i> ha öfver hufvud hittills icke visat sig vidare stora. Väl äro fyndigheter af guld, koppar, järn och grafit upptäckta, men ännu har endast guldförekomsten varaktigt lockat till tillgodogörande. Vid Cunapirú i dep. Rivera, där guldmalm upptäcktes redan 1842, drifves extraktion af ett franskt bolag, som intill 1915 lyckats utvinna guld till ett värde af 160,000 frcs. - <i>Handel.</i> Utrikeshandeln hade 1913 (året före Världskriget) ett värde af 269,9 mill. frcs i import och 374,0 mill. i export. Den senare har år för år ett större värde än den förra (s. k. aktiv handelsbalans). Det största handelsutbytet hade U. före kriget med Tyskland och Storbritannien samt därnäst Frankrike och Argentina, men under krigsåren ha Förenta staterna intagit främsta rummet. Sverige exporterade 1913 till U. tidningspapper, kokapparater m. m. till ett totalvärde af 855,800 kr. Sveriges import från U. var före kriget så godt som ingen. 1916 var värdet af vår import från U. 604,600 kr. (hälften häraf för hudar och skinn), medan vår export dit minskats till 313,550 kr. värde. 1917 afbröts handelsförbindelsen mellan de båda länderna fullständigt. - <i>Sjöfarten</i> mellan U. och utlandet är väl utvecklad och omfattade 1913 15,084 ankomna fartyg om 11,950,970 ton (1916 resp. 9,412 och 7,800,380). Efter tontal räknadt var Storbritanniens sjöförbindelse med U. det förra året starkare, det senare mindre än kommunikationen mellan Argentinas och U:s hamnar. Hufvudhamn är Montevideo, som anlöpes också af svenska "Johnsonlinjens" fartyg. - <i>Järnvägarnas</i> längd 1916 var 2,668 km. Järnvägsnätets hufvudlinjer äro fyra från Montevideo utgående banor, nämligen en östlig (till kuststaden Maldonado) och en västlig (till kuststaden Colonia och Mercedes vid Rio negro) samt två nordliga, af hvilka den östligare åtföljer bergsryggen Cuchilla grande till staden Melo i det östligaste af gränsdepartementen mot Brasilien, medan den västligare förbi Tacuarembo och gränsstaden Rivera löper in i Brasilien och där har förbindelse med Rio de Janeiro. Från sistnämnda järnväg utgrenar sig (vid Santa Isabel) en västlig sidobana till Fray Bentos och Paysandú vid floden Uruguay samt nordligare orter vid denna. <i>Telegraflinjernas</i> längd 1916 var 3,733 km. (hvaraf 463 km. submarina), <i>telefonlinjernas</i> 61,904 km. (med 16,545 abonnenter). Med <i>posten</i> befordrades s. å. 101,658,265 försändelser, hvaraf 14,110,847 till eller från utlandet. H. W—k. 
Statsfinanserna balanserade 1918-19 med 29,5 mill. doll. Bland inkomsterna märkas tullar (12,25 mill. doll.), grundskatt (4,16 mill.), handelslicenser (1,60 mill.) samt fabriks- och tobaksskatt (1,20 mill.), bland utgifterna de för statsskulden (11,68 mill. doll.), försvaret (5,19 mill.), undervisningsväsendet (3,32 mill.) och den inre förvaltningen (3,30 mill.). Statsskulden uppgick 1919 till 168,1 mill. doll. Armen bildas dels genom värfning af frivilliga, dels af nationalgarde. Den värfvade armen består af 19 infanteribataljoner, 4 jägarkompanier, 16 kavalleri- och 3 fältartilleriregementen, 1 fästningsartilleri och 1 maskingevärskompani samt 1 trängkompani med en sammanlagd styrka på fredsfot af 10,400 officerare och menige och på krigsfot af omkr. 50,000 man. Nationalgardet är deladt i tre klasser (<i>bans</i>), den första omfattande alla krigsdugliga män mellan 17 och 30 år (mobilgardet), den andra bestående af män mellan 30 och 45 år (departements- 1. provinsgardet), som ej i fredstid får kallas att tjänstgöra utom departementets gränser, och den tredje (territorialgardet), som omfattar alla män mellan 19 och 45 år och endast är förpliktad till garnisonstjänst inom eget distrikt. Nationalgardets styrka beräknas till 100,000 man med 120 kanoner. Dessutom finns en statspolis på omkr. 5,000 man. Det värfvade infanteriet är beväpnadt med mausergevär och fältartilleriet med 7,5 cm. kanoner från Schneider och Krupp. Flottan, hvars bemanning utgjorde 60 officerare och 600 matroser, bestod 1912 af en torpedkryssare om 1,500, en pansarkryssare om 2,200, en kanonbåt om 200 ton, ett skolfartyg och 3 avisoångare. 
Mynt. Sedan 1862 är guldmyntfot gällande. Teoretiskt är myntenheten <i>peso nacional</i> = 3,87 kr. = 100 <i>centesimos,</i> men guldmynt präglas ej i U. Silfvermynt äro <i>peso</i> l. <i>dollar,</i> 1/2, 1/5 och 1/10 peso. Af nickel präglas 1-, 2- och 5-centesimomynt. - Det metriska vikt-, mått- och målsystemet antogs 1862 och blef obligatoriskt 1867 i st. f. det äldre spanska, men detta användes länge och måste direkt förbjudas genom lagar af 1892 och 1918. 
Författningen är af 18 juli 1830, men har reviderats många gånger, senast 1918. Den lagstiftande makten utöfvas af ett årligen 15 febr.-15 juli sammanträdande parlament med två afdelningar, senaten och representanternas hus. Under mellantiden utöfvas kontrollen öfver förvaltningen af en kommitte på 2 senatorer och 5 medlemmar af representanternas hus. Senatorerna väljas, en för hvart departement, för 6 år af ett valkollegium, hvars medlemmar utses direkt af folket; en tredjedel af senaten afgår hvartannat 
page_number=50, index= - Uruguay, República Oriental del (Banda Oriental) - Författning - Vapen - Litt. - Historia 
år. Representanterna väljas för 3 år enligt förhållandet 1: 12,000 myndiga män, som kunna läsa och skrifva. Senatorerna skola vara 33 år fyllda, medborgare sedan minst 7 år och egare af ett kapital på minst 10,000 pesos eller däremot svarande inkomst, representanterna 25 år fyllda, medborgare sedan minst 5 år och ega ett kapital på minst 4,000 pesos eller motsvarande inkomst. Parlamentsledamöterna få icke vara statstjänstemän. 1919 bestod parlamentet af 19 senatorer och 90 representanter. Verkställande makten handhas af en direkt af folket för 4 år vald president, som icke kan omedelbart omväljas, samt ett "nationellt förvaltningsråd" på 9 medl., 6 tillhörande parlamentets majoritetsparti och 3 dess största minoritetsparti. Det förnyas till 1/3 hvartannat år. Presidenten utnämner utrikes-, krigs- och marin- samt inrikesministrarna och har högsta kontrollen öfver deras förvaltning, öfriga regeringsmedlemmar, ministrarna för finanserna, allmänna arbeten, industri och undervisning, utnämnas och kontrolleras af förvaltningsrådet. Rösträtt tillkommer alla män, fyllda 18 år, och valen äro hemliga efter proportionell metod. Förvaltning. Landet är deladt i 19 departement, som åtnjuta vidsträckt själfstyrelse, med hvar sitt förvaltningsråd (<i>junta</i>) och folkrepresentation. Störst är Tacuarembo (21,015 kvkm., 59,940 inv. 1917), folkrikast hufvudstaden Montevideo, som är eget dep., och Canelones (4,752 kvkm., 114,623 inv.), som också är tätast befolkadt, 25 inv. på 1 kvkm. Rättskipningen handhas i lägsta instans af 214 fredsdomstolar, hvilkas områden äro delade i distrikt med hvar sin <i>alcalde</i> som domare i polisärenden, öfver dem stå departementsdomstolarna, och i Montevideo finnas 3 civil-, 2 handels-, 1 administrativ, 2 brottmåls-, 1 korrektions- och 3 domstolar för undersökning i brottmål. 1907 inrättades en högsta domstol med 5 domare, valda af parlamentet, för konstitutionella, internationella och sjörättsmål, tillika högsta vadeinstans. Sedan 1907 är dödsstraffet afskaffadt i U. 
Vapnet består af en i 4 fält delad och klufven sköld, krönt af en till hälften synlig sol, med två ögon och 9 stjärnformigt utspringande flammor, samt på hvardera sidan omgifven af nationalflaggan. 1:a fältet är blått med en gyllene våg, 2:a fältet bär ett citadell på silfverbotten, 3:e fältet en häst på silfverbotten och 4:e en oxe på blå botten. Nationalfärgerna äro hvitt och blått. Om flaggan se pl. till art. Flagga. E. A—t. 
Litt.: "The U. republic, territory and conditions, reprinted by order of the consul-general of U." (London, 1888), E. van Bruyssel, "La republique de l'U." (1889), O. Araújo, "Compendia de la geografia nacional de la Republica Oriental del U." (Montevideo, 1894) och "Diccionario geografico del U." (2:a uppl., Montevideo, 1912), "U. republic; its geography, history, rural industries, commerce, etc." (1897), O. Sole y Rodriguez, "U." (Berlin, 1906), C. Blixen, "Deutschland in U." (1907), A. H. Keane, "Central and South America", I (2:a uppl. 1909), V. Sampognaro, "L'U. au commencement du XX:e siecle" (1910), W. H. Koebel, "U." (London, 1911), och H. J. Gordon Ross, "Argentina and U." (1917). 
Historia. Den spanske upptäcktsfararen Juan Diaz de Solis seglade 1512 in i La Plata-flodens mynning och landsteg omkr. 100 km. ö. om den nuv. staden Montevideo. Landet beboddes då af indianer, bland hvilka charru-stammen var den rådande (namnet lär på guaranispråket betyda "bråkmakare" och hade getts stammen af dess fiender). Solis stupade vid Colonia i strid mot dessa indianer vid ett senare besök, 1515-16, och de besegrade 1527 Ramon, en underbefälhafvare till Sebastino Cabot samt 1603 en ny spansk invasionsskara under Saavedra. Landets verkliga eröfring började under Filip III:s regering (1598-1621) af jesuitmissionerna och fullbordades småningom genom portugisiska och spanska nybyggare. De sistnämnde satte sig 1726 fast i Montevideo, där guvernören i Buenos Aires don Mauricio Zabala grundlade en stad och tillkallade kolonister från Kanarieöarna; spanjorerna eröfrade 1777 det rivaliserande portugisiska nybygget i Colonia. Montevideo utgjorde från 1776 en del af det spanska vicekonungadömet Buenos Aires, och landet kallades då vanligen Banda Oriental ("östkusten"). 
Den spanska makten vid La Plata började vid 1700-talets slut försvagas under återverkan af Nordamerikanska frihetskriget och franska revolutionen samt än mer genom de brittiska angreppen mot Montevideo och Buenos Aires (1806-07) under generalerna Auchmuty och Whitelocke. Redan 1808 upprättades i Montevideo en oberoende junta, men under Buenos Aires' frihetskrig blef staden koncentrationspunkt för de spanska trupperna, hvilka fördrefvos därifrån först 1814 af argentinska trupper under general Alvear. Sedan följde en period af täflan om makten i U. mellan Brasilien och revolutionsregeringen i Buenos Aires, och U. införlifvades 1821 som provinsen Cisplatina med Brasilien. I striden mellan Brasilien och Argentina uppträdde emellertid England som medlare, och genom freden i Rio de Janeiro 27 aug. 1828 upphöjdes den omstridda provinsen Montevideo till en oberoende stat. Formligen konstituerades den nya republiken 18 juli 1830 under namnet Republica Oriental del U. med general Fructuoso Rivera som förste president. U. blef snart en tummelplats för inbördes strider mellan de store jordegarna (<i>estancieros</i>) och de mindre boskapsskötarna (<i>gauchos</i>). Som de förres man öfvertog 1835 general Manuel Oribe presidentposten, men han störtades 1838 af Rivera med stöd af liberala gauchos. Riveras anhängare kallades de röde (<i>colorados</i>), Oribes de hvite (<i>blancos</i> l. <i>blanquillos</i>), och båda partierna sökte stöd i Argentina, de hvite hos dess diktator Manuel Rosas, med hvars hjälp Oribe i 8 år (1843-51) höll Montevideo belägradt. Oribe nödgades (sept. 1851) upphäfva belägringen, då trupper från Entre-Rios och Brasilien anryckte till de rödes hjälp, och mot dem led han (3 okt.) ett afgörande nederlag vid Las Piedras. Rivera afled 1854, och den af hans anhängare till president utsedde Benancio Flores (se d. o.) fick snart att bekämpa såväl en missnöjd grupp röda som den 1855 från landsflykt återkomne Oribe. Flores nödgades (sept. s. å.) afgå, men återkom 1864 med brasilianska trupper och tilltvang sig (febr. 1865) högsta makten. Han förband sig med Brasilien och Argentina mot diktatorn i Paraguay, Lopez, och 
page_number=51, index= - Uruguay, República Oriental del (Banda Oriental) - Historia - Litt. - Uruguay (flod) - Uruguayana - Uruktabel - Uruku - Urumia - Urumtsi (Urumchi, Urumtschi, Umritsi, Tihuafu) 
ett långvarigt krig mot denne utbröt (se Paraguay, sp. 28). Flores, som under tiden sökt försona partierna i U. och återställa den inre ordningen, mördades 19 febr. 1868 af några sammansvurna hvita, men de röde lyckades hindra en omhvälfning och behärskade fortfarande presidentmakten. De inre striderna fortforo, handeln förlamades, och statskassan var ständigt tom; 1875 inställdes genom parlamentsbeslut räntebetalning på statsskulden. General Latorre proklamerade sig 1876 som diktator, valdes senare till konstitutionell president, men nödgades 1880 plötsligt afgå och fly till Brasilien. Makten öfvergick då till general Santos, hvilken 1882 lät välja sig till president, men till sist efter att ha utplundrat staten fördrefs af sina egna forna anhängare (nov. 1886). Föga bättre förhållanden rådde under de presidenter de röde uppsatte under de närmast följande åren (general Tajes 1886, Herrera y Obes 1890, Idiarte Borda 1894). De hvite började 1896 väpnadt uppror under Aparicio Saraiva, president Borda mördades 23 aug. 1897, och den dittillsvarande vicepresidenten Juan Cuestas lyckades därefter omsider få till stånd en uppgörelse mellan partierna, hvilka småningom öfvergått till af tradition och personliga förbindelser sammanhållna sammanslutningar utan några större principiella skiljaktigheter i politisk åskådning. Amnesti, rösträttsreform och de högre ämbetenas fördelning mellan partierna ingingo i uppgörelsen, som ledde till, att han 1899 med bägge partiernas röster valdes till konstitutionell president. Redan under hans efterträdare Jose Batlle y Ordonez (1903-07) utbröt dock inbördeskriget ånyo (1903), men upphörde 1904, sedan upprorsledaren Saraiva aflidit. Lugnare blefvo förhållandena under hans efterträdare Claudio Williman (1907-11), hvilken urspr. var professor vid Montevideos universitet och därpå som inrikesminister under Batlle y Ordonez inlagt stora förtjänster om landets fredliga utveckling. Han utsträckte bl. a. järnvägsnätet, och statsbudgeten började visa öfverskott. Ett upprorsförsök 1910 undertrycktes utan svårighet. Trots häftigt väpnadt motstånd från de hvite (okt.-nov. 1910) genomdrefs valet af Batlle y Ordonez till president. Han genomförde bl. a. åttatimmarsdagen och sökte få slut på de ständiga revolutionerna genom en upprorslag, som för upprorsledare stadgade fängelsestraff i stället för den dittills öfliga landsförvisningen. Montevideos hamn vidgades för en kostnad af 40 mill. pesos, invandringen uppmuntrades och reglementerades, och nya undervisningsanstalter i mängd upprättades. Statsmonopol för försäkringsväsendet (1911) och för elektriska anläggningar (1912) har införts. Samma fredliga framstegspolitik fortsattes af presidenten Feliciano Viera (1915-19), men en af förre presidenten Batlle påyrkad genomgripande författningsreform, enligt hvilken kollegial styrelseform skulle upprättas, vållade 1916 häftiga parlamentariska strider och upprepade ministerkriser, utan att dock genast leda till positivt resultat. Då Tyskland under Världskriget började sitt oinskränkta undervattensbåtskrig (febr. 19l7), protesterade U:s regering i Berlin, och i okt. afbröt den de diplomatiska förbindelserna med Tyskland. En författningsreform genomfördes 1918, sedan väljarna i nov. 1917 vid referendum med öfverväldigande majoritet (84,000 röster mot 4,000) uttalat sig för reformförslaget, som bl. a. upptog presidentval direkt af folket, allmän rösträtt och kyrkans skiljande från staten. U:s nuvarande president är doktor Baltazar Brun, hvars fyraåriga ämbetstid började 1 mars 1919. 
Litt.: Fr. Banza, "Historia de la dominacion espanola en el U." (Montevideo, 1880), V. Arreguine, "Historia del U." (Montevideo, 1892), A. Deberle, "Histoire de l'Amerique du Sud" (1897), T. C. Dawson, "The south american republics" (2 bd, 1903-04), och E. Acevedo, "Manual de historia uruguaya", I (1916). V. S—g. 
<b>Uruguay</b> [orogwa´j], flod i Syd-Amerika, den ena af La Platas stamfloder (den andra är Parana), uppstår i brasilianska staten S:ta Catharina af de på Serra Geral upprinnande Pelotas', Rio das Marombas och Rio das Canoas' förening, flyter med snabbt lopp västerut på gränsen mellan S:ta Catharina och Rio grande do Sul, upptar vid Argentinas gräns Peperi fr. h., vänder sig där åt s. och bildar gräns mellan Argentina i v. samt Brasilien och staten Uruguay i ö. ända till sin förening med Parana i det gemensamma aestuariet La Plata. U. har en mängd bifloder, särskildt fr. v., bland dem Rio negro. Dess längd är 1,580 km., och flodområdet har beräknats till 327,900 kvkm. Efter Rio negros inflöde är U. 11-17 km. bred och bildar vid Salto, 422 km. ofvanför mynningen, ett stort vattenfall. Dit är U. segelbar för stora fartyg, tack vare ringa strömhastighet och stort djup i midten af strömfåran, men högre upp kan floden endast under några veckor i sept. och okt. passeras af båtar. Floden stiger omkr. midten af jan., andra gången i april och maj samt tredje gången och med stor regelbundenhet i sept. och okt., då stigningen uppgår till 12-15 m. öfver lågvatten. U. är mycket rik på fisk och af stor vikt för samfärdseln, hvarför en mängd städer anlagts utmed dess stränder. E. A—t. 
<b>Uruguayana</b> [orogwaja´na], stad i brasilianska staten Rio grande do Sul, vid vänstra stranden af Uruguay. 106 m. ö. h. Omkr. 15,000 inv. U. har järnvägsförbindelse med Montevideo i s., Porto Alegre i ö. och Porto Itaquy vid Uruguay i n. Det är vackert beläget på en mot floden sluttande kulle, har låga hus (stora militärkaserner m. m.) och omges af apelsinträdlunder, vingårdar och stora betesmarker. 1817 besegrades vid U. portugiserna af de upproriske, hvarigenom grunden lades till Uruguays oafhängighet, och 5 aug.-18 sept. 1865 hölls det besatt af paraguayanerna, hvilka delvis förstörde U. Det återuppblomstrade mot 1800-talets slut genom industriens utveckling och anläggningen af järnvägar. E. A—t. 
<b>Uruktabel,</b> ö. Se Palau, sp. 1268. 
<b>Uruku,</b> stad. Se Erek. 
<b>Urumia,</b> en form för Urmia (se d. o.). 
<b>Urumtsi</b> (Urumchi, Urumtschi, Umritsi, af engelsmännen kalladt Tihuafu), distrikt och hufvudstad i kinesiska lydlandet Sintsiang, 515 km. ö. s. ö. om Kuldsja, vid norra foten af Tian-schan. U. har ett strategiskt viktigt läge vid den enda för tungt artilleri trafikabla vägen till Turkestan och består af en kinesisk, af dubbla murar omgifven del med fort 
page_number=52, index= - Urumtsi (Urumchi, Urumtschi, Umritsi, Tihuafu) - Urundi - Urungu - Urup - Urup, Axel - Urusan - Urusi - Urvaci - Urvalet, Naturliga - Ur vår tids forskning - Urväljare - Urvölgyit - Uråsa - u. s. - U. S. - U. S. A. - Usagara - Usage - Usambara 
samt åtta eller nio mindre stadsdelar, alla befästa. Omkr. 30,000 inv. (enligt somliga 10,000), som drifva liflig handel med Turfan och Ryssland. Befolkningen består af mandschuer, kineser, dunganer och turkmener. I omgifningarna finnas svafvelkällor och en solfatar, ryktbar i hela Central-Asien, och enligt uppgifter äfven vulkaner eller åtminstone brinnande stenkolsflötser. Staden anlades redan under Han-dynastien (206 f. Kr.- 221 e. Kr.) och kallades af mongoler och turkar Bischbalik. Den hade tidtals stor betydelse. Som uigurturkarnas hufvudstad var den residens för de furstar, som n. och s. om Tian-schan egde ett stort rike, liksom hufvudstaden kalladt Bischbalik, och måhända äfven för den härskare, som europeiska historieskrifvare på 1100-talet kallade Johannes prästen (Reclus). På 1700-talet var staden mycket folkrik (enligt en uppgift 200,000 inv.) och intog främsta platsen bland de kinesiska kolonierna i norra Kansu, men dunganerna nedhöggo nästan hela befolkningen under upproret 1865. E. A—t. 
<b>Urundi,</b> ett af bantustammar (<i>warundi</i>) bebodt område invid nordöstra sidan af Tanganjikasjön n. om Udjidji, i f. d. Tyska Öst-Afrika. Landet uppges vara tätt befolkadt och fruktbart, men är ännu föga utforskadt. Se ett föredrag af professor Hans Meyer (Leipzig) om hans femte östafrikanska forskningsfärd 1911, i "Zeitschrift der gesellschaft für erdkunde zu Berlin" (1912). H. W—k. 
<b>Urungu.</b> 1. Flod i södra Mongoliet, upprinner på Altai och faller efter ett lopp af omkr. 600 km. ut med en omkr. 100 m. bred mynning i Ulungur-sjön. Floden är dock segelbar endast i sitt nedre lopp. - 2. Stäppsjö. Se Ulungur. 
<b>Urup,</b> ö. Se Kurilerna, sp. 313. 
<b>Urup,</b> Axel, dansk krigare, f. 1601 i Halland, d. 1671, anlade vid Kielviken på 1630-talet den lilla fästningen Kristianspriis (nu Friedrichsort), som 1643 stormades af svenskarna. Från 1647 ledde U. utvidgningen af Köpenhamns fästningsverk och blef 1655 riksråd. Som anförare för hären i Skåne 1657 vann han ingen ära, men vid försvaret af Köpenhamn 1658-59 gjorde han god tjänst samt deltog i mars 1660 i fredsunderhandlingarna. Efter enväldets införande s. å. blef han assessor i krigskollegiet. Med honom utgick den adliga släkten U. E. Ebg. 
<b>Urusan,</b> fästning. Se bd XII, sp. 1473. 
<b>Urusi,</b> pers. Se Persien, sp. 541. 
<b>Urvaci,</b> <i>ind. myt.</i>, en af de gudomliga nymferna (apsaras′er) i den indiska gudavärlden, förmäld med en dödlig konung Pururavas. U. liksom apsaras′er i allmänhet torde ha sin grund i motivet om svanjungfrun. Detta motiv förekommer redan i "Rigveda" (X, 64) och går sedan igen i olika varianter i den indiska litteraturen; dramatiskt behandladt af Kalidasa (se d. o.) i skådespelet "Vikramorvaci". Om behandling af svanjungfrumotivet i Indien se Johanssons uppsats "Amor- och Psykemotivet i Indien" i "Finsk tidskrift". K. F. J. 
<b>Urvalet,</b> Naturliga. Se Descendensteori, sp. 195. 
<b>Ur vår tids forskning,</b> en serie värdefulla, svenska populärvetenskapliga skrifter (med öfvervikt för naturvetenskaperna), hvilka utkommo i Stockholm 1872-89 (i allt 37 monografier i 9 bd). Den utgafs af A. Key och G. Retzius 1872-77, af desamme jämte A. Jäderholm 1878-80 och af stiftelsen Lars Hiertas minne 1880-89 (med G. Retzius som redaktör). Vetenskapsmän, som författat skrifter för denna publikation, äro Hj. Abelin, F. V. Areschoug, K. V. Blomstrand, J. Centerwall, P. T. Cleve, A. Z. Collin, G. v. Düben, L. A. Forssman, T. Fries, O. Hammarsten, Ad. Hedin, H. Hildebrand, H. Hildebrandsson, J. Lieblein, Kr. Loven, A. Nathorst, G. Retzius, O. M. Reuter, O. Salomon, O. T. Sandahl, F. A. Smitt, Es. Tegner, R. Tigerstedt, A. Törnblom och R. Wickberg. 
<b>Urväljare.</b> Se Val. 
<b>Urvölgyit,</b> <i>miner.</i> Se Herrengrundit. 
<b>Uråsa,</b> socken i Kronobergs län, Konga härad. 2,615 har. 706 inv. (1919). Annex till Väckelsång, Växjö stift, Konga kontrakt. 
<b>u. s.</b>, förkortning för lat. <i>ut supra,</i> som of van. 
<b>U. S.</b>, förkortning för <i>United states,</i> Förenta staterna. 
<b>U. S. A.</b>, förkortning för <i>United states of America</i> (Amerikas förenta stater; jfr Uncle Sam); förkortning för <i>United states army,</i> Förenta staternas arme. 
<b>Usagara,</b> bergland i det forna Tyska Öst-Afrika, v. om Bagamojo, genomdraget af flera bergskedjor, af hvilka de centrala Rubehobergen äro de högsta (2,000 m.). Mellan bergen ligga vidsträckta slätter: i ö. den sumpiga och osunda Makata, i v. öknen Marenga-m′kali. Hufvudfloden, Mukondokwa, upprinner i nordvästra delen af U. och heter först Ugembe. Efter att ha genombrutit centralkedjan på slätten upptar den flera bifloder och faller under namnet Wami ut i Indiska hafvet midt emot Sansibar. Klimatet är mycket osundt i låglandet och medeltemperaturen 25,5° juli-sept. samt 30° okt.-nov., med mycket svala nätter. Regn faller hvarje årstid, men den egentliga regnperioden är jan.-april. Efter denna är vegetationen i dalarna mycket yppig, med stora tamarinder, palmer och sykomorer, men fattig i bergstrakterna. På slätterna i v. finnas lejon, leoparder, elefanter, noshörningar och hjordar af giraffer, sebror, antiloper och bufflar. Invånarna, <i>wasagara,</i> äro bantunegrer, som i fruktan för slafhandlare för det mesta bo i gräshyddor på svårtillgängliga bergtoppar. Deras språk, deladt i flera dialekter, är ett af de mest utbredda i det inre af Öst-Afrika och talas af några folk ända till Mombasa. De odla majs, hirs, maniok och bananer. Äfven boskapsskötsel, som dock lider genom tsetseflugan, idkas. På några platser har odling af potatis, råg, hvete och vin framgångsrikt företagits. I U. finnas tyska, engelska och franska missionsstationer. De viktigaste platserna äro Mpvapva (1,030 m. ö. h.) och Kilossa (510 m. ö. h.). U. kom genom Peters 1884 under tyskt välde och har sedan dess varit föremål för flera forskningsresor. E. A—t. 
<b>Usage</b> [ysaj], fr., bruk; sedvänja. 
<b>Usambara,</b> landskap i det forna Tyska Öst-Afrika, vid Indiska hafvet, mellan floderna Umba i n. och Pangani i s. på ömse sidor om 5° s. br. Arealen beräknas till omkr. 3,400 kvkm. Det omkr. 
page_number=53, index= - Usambara - Usambaraviol - Usance - Usans - Usas (Ushas) - Usbeker, Uzbeker, Osbeker, Ousbeker - Uschak - Uschebti - Uschuaia (Ushuaia) - Usedom - Usedom, von, släkt - Usedom, 1. Karl Georg Ludwig Guido von 
2,000 m. höga, vackra landet har egendomligt formade kupolberg och djupa, väl vattnade dalar, bördig jord och sundt klimat. Invånarna, <i>waschambara</i> (<i>waschambaa</i>), äro kraftiga bergsbor, som idka jordbruk och boskapsskötsel. Kaffe, tobak, bananer, sorghum, majs, ris och sockerrör odlas. Från Tanga, vid Indiska hafvet, till Mombo, inuti landet, går en 1905 fullbordad 129 km. lång järnväg. Flera protestantiska och en katolsk missionsstation finnas i U. Landet har från slutet af 1500-talet styrts af en arabisk, sedan 1895 i beroende af Tyskland stående släkt. Sedan 1885 har tyska öst-afrikanska sällskapet bedrifvit kolonisering i U. (E. A—t.) 
<b>Usambaraviol,</b> <i>bot.</i> Se Saintpaulia. 
<b>Usance</b> [ysã's], fr. Se Usans. 
<b>Usans,</b> fr. <i>usance</i>, it. <i>usanza</i> (af lat. <i>usus</i>, bruk, sed), <i>hand.</i>, vedertagen sedvänja, handelsbruk (se vidare d. o.). - Usansväxel, usoväxel, växel förfallen till betalning efter en å betalningsorten lagligen eller genom allmänt bruk fastställd tid (sådana växlar förekomma ej i Sverige). Jfr Uso. 
<b>Usas</b> (Ushas), <i>ind. myt.</i>, namn på en gudinna, som utgör en personifikation af morgonrodnaden. Konceptionen af denna gudinna torde få förläggas till indoeuropeisk tid, som synes framgå däraf, att ett med <i>usas</i> identiskt namn på liknande gudinneföreställningar förekommer hos flera indoeuropeiska folkfamiljer: <i>Eos</i> hos grekerna, <i>Auror-a</i> hos romarna, <i>Auszra</i> hos litauerna (af en verbalbas <i>āus-</i>, ”lysa”). Dessa namn återgå alla på ett grundord <i>ausōs</i>. I ”Rigveda” är ett antal af 21 i poetiskt hänseende bland de skönaste hymner egnadt U. Hon föreställes som en skön kvinna, himmelens dotter och nattens syster, samt som maka till solguden (<i>Sūrya</i>). Förekommer äfven pluralis (”Morgonrodnaderna”) eller i parförbindelse med natten, som synes vara ett uttryck för tanken om den ständiga växlingen i natt och dag, som förrinna och bringa människornas släkter att åldras och dö, medan morgonrodnaden dagligen strålar fram lika ny och skön öfver nya släkter med löften om kommande dagars lycka. U. anropas om lycka och rikedom, sättes som lyckogudinna i förbindelse, utom med Sūrya, med andra solgudar, med Acvin’erna, Varuna, Indra och Agni. Jfr E. Brandes, ”Ushas og Ushashymnerne i Rigveda” (1879), Vodskov, ”Sjaeledyrkelse og naturdyrkelse”, bd I (1897), Oldenberg, ”Die religion des Veda” (2:a uppl. 1917) och annan litt. hos Macdonell, ”Vedic mythology” (i Bühlers ”Grundriss der indo-arischen philologie”). K. F. J. 
<b>Usbeker,</b> Uzbeker, Osbeker, Ousbeker, i utländsk geografisk, etnografisk och historisk litteratur vanliga namnformer på det folk, som själft kallar sig ösbeger (se d. o.). 
<b>Uschak,</b> stad i turkiska vilajetet Khodavendikiar, sandjaket Kutaia, vid en liten biflod fr. n. till Menderez-tschaj (Maeander), 950 m. ö. h., vid järnvägen Alascher-Afium-Karahissar. Staden, som har omkr. 15,000 inv., är bekant som den hufvudsakliga tillverkningsorten för s. k. smyrnamattor (se Orientaliska mattor, sp. 880). 
<b>Uschebti.</b> Se Usjebti. 
<b>Uschuaia</b> (Ushuaia), hamnort på 55½° s. br. vid en 9 km. djup vik på södra sidan af Eldslandet, vid Beaglekanalen. Hit förlade argentinska staten 1884 en regeringsstation. Sedan 1869 fanns här en engelsk missionsstation, verksam bland kanalindianer af yagan-stammen, men denna aftynade, sedan argentinska regeringen tagit platsen om hand, och är nu nedlagd. I stället har i U. uppförts ett fängelse för militära förbrytare från Argentina. Orten har ett mycket naturskönt läge nedanför sydsluttningen af de intill 1,318 m. höga Martialbergen. (Se bild och karta i K. Skottsbergs "Båtfärder och vildmarksridter; minnen från en forskningsfärd", 1909.) I för polarforskning intresserade kretsar är U. kändt genom svenska Antarctic-expeditionen 1901-03 (se Nordenskiöld 10, sp. 1273), i det att expeditionsfartyget här utrustades för sin andra och sista färd till polarområdet sept.-okt. 1902. H. W—k. 
<b>Usedom</b> [o'sedåm], ö tillhörande preussiska prov. Pommern (reg.-omr. Stettin), skiljer, jämte den ö. därom, på andra sidan Swine belägna mindre ön Wollin, Pommersches haff från Östersjön och skiljes genom Peene från fastlandet. Nordväst-sydöstlig längd 55 km., bredd intill 25 km., areal 408 kvkm. Omkr. 34,000 inv. Ön omges af ända till 60 m. höga dynvallar. Bakom dessa träder flerstädes, liksom på Wollin och Rügen, genom diluvialbildningar den hvita kritan i dagen, bildande höjder om 40-50 m., hvilka i södra delen med dess boklundar och vattenspeglar ge ön en landskapsskönhet, som täflar med Rügens. Västra delen är mera flack och bördig, norra delen ödsligast och, såsom kringgärdad af lägre dyner, hotad af hafvet. Bland utanför nordkusten belägna grund och stenref märkes ett, benämndt Vinetariff efter sagornas sjunkna stad Vineta (se d. o.). Jordbruk, boskapsskötsel, sill- och flundrefiske, sjöfart och handel i förening med lotstjänst utgöra befolkningens viktigaste näringsgrenar, hvarjämte den har inkomst af badgäster om sommaren. - Staden U., på sydvästra sidan af ön, vid järnvägslinjen Ducherow-Swinemünde, är mycket gammal, omnämnd redan 1128. Omkr. 1,750 inv. Mera betydande är hufvudstaden i kretsen Usedom-Wollin, hamn- och badorten Swinemünde (se d. o.). Utmed öns yttersida ligger en rad numera af badgäster talrikt besökta gamla fiskebyar, t. ex. Ahlbeck och Heringsdorf (se dessa ord). - På nordvästra sidan af ön, vid Peenemünde, landsteg i juni 1630 Gustaf II Adolf med sin här och befäste starkt sitt där genast intagna läger, hvarjämte öfverste L. Kagg befäste staden U. Ön var därefter i svenskarnas våld, afträddes till dem 1648 i Westfaliska freden, men kom 1720 genom freden i Stockholm till Preussen, som redan 1713 under förevändning af sekvester besatt U.; några månader 1715 var den dock i svenskarnas händer. Sept. 1757, dec. 1758 och aug. 1759 intogs ön för kortare tid af svenskarna. I april 1807 inrymdes den åt fransmännen. (H. W—k. L. W:son M.) 
<b>Usedom</b> [o'sedåm], von, tysk adlig släkt. 1. Karl Georg Ludwig Guido von U., grefve (sedan 1862), preussisk diplomat, f. 1805 i Hechingen, d. 1884 i San Remo, användes i diplomatiska värf af olika slag (1845-48 och 
page_number=54, index= - Usedom, 1. Karl Georg Ludwig Guido von - Usedom, 2. Guido von - Useguha (Usegua) - Uselis - Usener, Karl Hermann - Useretsen (Usertesen) - Ushant - Ushas - Usher - Usia - Usingen - Usipeterna - Usjebti l. Uschebti 
1849-54 envoye vid Heliga stolen), några af stor betydelse. Så var han sitt lands representant vid fredsslutet med Danmark i Berlin 1850, och som envoye i Turin (1863-69) bidrog han i väsentlig mån till den allians mellan Preussen och Italien mot Österrike, som föregick 1866 års krig mellan dessa makter. 1872-79 var han generaldirektör för de kungl. museerna. 
2. Guido von U., tysk-turkisk amiral, f. 2 dec. 1854, inträdde som officer i marinen 1874 och befordrades efter hand till kapitän zur see samt utmärkte sig som chef på den till Kina under boxarupproret beordrade kryssaren "Hertha". Han var nämligen befälhafvare för den tyska landstigningskår, som i spetsen för de allierade makternas truppkontingenter, under öfverbefäl af brittiske amiralen Seymour, under återtåget från Lang-fan mot Tien-tsin 22 juni 1900 stormade arsenalen vid Hsi-kou. Seymours order "the Germans to the front" har blifvit ett ordspråk. 1904 blef U. marininspektionschef, 1905 konteramiral, 1906 varfschef i Kiel och 1908 vice amiral. 1910 erhöll han afsked och befordrades samtidigt till amiral. Under Världskrigets första år inträdde han ånyo i aktiv tjänst, blef amiral i turkiska flottan och förde med kraft och skicklighet öfverbefälet öfver Turkiets land- och sjöstridskrafter i striderna på Gallipolihalfön. 1. J. N.* 2. H. J—dt. 
<b>Useguha</b> (Usegua), landskap i det forna Tyska Öst-Afrika, vid Indiska hafvet, mellan Pangani i n. och hamnen Saadani i s. samt begränsadt i v. af Nguru. Det höjer sig terrassformigt från den af korallref omgifna kusten åt v. ända till en höjd af 2,000 m. Endast vid gränserna finnas floder, Pangani i n., Mligasi och Wami s. därom. Regn faller sällan utom under regntiden. Dalarna äro bördiga, men högre belägna trakter lida af torka. Lejon, leoparder, vildsvin och apor äro den väsentligaste faunan. Invånarna, <i>wasegua,</i> äro ett muhammedanskt bantufolk, som odlar majs, batater, sesam, tobak och vid kusten kokospalmer. Största orten är Sadani, 5 km. n. om Wamis mynning, med dålig hamn och omkr. 4,000 inv. Därifrån utgår karavanhandeln till det inre landet. Längre upp vid Wami ligger den franska missionsstationen Mandera. E. A—t. 
<b>Uselis,</b> fornstad på Sardinien på berget s. ö. om Oristano. Åtminstone så tidigt som 58 e. Kr. kallades orten <i>Colonia Julia Augusta Uselis.</i> Senare blef den biskopssäte (till 1100-talet). På platsen för den forna staden ligger nu kyrkan Santa Reparata, där man funnit åtskilliga fornlämningar. J. C. 
<b>Usener</b> [o's-], Karl Hermann, tysk filolog, f. 1834 i Weilburg, d. 1905 i Berlin, blef 1858 lärare vid Joachimsthalgymnasiet i Berlin och 1861 e. o. professor i Bern samt var ord. professor 1863-66 i Greifswald och 1866-92 i Bonn. Bland hans många om skarpsinne och ovanlig lärdom vittnande arbeten må nämnas <i>Götternamen, versuch einer lehre von der religiösen begriffsbildung</i> (1895). Han har där liksom ock i <i>Religionsgeschichtliche untersuchungen</i> (3 bd, 1889-99) banat väg för en alldeles ny uppfattning af den antika mytologien och religionen. Han utgaf dessutom upplagor och kommentarer af klassiska författare samt arbeten i helgonhistoria, där han påvisar många kristna legenders sammanhang med hedniska föreställningar. J. C. 
<b>Useretsen</b> (Usertesen), egyptiska konungar. Se Egypten, sp. 1479-80, och Sesostris. 
<b>Ushant</b> [a7 J ont], eng., det af sjömän allmänt nyttjade namnet på franska ön Ouessant, utanför kusten af Bretagne. 
<b>Ushas.</b> Se Usas. 
<b>Usher</b> [a7 J e], ärkebiskop. Se Ussher. 
<b>Usia</b> (hebr. <i>Ussija,</i> "Jehovah är min styrka"), äfven kallad Asarja ("Jehovah hjälper"), konung i Juda rike, samtidig med Jerobeam II i Israels rike, besteg efter sin faders, Amasjas, död, enligt det häfdvunna antagandet omkr. 810 f. Kr., tronen vid 16 års ålder och regerade till omkr. 758. Anmärkas må dock, att kilskrifterna flytta kronologien längre fram i tiden, så att U. möjligen regerat omkr. 20 år senare. Under hans långa regering (se 2 Kon. 15: 1-7 och 2 Krön. 26) uppnådde riket Juda enligt sistnämnda urkund höjdpunkten af inre blomstring och yttre makt. Profeten Amos uppträdde denna tid; afgudadyrkan var undertryckt och Jahvehs (Jehovahs) dyrkan härskande, ehuru "offerhöjderna icke afskaffades". U. befordrade jordbruket, befäste Jerusalem och andra platser, upprättade en stor krigshär, kufvade filisteerna i v. och araberna i s., utsträckte rikets sydgräns ända till Elanitiska hafsviken och gjorde ammoniterna i ö. skattskyldiga under Juda. Under sitt sista lefnadsår blef U. spetälsk, hvarför hans son Jotam då måste öfverta regeringen. J. P. 
<b>Usingen</b> [o7s-], kretsstad i Hessen-Nassau, reg.-omr. Wiesbaden, till vänster om Usaån (högerbiflod till Wetter). Omkr. 2,000 inv. Efter U. bar en gren af ätten Nassau sitt namn (se Nassau 1). 
<b>Usipeterna</b> (lat. <i>Usipetes, Usipii</i>), en forngermansk folkstam, som först bodde i nuv. Sachsen och Reuss, men undanträngdes, jämte de närboende tenktererna, af sveberna till Rhens nedre lopp (från Lippe till Nijmegen) och där skingrades af Caesar 55 f. Kr. Jfr Schmidt, "Allgemeine geschichte der germanischen völker" (1909). R. Tdh.* 
<b>Usjebti</b> l. Uschebti (fnegypt., "svaromän", "borgensmän"), en grupp små, mumieformiga fornsaker, som plägade nedläggas i grafven, ofta nog till ett mycket stort antal och då vanligen i särskildt för ändamålet förfärdigade kistor. De största äro sällan öfver 25 cm. i längd, de minsta knappt 5 cm. Materialet är ytterst växlande: brons, kalksten, diorit, granit, trä, terrakotta, t. o. m. obränd lera. Den sistnämnda sortens usjebti, som te sig ytterst anspråkslöst, äro flyktigt skisserade till sin modellering och utaf särdeles billig art. Usjebti förfärdigade af brons och granit eller diorit förråda däremot stor omsorg i utförandet; i synnerhet är detta märkbart, om de äro försedda med skulpterade inskrifter, hvilket icke hör till sällsyntheterna. Af stor skönhet är en del med blå emalj öfverdragna terrakotta-usjebti. Den blå färgen är ibland så vacker, att Egyptens industri säkerligen ingenstädes eljest kunnat åstadkomma den vackrare. De inskrifter, som pryda usjebti, innehålla ibland ej stort mer än den dödes namn med angifvande af hans samhällsställning och hans föräldrar. Stundom äro 
page_number=55, index= - Usjebti l. Uschebti - Usk, Thomas - Uskadama - Uskela - Uskoker - Uslar, Petr Karlovitj - Usmaiten - Usman (Ussman) - U. S. N. - Usnea barbata, Skägglaf - Usnein - Usninsyra - Uso 
åter deras inskrifter ganska långa och utgöras då af en mer eller mindre fullständig afskrift af Dödsbokens 6:e kapitel. Innehållet i detta kapitel är en bön till usjebti om hjälp vid de omfattande jordbruksarbeten, som den aflidne enligt egypternas religiösa tro hade att förrätta i undervärlden. Usjebti äro dock ej alltid att betrakta som ställföreträdare, utan uppfattas ofta som den döde själf. Till usjebtis kostym höra hacka, spade och sädeskorg, emblem, som tydligt hänvisa på deras egenskap af jordbruksarbetare. K. P.* 
<b>Usk</b> [a;sk], Thomas, engelsk medeltidsförfattare, f. i London, d. 1388, var skrifvare hos John af Northampton, medan denne var mayor i London 1381-83. Då U. angaf sin förman för öfverträdelser, som förde honom i fängelset, anklagades han, sedan hertigen af Gloucester kommit till makten, för förräderi och dömdes till döden. Domen utfördes 4 mars 1388, enligt en samtida berättelse, med ovanlig grymhet. Som författare är U. först känd sedan 1897, då det lyckades H. Bradley att bevisa, att <i>The testament of love,</i> ett af de mest betydande prosaarbetena i England från slutet af 1300-talet och som hittills tillskrifvits Chaucer, var författadt af U., som tydligen namnger sig själf i arbetets första rader. "Kärlekens testamente" är skrifvet omkr. 1387 och först utgifvet af W. Tynne i hans upplaga af Chaucer (1852), sedan af Skeat i "Chaucerian and other pieces" (1897). J. M. 
<b>Uskadama,</b> stad. Se Adrianopel. 
<b>Uskela</b> [o's-], socken i Åbo och Björneborgs län, Finland, Halikko domsaga och härad. Pastorat af 1:a kl., Bjärno kontrakt, Åbo ärkestift; en af Finlands äldsta församlingar, omnämnd redan i början af 1300-talet. Till pastoratet hör äfven Muurla kapell; på gränsen mellan U. och Halikko ligger Salo köping. Areal (jämte Salo) 137 kvkm. 3,818 inv. (1918), finsktalande. O. B—n. 
<b>Uskoker,</b> serb. <i>uskotsi,</i> rymmare, kallades de sydslaviske flyktingar, som från slutet af 1400-talet slogo sig ned först i Kroatien och Bosnien, sedan i det dalmatiska kustlandet, företrädesvis vid Spalato och Zengg, där de bildade krigiska samhällen, som ofta bistodo Österrike mot Turkiet och Ungern. Sedan denna organisation hade upplösts, bildade kvarlefvorna grundstommen till Militärgränsen (se d. o.). A—d J. 
<b>Uslar,</b> Petr Karlovitj, baron, rysk språkforskare, f. 1816 på familjegodset Kurovo (Tverska guv.), d. där 1875, tjänstgjorde 1837-40 som officer vid sappörbataljonen i Kaukasus, genomgick därefter militärakademien i Petersburg, tjänstgjorde 1843-44 i Sibirien och deltog i en expedition mot kirgiserna. 1845-53 var han sysselsatt med militärstatistiska arbeten öfver guv. Tver och Vologda, deltog i ungerska fälttåget och affattade, sedan han återkommit till Kaukasus, en militärstatistisk beskrifning öfver guv. Erivan. Han deltog äfven i 1855-56 års krig i Asien. - Sedan U. 1858 fått kejserlig befallning att skrifva Kaukasus' historia, egnade han sig uteslutande åt undersökningen af de kaukasiska språken, om hvilka man förut i den lärda världen visste ganska litet. Fr. o. m. 1861 utkommo efter hand i litografiskt öfvertryck af honom författade redogörelser för abchasiska, tjetjensiska, avariska, lakska (l.. kasikumykiska), hyrkaniska och kyriniska språken. För vetenskapen blefvo dessa arbeten egentligen dock tillgängliga först i A. Schiefners tyska bearbetningar i ryska vet. akad:s "Memoires", bd VI-XX). Äfven om en del andra språk i Kaukasus har han lämnat mer eller mindre utförliga notiser. U. ville endast ha sina skrifter ansedda som material för språkforskare ex professo, men han egde själf icke blott säker blick för de olika språkens egendomligheter, utan äfven korrekta vyer öfver språklifvet i det hela. Vetenskapen har honom att tacka för nästan allt hvad den nu känner om de egentliga s. k. Kaukasusspråken, hvilka icke äro besläktade med några språk utom Kaukasus och äfven sinsemellan äro så skilda, att det åtminstone är högst osäkert, om de äro genealogiskt förbundna. Bland hans öfriga arbeten må nämnas ett omfattande arbete om Kaukasus' äldre historia: <i>Drevnjeišija skazanija o Kavkaze</i> (Tiflis, 1881). U. arbetade jämväl för de kaukasiska stammarnas bildning, verkade för skolors inrättande, skref abc-böcker (med för ändamålet apterade ryska alfabet) och kan gälla som Dagestans civilisator. Först på den af U. beträdda vägen kunde Rysslands nya undersåtar efter hand emanciperas från den muselmansk-arabiska bildningen, och komma Ryssland närmare. I tjänsten avancerade U. till generalmajor i kaukasiska generalstaben. Hans arbeten ha utgetts på bekostnad af kaukasiska skoldistriktets styrelse i en samlad upplaga under titeln <i>Etnografija Kavkaza.</i> Lll. 
<b>Usmaiten,</b> sjö i nordvästra delen af Kurland, har aflopp till Östersjön genom floden Irbe. Areal omkr. 40 kvkm. Den omsluter fyra öar (4,5 kvkm.), af hvilka den största är Frischholm och den märkligaste Moritzholm, där grefve Morits af Sachsen, af ryska regeringen 1727 befalld att lämna Kurland, sökte skydd och beredde sig att hålla stånd mot en rysk arme (se Morits 2, sp. 1117). Spår af gamla befästningar synas ännu. (H. W—k.) 
<b>Usman</b> (Ussman), stad i ryska guv. Tambov, vid Usman, biflod till Voronesj (Dons flodområde), och vid järnvägen Koslov-Voronesj. Omkr. 8,000 inv. (H. W—k.) 
<b>U. S. N.</b>, förkortning för <i>United states' navy,</i> Förenta staternas flotta. 
<b>Usnea barbata,</b> Skägglaf, <i>bot.</i>, är en på träd och gärdsgårdar allmänt växande busklaf. Bålen är grå, trind, med seg märgsträng och vanligen utspärrade grenar, i hvilkas spetsar apotecierna sitta (se Lafvar, fig. 3). Skägglafven har sitt namn däraf, att den i torrt väder askgrå lafven är snarlik ett tofvigt, grått skägg, där den hänger ned från stammar och i synnerhet från grenar, företrädesvis hos gamla bortdöende eller döda granar. Under fuktig väderlek drar skägglafven något åt gröngrått. Skägglafven var fordom officinell. Efter lämplig preparering kan den med fördel användas i st. f. tagel till stoppning af madrasser o. d. Utom <i>U. barbata</i> förekommer mycket sällsynt i mellersta Sverige en annan art, <i>U. longissima,</i> med hängande, ända till 8 m. lång bål. O. T. S. (G. L—m.) 
<b>Usnein,</b> <i>kem.</i> Se Lafstärkelse, sp. 801. 
<b>Usninsyra,</b> <i>kem.</i> Se Lafsyror, sp. 801. 
<b>Uso</b> (it. <i>uso,</i> bruk), <i>hand.</i>, växels förfallotid och bruk i afseende å sättet för dess beräkning. 
page_number=56, index= - Uso - Usok-passet - Uspallata - Uspenskij, 1. Gljeb Ivanovitj - Uspenskij, 2. Nikolaj, Vasiljevitj - Uspenskij, kyrkklocka - Uspenskij sobor - Usqu ad nauseam (taedium) - Usquebaugh - Ussa - Ussa (Sabrejana) - Usselinx, Willem 
- Uso-tara. Se Tara. - Uso-växel. Se Usans. 
<b>Usok-passet.</b> Se Uzsokpasset. 
<b>Uspallata</b> [-palja'-], pass. Se Cumbre och Transandinska järnvägen. 
<b>Uspenskij.</b> 1. Gljeb Ivanovitj U., rysk författare, f. 1840, d. 1902, väckte litterär uppmärksamhet 1866, då han i "Sovremennik" offentliggjorde sina groft realistiska byskildringar <i>Nravy Rasterjaevoj ulitsy</i> (Sederna vid Rasterjajevagatan). 1:a uppl. af hans berättelser utkom 1866 (flera uppl.). I början skildrade han företrädesvis småborgare och tjänstemannaproletariatet, men koncentrerade sig sedan på bondelifvet och blef ledaren för de s. k. narodnikerna i ryska litteraturen. Som hans mästerverk betraktas den agrariska romanen <i>Vlast' zemli</i> (Jordens makt; 1881), hvari påvisas bondens samhörighet med den jord, som han brukar, och faran af industrialismens öfverhandtagande på landsbygden. U:s skrifter äro mycket värdefulla som sociologiska dokument, men brista i den konstnärliga kompositionen och stilen. - 2. Nikolaj Vasilievitj U., den föregåends kusin, f. 1837, d. 1899, författade ock by-noveller i narodnikernas realistiska stil, hvilka utgåfvos på 1860-talet i flera upplagor. 1-2. A—d J. 
<b>Uspenskij,</b> kyrkklocka. Se Ivan velikij, sp. 1118. 
<b>Uspenskij sobor,</b> katedral. Se Moskva, sp. 1185. 
<b>Usque ad nauseam</b> (taedium), lat., "ända till äckel". 
<b>Usquebaugh</b> [Vskwibä], skotskt brännvin af viskytyp eller ock "kryddbrännvin" (ofta med russin o. s. v.). 
<b>Ussa</b> (hebr. <i>‘uzza</i>) var en son till Abinadab i Kirjat-Jearim, i hvars hus arken efter dess återkomst från Filisteen en tid var uppställd. Hans namn fästes för långa tider i Israels minne därigenom, att han, då David beslutit att föra arken till Jerusalem, därvid kom att beröra helgedomen och samtidigt helt plötsligt dog, en händelse, som af folket betraktades som ett straff för, att han vidrört det heliga (jfr 4 Mos. 4: 15), och kom David att ge stället, där olyckan inträffade, namnet Peres-Ussa (2 Sam. 6 ff.). - U. synes ha varit ett icke ovanligt namn. I en trädgård, tillhörig en U. (möjligen = Asarja) i Jerusalem, blefvo konungarna Manasse, Amon (2 Kon. 21: 18, 26) och (enligt septuaginta till 2 Krön. 36: 8) äfven Jojakim begrafna. E. S—e. 
<b>Ussa</b> (stundom benämnd Sabrejana), biflod till Petjora i Nord-Ryssland, upprinner på västsidan af Samojediska (nordligaste) Ural, har sydvästligt lopp och 720 km. längd samt faller ut på 66° n. br. och en höjd ö. h. af 47 m. i Petjora, som nedanför föreningsstället får 1 km. bredd. U. utgör ungefärlig sydgräns för tundraområdet i europeiska Rysslands nordöstligaste del. H. W—k. 
<b>Usselinx</b> [y's-], Willem, holländsk grundare af handelskompanier och ekonomisk författare, f. 1567 i Antwerpen, d. omkr. 1647 i Nederländerna, tillbragte en del af sin ungdom med resor och handelsföretag i Spanien, Portugal och på Azorerna och började efter sin återkomst (omkr. 1591) till Nederländerna verka för den stora plan han otvifvelaktigt under sina resor fattat att i sitt fädernesland bringa till stånd ett storartadt bolag till drifvande af handel på Amerika eller, på dåtidens språk, ett västindiskt kompani. Genom en mängd småskrifter i detta ämne sökte han bana väg för denna sin plan. Först 1616 togs saken om hand af generalstaterna, och 1621 kom det holländsk-västindiska kompaniet till stånd, dock under andra former, än U. velat, och utan att han fick någon befattning därmed. Anseende sig otacksamt behandlad och dessutom ruinerad genom misslyckade spekulationer, lämnade U. sitt fädernesland vid samma tid, 1623, som det västindiska kompaniet utrustade sin första expedition. På väg till Danzig, kom han hösten 1624 till Göteborg, där han fick audiens hos Gustaf II Adolf och för honom framlade sin stora plan. I Sverige lyckades han hastigare vinna gehör. Redan 21 dec. 1624 fick han af konungen i uppdrag att upprätta ett handelskompani för Asien, Afrika, Amerika och "Magellanica", 6 juni 1626 utfärdades patent för svenska Söderkompaniet (se d. o.), och från l maj 1627 erhöll detta på 12 år uteslutande rätt till handel och kolonisation i främmande världsdelar. I förlitande på hans "prospekter" förespeglade man sig storartade resultat. Konungen själf tecknade sig som deltagare med en stor summa; riksråd, biskopar, magistrater m. fl. uppmanades till deltagande och verksamhet för saken, och äfven på riksdagen 1627 talades ifrigt för kompaniet och tecknades bidrag. Direktörer tillsattes, och företaget syntes med det första skola sättas i verket. Konungens afresa till kriget i Preussen och de därefter följande politiska händelserna undansköto emellertid förverkligandet, och ifvern svalnade trots U:s skrifter och resor, hvilka senare utsträcktes till provinserna på andra sidan Östersjön för att vinna nya deltagare och af konungen utverka upplåtandet af fartyg för den första handelsresan. Dröjsmål med inbetalningen af subskriberade bidrag och andra motigheter föranledde U. att uppge saken här i Sverige, och i början af 1629 begaf han sig åter till sitt hemland. Där lockade den politiska ställningen honom till ett skriftställeri, som inom kort bragte honom i delo med generalstaterna, hvarför han åter uppsökte Gustaf Adolf, som då öfvergått till Tyskland. I spåren af konungens segertåg sökte U. verka för sitt "kompani", som då skulle omfatta äfven tyska stater, och ännu i lägret vid Nürnberg i okt. 1632 gillade Gustaf Adolf denna plan och lät uppsätta fullmakt för U. såsom verkets föreståndare. Efter konungens död fullföljde Oxenstierna saken, lät framlägga den för konventet i Heilbronn och utfärdade april 1633 ett nytt inbjudningspatent för det utvidgade kompaniet. Slaget vid Nördlingen (1634) omintetgjorde emellertid hela företaget. Förgäfves sökte U. i Frankrike realisera sina planer, så ock i Nederländerna, där dock Oxenstierna under ett besök 1635 inledde de förbindelser, som snart 
page_number=57, index= - Usselinx, Willem - Ussher l. Usher, James - Ussi, Stefano - Ussing, 1. Tage Algreen - Ussing, 2. Werner Jasper Andreas 
nog ledde till realiserandet af U:s ursprungliga plan i Sverige och anläggandet af kolonien Nya Sverige (se d. o.) U. åter vidgade sina vyer och sökte nu i Nederländerna verka för ett förbund mellan de mot Spanien fientliga staterna för denna makts undanträngande från handeln på de främmande världsdelarna. Men hvarken i Nederländerna eller i Östersjöstäderna, där han senare åter uppträdde, lyssnade man till honom. 1641 kom U. ånyo till Sverige, där han dels verkade för sina gamla planer, dels arbetade för förslaget att invalla och torrlägga en vik af Mälaren vid Arbogaåns utlopp. 1643 nödgades han begära understöd af regeringen för att kunna lämna landet och affärdades s. å. som ett slags handelsagent till Nederländerna, där han synes ha dött fyra år senare. - U. måste anses såsom en betydande vägbrytare för den europeiska kolonialpolitiken, framför allt genom sitt skriftställeri. Samtliga aktstycken, till större delen af U. författade, rörande hans svensk-tysk-nederländska kolonisationsplaner utgaf han i Tyskland 1633 under titeln <i>Argonautica gustaviana,</i> hvilket arbete, om man bortser från författarens många fantastiska hypoteser och öfverdrifter, kan anses som en viktig källskrift för handelns och emigrationens historia under 1600-talet. Sveriges och flera andra länders arkiv gömma dessutom en massa af U. ingifna skriftliga aktstycken. - Jfr Franklin Jameson, "Willem U., founder of the dutch and swedish West-India companies" (1887; i "Papers of the American historical association", vol. II), och Amandus Johnson, "The swedish settlements on the Delaware" (2 bd, 1911). Spr.* 
<b>Ussher</b> [a7jo] l. Usher, James, irländsk kyrkoman, en af sin tids lärdaste reformerta teologer, f. 1581, d. 1656, blef 1607 teol. professor i Dublin, 1621 biskop i Meath och 1625 ärkebiskop af Armagh och Irlands primas. I tal och skrift förde han en ihärdig kamp mot romerska kyrkan och påfven. Som ärkebiskop sökte han ifrigt, ehuru utan större framgång, rädda irländska kyrkans själfständighet emot engelska anspråk på öfverhöghet. I teol. hänseende stod han under kalvinskt inflytande, men lefde på god fot med ärkebiskop Laud. På grund af denna sin mellanställning togs han i anspråk som medlare mellan de högkyrklige och de revolutionäre republikanerna, men misslyckades och förlorade i revolutionens stormar såväl ämbete som personlig egendom. Blott sitt bibliotek lyckades han rädda. Troget höll han fast vid Karl I, vid hvars afrättning han var närvarande. Sina sista år tillbragte han i tillbakadragenhet, sysselsatt med lärda studier. Cromwell behandlade honom höfligt, men tillbakavisade honom sträft, när han ville lägga sig ut för anglikanerna. Hans många efterlämnade skrifter äro dels af apologetisk-polemiskt innehåll, dels arkeologisk-kyrkohistoriskt och kronologiskt. Som de mest betydande må nämnas <i>Britannicarum ecclesiarum antiquitates</i> (1639, ökad med nytt material 1677 och 1687), <i>Annales veteris et novi testamenti</i> (1650-54) och <i>Chronologia sacra</i> (1660). E. M. R. 
<b>Ussi</b> [o'ssi], Stefano, italiensk målare, f. 1822 i Florens, d. 1901, elev af akademien i Florens, erhöll pris redan för sina första taflor, <i>Den barmhärtige samariten, Bayards död</i> och <i>Lasarus' uppväckande från de döde,</i> samt fortsatte därefter 1849-53 sina studier i Rom. Ett af hans förnämsta arbeten är <i>Hertigens af Aten fördrifning från Florens</i> (1867, i Florens' akademi). Bland hans senare alster märkas <i>Den stora karavanens aftåg från Kairo till Mekka</i> (1873), <i>Bianca Capello söker förgifta kardinal de' Medici</i> (1878). U. var professor i Florens samt sedan 1875 led. af svenska konstakademien. (G—g N.) 
<b>Ussing.</b> 1. Tage Algreen-U., dansk politiker, ämbetsman, f. 11 okt. 1797, d. 25 juni 1872, blef student 1816 och juris kandidat 1822. Han började redan 1817 sin författarbana med <i>Napoleon den eneste</i> och utgaf 1819-21 några mycket hänsynslösa kritiker riktade mot universitetslärare, bl. a. <i>Beviis for at Adam Öhlenschläger er gaaet fra sans og samling.</i> 1831 blef han kanslisekreterare, 1836 landsoverretsassessor, 1840 professor vid universitetet, 1844 borgmästare i Köpenhamn, 1847 "deputerad" i kansliet och 1848 generalprokurator, hvilken plats han behöll intill sin död. Han erhöll titel af etatsråd 1846 och af konferensråd 1859. Redan 1834 valdes U. i Köpenhamn till ständerdeputerad och bevistade alla möten i Roskilde 1835-46. Under de första åren var han ifrig och dristig förespråkare för tryckfrihet, sparsamhet i statshushållningen och andra nyttiga reformer, framställde förslag om ständernas noggranna kontroll öfver finanserna o. s. v. och erhöll som utmärkelse därför af sina medborgare en guldpokal 1839. Men då de liberale framställde sina anspråk på en verkligt konstitutionell författning och Slesvigs närmare förening med konungariket, drog U. sig tillbaka och slöt sig till regeringspartiet. Det var också U., som 1844 framkallade ett uttalande af ständerförsamlingen i Roskilde om önskvärdheten af full klarhet i frågan om tronföljden till rikets landskap och därigenom gaf upphof åt Kristian VIII:s "öppna bref" 1846. I den grundlagstiftande riksförsamlingen 1848-49 var U. en af de konservatives verksammaste talare vid bekämpande af den allmänna rösträtten och slutade med att protestera mot grundlagen. 1854-66 var han konungavald medlem af riksrådet och hörde då till helstatspartiet. U. användes i många praktiska värf och var medlem af flera viktiga kommitteer. Som "borgerrepresentant" (stadsfullmäktig) i Köpenhamn 1849-69 spelade han en viktig roll. Han skref <i>Haandbog i den danske kriminalret</i> (1829; 4:e uppl. 1859) och <i>Haandbog i den danske arveret</i> (1855) samt utgaf en samling "Kgl. reskripter m. m. fra 1813-65" (1825-71) och "Love og anordninger" för tiden 1850-70. Han var icke någon stor rättslärd, men egde mycken praktisk duglighet. - 2. Werner Jasper Andreas U., den föregåendes kusins son, ämbetsman, f. 4 mars 1818, d. 2 dec. 1887, blef juris kandidat 1838 samt tjänstgjorde 
page_number=58, index= - Ussing, 2. Werner Jasper Andreas - Ussing, 3. Johan Louis - Ussing, 4. Stefan Peter Johannes Hjort - Ussing, 5. Henry - Ussing, 6. Niels Viggo - Ussing, 7. Karl - d’Usson l. Dusson - Ussun-Ada 
därefter i kansliet. Han skref 1847 en kort, prisbelönt framställning af <i>De danske landboforhold</i> och blef s. å. assessor i landsoverretten i Viborg. 1848-53 var U. medlem först af den grundlagstiftande riksförsamlingen och sedan af folketinget, inom hvilket han slöt sig till det nationalliberala partiet. 1854-64 var han appellationsretsråd i Flensburg, 1864-73 assessor i Höjesteret och därefter direktör i nationalbanken. 1866 blef U. konungavald medlem af landstinget, där han utförde ett betydelsefullt arbete och intog en mycket själfständig politisk ställning. 1868-77 deltog han i processkommissionen. Vid Köpenhamns universitets 400-års jubileum 1879 kreerades U. till hedersdoktor. - 3. Johan Louis U., den föregåendes broder, filolog, f. 10 april 1820, d. 28 okt. 1905, blef filol. kandidat 1842 och tog magistergraden 1844. Han reste därefter under två år uti Italien, Grekland och Turkiet, företrädesvis studerande konstarkeologi. 1847 blef han lektor samt var 1849-95 professor vid universitetet i grekisk och romersk filologi och 1877-96 provst (föreståndare) för Regensen (se d. o.). Hans viktigaste filologiska arbete är en kritisk och exegetisk upplaga af Plautus' komedier (5 bd, 1875-87), som han vunnit stort erkännande för. Därtill slöt sig en afh. om den yngre attiska komedien och dsss latinska bearbetare, Plautus och Terentius (1875). Vidare vår U. Madvig behjälplig vid utgifningen af Livius (1861-66). U. författade också en grekisk-romersk metrik (1893) samt flera afh. om grekernas och romarnas privatlif. Af större vikt äro dock hans konstarkeologiska arbeten. Redan 1849 lämnade han viktiga bidrag till förklaringen af Parthenons byggnadsförhållanden; senare följde bl. a. afh. om den grekiska pelarbyggnadens utveckling (1894) samt om Vitruvius' "De architectura" (1896), som äfven föreligger i en engelsk upplaga (1898), och om gräfningarna i Pergamon (1897; öfv. till ty.). Slutligen skref U. en biografi öfver konsthistorikern N. L. Höyen och utgaf hans skrifter (3 bd, 1871-76). På sin 80-årsdag (1900) hedrades han med en festskrift af danska arkeologer och filologer. - 4. Stefan Peter Johannes Hjort U., den föregåendes kusin, skulptör, f. 1828 i Ribe, d. 1855 i Köpenhamn, studerade för H. V. Bissen och vid konstakademien. Han utförde klassiska, bibliska och realistiska ämnen, <i>Barn, som fångat en krabba, En man vattnar en häst</i> (brons, 1853) och reliefen <i>Barnamordet i Betlehem</i> (tillhöra konstmuseet), statyetterna <i>Balder</i> och <i>Nanna</i> (Hirschsprungska museet), statyetten <i>Badande flicka</i> (1854; Glyptoteket). Samma år, som han dog, vann han pris för <i>En fiskargosse.</i> Hans tidiga död afbröt en mycket lofvande konstnärsbana. - 5. Henry U., son till U. 3, präst, f. 2 juli 1855, blef 1877 teol. kandidat och 1883 teol. licentiat, 1882 kyrkoherde i Veilby i närheten af Aarhus och förflyttades 1891 till den af Karl Jacobsen uppförda Jesuskyrkan i Valby, där han, som är en utmärkt predikant, samlade talrika åhörarskaror; härifrån befordrades han 1915 till Vorfruekirken i Köpenhamn som stiftsprovst (domprost) i Själlands stift. Han är en af ledarna för den inre missionen och har i denna egenskap ifrat mycket för Köpenhamns kyrkliga angelägenheter samt är sedan 1911 ordf. i Det kirkelige landsforbund, som starkt häfdat folkkyrkans själfständighet emot statsmakten. U. har skrifvit bl. a. <i>Evangelisk sejrsgang over jorden</i> (1902; 2:a uppl. 1908), d. v. s. den protestantiska missionshistorien. - 6. Niels Viggo U., den föregåendes broder, geolog och mineralog, f. 14 juli 1864, d. 23 juli 1911, blef polyteknisk kandidat 1886, studerade 1887-88 mineralogi och petrografi i utlandet, hos W. C. Brögger (då vid Stockholms högskola), P. Groth i München och H. Rosenbusch i Heidelberg. 1890 blef han docent i mineralogi och geologi och 1895 professor mineralogiae vid Köpenhamns universitet och Polyteknisk laereanstalt. U. verkade hufvudsakligen inom det mineralogiska och petrografiska området och egnade sig särskildt åt forskningar rörande södra Grönlands, trakten kring Ivigtut och Julianehaab, geologiska förhållanden. Hans hufvudarbete på detta område, <i>Geology of the country around Julianehaab, Greenland</i> (i "Meddelelser om Grönland", vol. XXXVIII, 1911), som blef färdigtryckt först efter hans död, innehåller viktiga bidrag till lösningen af omtvistade frågor ang. eruptivernas natur och deras uppträngande i jordskorpan. Äfven inom glacialgeologien arbetade U. med framgång. I <i>Om Jyllands hedesletter og teorierna for deres dannelse</i> (i "Vidensk. selsk:s oversigt", 1903) förklarade han hedslätterna vara bildade af sand, utsköljd omedelbart utanför inlandsisens kant, då den under det yngre baltiska stadiet nådde sin största utsträckning; han kunde då påvisa, att inlandsisen lämnat kvar en öfver Jylland sammanhängande serie af moränbildningar och angaf gränsens förlopp i de öfriga delarna af det nedisade området, hvarigenom han bragte klarhet i våra föreställningar om den yngre baltiska isströmmen och dess utbredning. Danmarks geologiska förhållanden har U. skildrat i en mästerlig kort framställning, <i>Danmarks geologi i almenfatteligt omrids</i> (1899; 3:e uppl., utg. af Poul Harder, 1913). U. var led. af Danske videnskabernes selskab (1903) och Fysiogr. sällsk. i Lund (1905). - 7. Karl U., son till U. 2, rättslärd, f. 22 april 1857, blef juris kandidat 1880, förvärfvade 1884 doktorsgraden med afh. <i>Anders Sandöe Örsted som retslaerd.</i> Han blef 1891 assessor i kriminalrätt, öfvergick 1905 till Landsoverretten samt blef dennas ordf. (justitiarius) 1910. 1910-20 var U. ordf. i den fasta förlikningskommissionen i stridigheter mellan arbetsgifvare och arbetstagare och sedan 1914 direktör för Nationalbanken. Han var 1903-07 verksam led. af nykterhetskommitten. 
1-3, 5, 7. E. Ebg. 4. G—g N. 6. K. A. G. 
<b>d'Usson</b> [dysså'] l. Dusson, markis och grefve. Se Bonnac. 
<b>Ussun-Ada.</b> Se Uzun-Ada. 
page_number=59, index= - Ussuri - Ussuribanan - Ussurien (Ussuriområdet), Ryska Mandschuriet - Ust - Ustadalen - Ustaelven - Ustaoset - Ustatind - Ustav - Ustavand - Ust-Azovsk - Ust-Dvinsk - Usteri, 1. Johann Martin - Usteri, 2. Paulus - Usteri, 3. Leonard - Ustica - Ustilaginaceae - Ustilagineae, Hemibasidii, Ustilagineer, Sotsvampar, Brandsvampar 
<b>Ussuri,</b> biflod fr. h. till Amur i norra Öst-Asien, uppstår af två källfloder, Daubiche och Ulache, hvilka upprinna i Sibiriska kustprovinsen på Sichota-Alin l. "Tatarberget", en lång kustkedja utmed Japanska hafvet. Efter föreningen tar floden nordlig riktning och bildar tills. med den från sjön Chanka i s. kommande bifloden Sungatscha gräns mellan Mandschuriet och Kustprovinsen, tills den genom ett litet delta förenar sig med Amur ofvanför staden Chabarovsk. Från Sungatschas inlopp och dit är U. segelbar, på ett lopp af 770 km. På ringa afstånd från floden är järnvägen mellan Vladivostok och Chabarovsk, den s. k. Ussuribanan, framdragen.´ (H. W—k.) 
<b>Ussuribanan.</b> Se Ussuri och Sibiriska järnvägen. 
<b>Ussurien</b> (Ussuriområdet, ry. <i>Južnono Ussurijskij otdel</i>), äfven benämndt Ryska Mandschuriet, utgör den sydligaste, mellan floden Ussuri och hafvet belägna delen af Sibiriska kustprovinsen (se d. o.). 
<b>Ust,</b> ry., mynning, förekommer i geografiska namn. 
<b>Ustadalen,</b> öfversta hålvägen i Hallingdal, Norge, genomfluten af Ustaelven. K. G. G. 
<b>Ustaelven</b> kommer från Ustavand (4,35 kvkm.) och bildar ett af hufvudtillflödena till Hallingdalsälfven, Norge. Älfven, som eges af norska staten, representerar, outbyggd, 4,800 hkr, utbyggd 19,200 eff. hkr. Vid dess utlopp ur Ustavattnet, Ustaoset, ligger en järnvägsstation på Bergensbanan. Söder därom det 1,350 m. höga Ustatind, med härlig utsikt öiver Hardangervidda. K. G. G. 
<b>Ustaoset.</b> Se Ustaelven. 
<b>Ustatind</b> [-tinn]. Se Ustaelven. 
<b>Ustav.</b> Se Typikon. 
<b>Ustavand</b> [-vann]. Se Ustaelven. 
<b>Ust-Azovsk,</b> hamn. Se Genitjesk. 
<b>Ust-Dvinsk,</b> fästning och hamn. Se Dünamünde. 
<b>Usteri</b> [o'st-]. 1. Johann Martin U., schweizisk tecknare och skald, f. 1763 i Zürich, d. 1827, nödgades mot sin önskan egna sig åt affärsverksamhet, i faderns porslinsfabrik, men efter en resa i Tyskland, Nederländerna och Frankrike hängaf han sig åt sin lust för teckningskonst och diktning, lämnade affären och blef själen i det af hans farbroder Heinrich U. 1787 stiftade allmänna schweiziska konstnärssamfundet. U:s teckningar äro i litet format, utförda med penna i fina, men fria och säkra konturer, målade med tusch eller kolorerade som miniatyrer. Han utförde, liksom Hogarth, hela följder af teckningar med moralisk tendens, men med fin smak, äfven i karikatyrerna. Hans dikter på schweizisk dialekt äro idyller (<i>De Vikari</i> och <i>De Herr Heiri</i>), ballader och visor; de på högtyska äro mattare, dock lefver sällskapsvisan <i>Freut euch des lebens</i> på folkets läppar. Hans <i>Dichtungen in versen und prosa</i> utgåfvos i 3 bd 1831 (flera uppl.). U. blef 1803 medlem af stora rådet, 1810 af stadsrådet i Zürich och 1815 af regeringsrådet. Jfr Nägeli, "J. M. U." (1907). - 2. Paulus U., schweizisk läkare, politiker och författare, f. 1768 i Zürich, d. där 1831, son till den teol. författaren professor Leonhard U. (f. 1741, d. 1789), var medlem af Stora rådet (1797), helvetiska senaten (1798-1802), konsultan i Paris (1803) och af Zürichs statsråd (1803-31). Han utgaf bl. a. det förträffliga arbetet <i>Schweizer staatsrecht</i> (1815; 2:a uppl. 1821). - 3. Leonhard U., schweizisk evangelisk teolog, f. 1799 i Zürich, d. 1833 i Bern, blef 1824 professor och gymnasiedirektör i Bern, där han verkade som lärare i klassiska språk och hebreiska. Till sin teol. ståndpunkt anslöt sig U., efter en tids vacklande mellan olika åskådningar, nära till Schleiermacher, med hvars tankar han senare förband ett inslag af hegelianism. Hans förnämsta arbete är <i>Entwicklung des paulinischen lehrbegriffes mit hinsicht auf die übrigen schriften des Neuen testamentes</i> (1824; 6:e uppl. 1851), en undersökning, som, numera visserligen längesedan föråldrad, intar en plats bland de banbrytande arbetena i den biblisk-kritiska teologiens historia. 1. (G—g N.) 3. J. H. B. (E. Bg.) 
<b>Ustica</b> [o'st-], en Italien tillhörig ö af vulkaniskt ursprung i Tyrrhenska hafvet n. om Sicilien, 56 km. från Palermo, 8,34 kvkm., 239 m. ö. h. Geologiskt märkvärdiga grottbildningar och fossila snäckor göra, att den ofta besökes af vetenskapsmän. 1901 hade ön 2,000 inv. och användes till straffkoloni. Dess produkter äro olivolja, vin, säd och bomull. 1906 härjades den af en svår jordbäfning. Ett praktverk om den utgafs 1898 af ärkehertig Ludvig Salvator. J. C. 
<b>Ustilaginaceae,</b> <i>bot.</i> Se Ustilagineae. 
<b>Ustilagineae,</b> Hemibasidii, Ustilagineer, Sotsvampar, Brandsvampar, <i>bot.</i>, underklass af <i>Basidiomycetes.</i> Alla ustilagineer äro parasiter på fanerogamer, pteridofyter och mossor, men kunna äfven lefva som saprofyter. Det mycket fintrådiga myceliet förlöper företrädesvis intercellulärt. Hos många arter genomlöper myceliet hela värdväxten eller skott däraf och frambringar då sotsporerna (klamydoterna) i bestämda delar af värdväxten, som mer eller mindre förstöres, såsom i blommorna eller frukterna af sädesslagen (se Sot, <i>bot.</i>), i ståndarknapparna hos många karyofyllaceer eller i bladen hos många gräs (se Sot, <i>bot.</i>, sp. 445), s. k. <i>strimsot.</i> Sotsporerna spridas på olika sätt, genom vinden hos sädesslagens flygsot (se Sot, <i>bot.</i>), genom insekter, som besöka de blommor, hvilkas ståndarknappar innehålla sotsporer i st. f. pollenkorn, hvarvid sotsporer kunna öfverföras på märkena i blommor af friska plantor, som på så sätt infekteras, eller genom vattnet hos på vatten- eller sumpväxter lefvande ustilagineer, hvilkas sporer äro försedda med särskilda flytanordningar; den starka lukt af sillake, som utmärker många <i>Tilletia</i>-arter (stinkbrand l. stinksot, se Sot, <i>bot.</i>, sp. 443), står möjligen i sammanhang med spridning genom flugor. Vid svampens sporbildning uppkomma ej sällan gallbildningar på värdväxten, som hos majs kunna uppnå storleken af ett barnhufvud. 
page_number=60, index= - Ustilagineae, Hemibasidii, Ustilagineer, Sotsvampar, Brandsvampar - Ustilago - Ust-Jaisk - Ust-Jug (Veliki) - Ust-Kamenogorsk - Ust-Kiachta - Ust-Kutsk - Ust-Medvjeditskaja stanitsa - Ustrina (Ustrinum) - Ustrjalov, Nikolaj Gerasimovitj - Ust-Urt (Ustj-Urt) - Ustvedt, Nils Yngvar - Usu (Usy) - Usucapio 
Hos flera ustilagineer föregås sotsporbildningen af en konidiegeneration. Vid klamydoternas groning bildas en basidie (s. k. <i>promycel</i>), som hos fam. <i>Ustilaginaceae</i> är tvärdelad, med lateral sporbildning, och, hos fam. <i>Tilletiaceae</i> är odelad, med apikal sporbildning. Basidiosporerna eller basidiecellerna kopulera två och två, hvarigenom det mycel, som direkt eller indirekt uppstår vid dessa sporers groning, kommer att bestå af tvåkärniga celler. Den vid sporernas kopulation inledda befruktningen blir definitiv, när myceliet bildar klamydoter, hvarvid de båda kärnorna sammansmälta. Om klamydoterna gro i ett näringsrikt substrat (t. ex. gödslad jord), föröka sig basidiosporerna ofta liksom jästceller genom knoppning. Om det sätt, på hvilket basidiosporerna angripa växterna, se Sot, <i>bot.</i> - Sotsvamparna, af hvilka mer än 400 arter äro kända och som i Sverige äro representerade af omkr. 15 släkten, förorsaka ofta stor skada å kulturväxter af olika slag, särskildt å sädesslagen (se Sot, <i>bot.</i>); den skada, som hafrens flygsot åstadkom i Förenta staterna 1890-93, beräknades till 18 mill. doll. årligen. <i>Urocystis cepulae</i> åstadkommer ej sällan stor skada på odlad lök. Innan man kände några skyddsmedel mot sotsvamparna, blef flerstädes hälften eller mer af hveteskörden förstörd af stinksot och det af det sotiga hvetet bakade brödet osmakligt och skadligt. Sporerna äro giftiga, hvarför sotigt foder många gånger förorsakat svår sjukdom hos boskapen (se Sot, <i>bot.</i>, sp. 445). Det giftiga ämnet i majssotets sporer, majsbrand, <i>Ustilago maydis</i> (se Sot, sp. 445), har, uppges det, verkningar liknande mjöldrygans och har därför haft samma användning vid förlossningar (jfr Mjöldryga), men ej fått någon vidare betydelse. De af <i>Ustilago esculenta</i> uppsvällda skotten af <i>Zizania</i> ätas i Tonkin som grönsaker. Sporerna af samma svamp säljas på apoteken i Japan, där de dels användas till färgning af hår och ögonbryn, dels, och i stor utsträckning, i lackeringsindustrien till färgberedning. Litt.: O. Brefeld, "Untersuchungen aus dem gesammtgebiet der mykologie" (1883, 1895). G. L—m. 
<b>Ustilago,</b> <i>bot.</i> Se Sot, <i>bot.</i>, och Ustilagineae. 
<b>Ust-Jaisk,</b> stad. Se Gurjev. 
<b>Ust-Jug</b> (Veliki-U., "Stora U."), stad i ryska guv. Vologda, vid Suchona, som 10 km. längre ned förenar sig med Jug för att bilda Dvina, har järnvägsförbindelse mot s. ö. till Vjatka samt flodfartsförbindelse utmed Suchona till Vologda (i s. v.) och utmed Dvina till Archangelsk (i n. v.). Omkr. 12,000 inv. Sågverk och bryggerier, tegel-, läder-, ljus- och talgfabrikation samt tillverkning af emalj-, guld- och silfverarbeten. Belägen lågt utmed floden, har staden flera gånger lidit af fruktansvärda öfversvämningar. Den grundlades redan på 1100-talet och hette fordom <i>Gleden,</i> som låg 4 km. längre ned, men efter förfall, på 1600-talet, flyttades. Ärkebiskopssäte. Många stenkyrkor. (H. W—k.) 
<b>Ust-Kamenogorsk,</b> stad i rysk-asiatiska prov. Semipalatinsk, 2 km. från högra stranden af Irtysj, vid den stora vägen mellan Semipalatinsk och Buchtarma. Omkr. 7,000 inv. En där 1719 anlagd gränsfästning har för länge sedan förlorat sin betydelse. (H. W—k.) 
<b>Ust-Kiachta,</b> stad. Se Kiachta. 
<b>Ust-Kutsk,</b> hamn vid Lena (se d. o., sp. 152). 
<b>Ust-Medvjeditskaja stanitsa,</b> kretsstad i Donska kosackernas land, Ryssland, ej långt från floden Medvjedsitsas utlopp i Don. Omkr. 15,000 inv. 
<b>Ustrina</b> (Ustrinum), lat., var en inhägnad plats med en upphöjning, belagd med eldfast sten, för bränning af lik. Särskildt bekant är en sådan vid Appiska vägen, 7 km. söder om Rom. Enskilda rika personer hade sina egna ustriner i närheten af sin grafplats, där askurnan nedsattes. De aflidne romerske kejsarna brändes, när omständigheterna så tilläto, på Marsfältet eller på Monte Citorio (se Rom, sp. 661). J. C. 
<b>Ustrjalov</b> [-låff], Nikolaj Gerasimovitj, rysk historiker, f. 1805, d. 1870, blef 1829 lektor i ryska språket vid Petersburgs universitet, men egnade sig åt historiska studier, utgaf 1830-33 studier om Falske Dimitrij och furst Kurbskij och blef 1836 filos. doktor i historia och sedan medlem af vet. akad. 1837-41 utkom hans <i>Russkaja istorija</i> (5 dlr), byggd på rikt material, och 1847 hans historiska öfversikt af Nikolaus I:s regering. Hans förnämsta verk är Peter I:s regeringshistoria, hvaraf dock endast 4 spridda delar publicerades 1858-64 och som behandlade blott de yttre tilldragelserna, icke den inre utvecklingen, men dock ännu behåller sitt värde. A—d J. 
<b>Ust-Urt</b> (Ustj-Urt), landområde i transkaspiska provinsen Uralsk, utbreder sig på östra sidan om norra och mellersta delen af Kaspiska hafvet och sträcker sig ned mot Aralsjön, Det utgöres af en mesozoisk af fluvial erosion nästan alldeles odelad och öde platta eller platå, som i branta terrasser sänker sig mot Kaspiska hafvet, men lutar jämnare ned mot Aralsjön. Dess yta upptas af "saltpannor" och större sänka saltområden. Höjden ö. h. är enl. Helmersen i v. 230 m., i s. 80 m. H. A—nn. 
<b>Ustvedt,</b> Nils Yngvar, norsk läkare och politiker, f. 29 april 1868 i Vestre Aker, blef 1892 med. kandidat och 1900 med. doktor. 1894 började han praktisera i Kristiania, blef 1898 sundhetsinspektör, antogs 1909 till lärare i skolhygien vid pedagogiska seminariet och är sedan 1916 öfverläkare vid epidemisjukhuset och klinisk lärare i epidemiska sjukhuset vid universitetet. U., som 1901-02 företog en resa till Indien för att studera pest och kolera, har utgett bl. a. <i>Die diphterieprophylaxe und die bedeutung der gesunden bazillenträger für die verbreitung der krankheit</i> (i "Zeitschrift für hygiene und infektionskrankheiten", bd 54, 1906). Han har tagit verksam del i det kommunala och politiska lifvet, var 1908-11 ordf. i Kristiania konservativa förening, blef 1908 medlem af den konservativa centralstyrelsen och var 1913-15 en af Kristianias representanter i stortinget. 
<b>Usu</b> (Usy), turkiska namnet på Dnjepr. 
<b>Usucapio</b> (lat., af <i>usus,</i> nyttjande, häfd, och <i>capere,</i> taga, förvärfva), <i>rom. rätt,</i> var ett af de af den gamla nationella romerska rätten (<i>jus civile</i>) erkända sätten att förvärfva eganderätt, hvilka sätt därför kallades <i>adquisitiones civiles,</i> i motsats till <i>adqu. naturales</i> l. <i>adqu. juris gentium.</i> Redan i Tolf taflornas lagar förekommer, under namn af <i>usus auctoritas,</i> ett förvärfvande af egenderätt (i gammal-romersk mening) till en sak, som därtill är 
page_number=61, index= - Usucapio - Usuell - Usukuma - Usulutan - Usun Hasan - Usurpera - Usus - Usus est tyrannus - Ususfructus - U. T. - Ut - Utah 
kvalificerad, genom viss tids oklandrad besittning, nämligen, hvad beträffar fastighet (<i>fundus</i>), två års besittning och, hvad beträffar öfriga ting (<i>ceterae res</i>), ett års besittning, såvida denna besittning är vunnen genom ett formellt lagligt fång (<i>justo titulo</i>), som är egnadt att öfverflytta eganderätt, samt i god tro (<i>bona fide</i>). Senare fick detta förvärfssätt benämningen <i>usucapio.</i> Vissa slag af egendom, nämligen fastigheter i provinserna (<i>praedia provincialia</i>), voro emellertid uteslutna från denna häfd. Behofvet att för klander skydda äfven besittningen af sådan egendom, hvilken med Romerska rikets tillväxt fick allt större betydelse, föranledde senare den pretoriska rätten till ett liknande institut, <i>longi temporis praescriptio,</i> i det att den grundsatsen uppställdes, att den på förut angifvet sätt vunna besittningen af sådan egendom skulle, om den oklandrad blifvit fortsatt under resp. 10 eller 20 år (allteftersom den klandrande var bosatt i samma eller en annan provins), kunna försvaras genom en invändning och - något senare -, om den förlorats, t. o. m. kunna återvinnas genom en talan (<i>in rem actio</i>) mot innehafvaren af egendomen. Slutligen upphäfde Justinianus fordran af en särskild sakens kvalifikation, för att <i>usucapio</i> skulle kunna ega rum, och gjorde på visst sätt en sammansmältning af den gamla <i>usucapio</i> och den af pretorerna införda <i>longi temporis praescriptio.</i> Enligt hans stadgande skulle <i>usucapio</i> af <i>res mobiles</i> ega rum genom 3 och af <i>res immobiles</i> genom resp. 10 och 20 års besittning, om denna var förvärfvad <i>justo titulo</i> och <i>bona fide.</i> - Detta är den ordinära häfden. Men det finnes också i den justinianska rätten en <i>extraordinär</i> häfd, som kom till användning i sådana fall, då vissa förutsättningar för den ordinära häfden (särskildt <i>justus titulus</i>) saknades. Denna extraordinära häfd fullbordades genom 30, i vissa fall 40 års besittning. I. L.* 
<b>Usuell</b> (af lat. <i>usus,</i> bruk, vana), bruklig, vanlig. - Usuell lagtolkning. Se Lagtolkning, sp. 891. - Usuell tara. Se Tara. 
<b>Usukuma,</b> land i det forna Tyska Öst-Afrika. Se Unjamvesi. 
<b>Usulutan,</b> departementshufvudstad i Salvador, till höger om kustfloden Juano. 11,856 inv. (1901). Nationalinstitut. 
<b>Usún Hasan,</b> turkmensk eröfrare. Se Persien, sp. 558. 
<b>Usurpera</b> (lat. <i>usurpare,</i> af <i>usus,</i> bruk, och <i>rapere,</i> rycka till sig), eg. genom (rättsstridigt) brukande tillegna sig; med våld eller list tillskansa sig. - Usurpation, olaga häfd; våldkräktning. - Usurpator, våldkräktare, orättmätig innehafvare, tronröfvare. 
<b>Usus,</b> lat. 1. Nyttjande eller bruk af något, särskildt i juridisk bemärkelse om a) nyttjanderätt till något utan eganderätt, vanligen som <i>ususfructus,</i> rätt att draga afkastning af en sak (se Nyttjanderätt), samt om b) en på sådant nyttjande under viss tid eller häfd grundad eganderätt. Förvärfvandet af dylik kallas ock <i>usucapio</i> (se d. o.). Ett särskildt slag af <i>usus</i> var det vid äktenskaps ingående, då <i>manus</i> (se d. o.) uppkom genom oafbrutet äktenskapligt samlif (enl. Tolf taflornas lagar under 1 år), hvarför man, om <i>manus</i> ej åsyftades, hvarje år afbröt äktenskapet genom hustruns vistande utom mannens hus minst tre dygn. - 2. Bruk, plägsed. vana, t. ex. <i>u. fori,</i> rättegångsbruk; <i>u. loquendi,</i> språkbruk. R. Tdh.* 
<b>Usus est tyrannus,</b> lat., "modet är tyrann", "vi äro slafvar af modet", citat från Horatius i "Ars poetica". 71. 
<b>Ususfructus,</b> lat., nyttjanderätt (se d. o. och Usus 1). 
<b>U. T.</b>, förkortning för <i>Utah territory,</i> Utah-territoriet. 
<b>Ut,</b> <i>mus.</i>, solmisationsnamn på tonen <i>c.</i> Ett nyare namn är <i>do</i> (jfr Solmisation). A. L.* 
<b>Utah</b> [jo'ta l. jo'tå], stat i Nord-Amerikas förenta stater, i ytvidd den elfte bland staterna, begränsas i n. af Idaho och Wyoming, i ö. af Colorado, i s. af Arizona och i v. af Nevada (se kartan till Nord-Amerikas förenta stater), omfattar 220,115 kvkm. och är den minsta af de sex stater, som enligt den officiella amerikanska gruppindelningen räknas till landets "mounty division". De från Idaho med åt s. aftagande höjd utgående Wahsatchbergen dela U. i en östlig och mindre del, som består af vågräta eller sakta från dem sluttande afsatser i v., mesas (se d. o.), samt de med dem sammanhängande Uintahbergen i n., och ett västligt, på alla sidor af berg begränsadt bäcken, af Fremont kalladt <i>Great basin</i> (stora bäckenet), en växling af breda dalar och smala, osammanhängande och från dessa brant uppstigande bergskedjor. Östra delen skäres af Colorado, som jämte sina bifloder, Green river, Fremont river m. fl., fr. h., och San Juan, fr. v., flyter i s. k. canons (se Canon), nedskurna i sand- och kalkstenen, stundom till ett djup af hundratals m. Bland bäckensjöarna i v. märkas Stora Saltsjön, längs foten af Wahsatchbergen, hvars utsträckning i forna geologiska perioder varit mycket större än nu med strandlinjer nära 300 m. högre än de nuvarande, Björnsjön, på gränsen till Idaho, och Utahsjön, båda med sött vatten och aflopp till den förstnämnda genom resp. Björn(Bear)floden och Jordan, samt Seviersjön med sitt stora tillflöde Sevierfloden, som från platåerna i s. går i en stor båge åt n. v. och s. v. Floderna äro icke segelbara, men nyttjas i stor utsträckning till bevattning af det kringliggande landet, som lämnar rika skördar. Lägsta delen, af U., nära södra gränsen, ligger lägre än 900 m., men många bergstoppar nå öfver 3,500 m., bland dem Mount Nebo (3,560 m.) och Belknap (3,718 m.), i Wahsatchkedjan, samt Gilbert peak (4,171 m.), Emmons peak (4,173 m.) och Kings peak (4,190 m.), i Uintahkedjan. Klimatet är hälsosamt, luften torr och ren. I Salt lake city är medeltemperaturen för år 10,7°, för jan. — 2,3° och för juli 24,4° C. Frost förekommer under sept.-maj. Floran är rik på arter i bergstrakterna, på slättlandet karakteriseras den af Artemisia-arter (eng. <i>sage brush</i>), kaktus och Yucca-arter, och faunan är representerad af varg, räf, vessla, järf, bäfver, hare, antilop, älg och hjort samt, i stora bäckenet, prärihund, skallerorm och skorpion. Folkmängden uppgick 1850 till 11,380 pers., 1910 till 373,351 och uppskattades 1 juli 1918 till 453,648 pers., 2 på 1 kvkm., och U. intog s. å. med afseende på befolkningens storlek 41:a platsen i Förenta staterna. 1910 funnos 366,583 hvita, 3,123 indianer, med två "reservationer", Uintah och Uncompahgre, s. 
page_number=62, index= - Utah 
om Uintahbergen, 2,501 asiater och 1,144 negrer. I utlandet födda voro s. å. 65,882, hvaraf 7,227 i Sverige, 2,305 i Norge, 8,300 i Danmark och 1,012 i Finland. 46,3 proc. af befolkningen voro bosatta i städer, hvaraf de största äro Salt lake city med 121,623, Ogden med 32,343 och Provo med 10,923 inv. (1917). Endast 2,5 proc. af befolkningen öfver 10 år saknade kunskap i läsning (6,281 pers., hvaraf 3,636 födda i utlandet). Folkundervisningen besörjes af staten och är obligatorisk för barn mellan 8 och 16 år. 1916 funnos 642 offentliga folkskolor med 2,713 lärare och 98,880 lärjungar. Skolterminens längd var 20, i de större städerna 30 veckor om året (1910). Äfven finnas privata elementarskolor samt en statens normalskola med 34 lärare och 853 elever (1916). Dessutom ha mormonerna en sommarskola för kyrkolärare, som 1915 hade 15 lärare och 234 studerande, samt missionerande korrespondensinstitut, som s. å. hade 2 föreståndare och 148 korrespondenter. I Salt lake city finns ett 1850 grundlagdt statsuniversitet (university of U.), med 129 lärare, 3,431 studenter (1918) och ett bibliotek på omkr. 40,000 bd. Vidare märkas en skola för konst och vetenskap, en statens bergsskola, ett landtbruksinstitut (U. agricultural college), grundlagdt 1890, med 86 lärare och 1,196 studerande, 3 mormonhögskolor (Brigham Young university i Provo, grundl. 1875, med 75 lärare och 1,263 studenter, 1918, Brigham Young college i Logan, grundl. 1878, med 32 lärare och 762 studenter, samt Latter-day saints' university i Salt lake city, grundl. 1890, mod 47 lärare och 1,280 studenter) och 7 "academies" med sammanlagdt 81 lärare och 1,749 lärjungar (1918) å skilda orter i U. Kostnaderna för undervisningsväsendet uppgingo 1917 till 5,17 mill. doll. Omkr. 75 proc. af befolkningen anses vara mormoner. Bland de öiriga märkas romerska katoliker, presbyterianer, metodister, baptister, kongregationalister och anhängare af christian science, men officiell statistik öfver de olika kyrkornas medlemsantal saknas. 
Näringar. Af de i yrken sysselsatte inbyggarna (fr. o. m. 10 års ålder) fingo endast 28 proc. 1910 sin utkomst genom jordbruket med binäringar. Farmernas antal utgjorde s. å. 21,676 med en areal af 1,374,943 har, blott 6,5 proc. af statens hela landareal, och deras värde uppskattades till 150,8 mill. doll., 19,709 (l. 90,9 proc.) hade konstbevattningsanläggningar. Den till jordbruk och trädgårdsodling använda delen af U. ligger till större delen längs Wahsatchbergens västsida, men delvis också i dalar och sänkor på bergsplatån, som eljest mångenstädes används till betesmark. Den odlade arealen omfattade 554,125 har, hvaraf 73 proc. voro konstbevattnade. Under normala år representerar spannmål omkr. 33 proc., hö och annat foder 40 proc., sockerbetor 10 proc. samt potatis, grönsaker, frukt och rötter resten af skördens totalvärde. Förnämsta jordbruksalster äro hvete (2,36 mill. hl. 1918), hafre (1,6 mill. hl.), potatis (1,3 mill. hl.), hö, majs och råg samt sockerbetor (78,000 ton s. å.). Boskapsskötseln är betydande. 1919 funnos 150,000 hästar och mulåsnor, 101,000 mjölkkor, 480,000 st. annan nötboskap, 2,410,000 får och 123,000 svin. Af fårull klipptes 7,076 ton 1917. - Mineralproduktionen uppskattades 1915 till 62,59 mill. doll. Brytning af kopparmalm inbragte 31,6, produktionen af guld uppskattades till 3,9, af silfver till 6,2, af bly till 10,2, af zink till 3,3 och af kol till 5,9 mill. doll. (s. å.). Andra mineralprodukter äro mangan, salt, svafvel och petroleum. Industrianläggningar funnos 1914 till ett antal af 1,109 (mot 749 år 1909), med 17,126 arb. och ett kapital af 71,8 mill. doll. - Järnvägarnas hufvudlinjer hade 1916 en längd af 3,420 km. Viktigast äro "Union pacifìc", "Central pacific'' (se Pacifikjärnvägar) och "Western pacific railroad", "Denver and Rio grande railroad", "Los Angeles and Salt lake railroad" samt "Oregon short line". 
Enligt författningen af 5 nov. 1895, sedermera flera gånger delvis ändrad, eger hvarje medborgare i Förenta staterna, som fyllt 21 år, bott 1 år i staten, 4 månader i grefskapet och 60 dagar i vederbörande kommun, rösträtt, som dock i vissa ekonomiska frågor är begränsad genom plikten att föregående år ha gäldat egendomsskatt. Regeringen handhas af guvernören, statssekreteraren, statsadvokaten (<i>attorney general</i>), statens ombudsman (<i>auditor</i>), skattmästaren (<i>treasurer</i>) och superintendenten för undervisningsväsendet, hvilka alla väljas direkt af medborgarna för fyra år åt gången samtidigt som Förenta staternas president. Guvernören utnämner de fleste ämbetsmännen och har begränsad vetorätt i vissa finansfrågor emot representationen. Denna, som består af senaten och representanternas hus, har ord. session hvartannat år, medlemmarna skola vara 25 år fyllda, sedan 3 år bosatta i staten och sedan 1 år i valdistriktet samt amerikanska medborgare. Senatorerna väljas för 4 år, men hälften afgår hvart annat år, representanterna för 2 och få icke vara anställda vare sig i Förenta staternas eller statens egen tjänst. Deras antal bestämmes genom lag hvart femte år och är f. n. 18 senatorer samt 46 representanter (1920). Hvardera kammaren har lika befogenhet i allmänhet, men senaten skall stadfästa guvernörens utnämningar och tjäna som domstol i fall, där representantkammaren är åklagare. Rättskipningen handhas af en högsta domstol om 3-5 medlemmar, alla minst 30 år gamla och lagfarna samt sedan 5 år bosatta i staten och valda direkt af folket. Underrätter äro 7 distriktsdomstolar med 1-4 domare hvar, 25 år fyllda och valda för 4 år, hvilka i första instans afdöma civil- och brottmål i allmänhet samt äro appellationsdomstolar från fredsdomstolarna, hvilka handlägga civilmål med intill 300 doll. straff latitud och brottmål i första instans. Sedan 1901 finnas också domstolar i första instans för städer med mer än 30,000 inv., där också ungdomsdomstolar kunna inrättas. Staten är indelad i 28 grefskap (1919). Finanser. U:s förnämsta inkomster härflyta ur grundskatten och, sedan 1908, skatt på grufvor och bergverksdrift. Inkomsterna utgjorde 8,84 mill., utgifterna 8,56 mill. och statsskulden 3,44 mill. doll. (1918). - Hufvudstad är Salt lake city (121,623 inv. 1917). E. A—t. 
Historia. Det nuv. U:s område tillhörde jämte den öfriga västra delen af Förenta staterna urspr. spanjorerna och därefter den 1822 bildade republiken Mexico. De förste hvite, som beträdde det af indianer bebodda landet, skola ha varit 
page_number=63, index= - Utah - Utajärvi - Utakamand - Utamaro (Outamaro), Kitagawa - Utandning - Utanede - Utan portfölj, Minister - Utansjö - Utanskog - Utanverk - Utanvidsmän - Utarmningsteorien l. Förarmningsteorien - Utarrendera - Utbetalningsbevis - Utblåsning - Utborga - Utbryta - Utbrytning - Utbud 
medlemmar af en liten spansk expedition, som 1540 kommo till Coloradofloden inom U. Ett par franciskanmunkar sågo i aug. 1776 Utahsjön, en pälsjägare James Bridger upptäckte vintern 1824-25 Stora saltsjön, och en annan pälsjägare, William Ashley, i spetsen för 120 man uppförde 1825 ett fort vid Utahsjön. Först 1847 började en verklig kolonisering i U., då Brigham Young med en flock mormoner slog sig ned i Stora saltsjödalen. I febr. 1848 afträdde Mexico det ofvannämnda området till Förenta staterna, och i juli 1849 skapade Young af nuv. staterna U., Arizona och Nevada samt delar af New Mexico, Colorado, Wyoming och Kalifornien en mormonstat (af mormonerna kallad Deseret,) hvars guvernör eller, rättare, diktator han blef. (Om förhållandet inom mormonsamfundet samt mellan detta och unionsregeringen se Mormoner, sp. 1125-26.) 9 sept. 1850 förklarades U. med något minskadt område för territorium, och efter åtskilliga förvecklingar i anledning af månggiftet erkändes det, begränsadt till sitt nuv. omfång, 4 jan. 1896 som en af unionens stater. 
<b>Utajärvi</b> [o'ta-], socken vid öfre loppet af Ule älf, i Uleåborgs län, Finland, Uleå domsaga och härad, pastorat af 2:a kl., domprosteriet (i Uleåborg), Kuopio stift. 1,554 kvkm. 5,173 in v. (1918), finsktalande. O. B-n. 
<b>Utakamand,</b> hufvudstad i distriktet Nilgiri (se d. o.) af brittiska presidentskapet Madras i Främre Indiens sydligaste del. Staden är belägen 2,200 m. ö. h. uppe på Nilgiriplatån, omgifven af dennas högsta bergstoppar (t. ex. Dodabetta med 2,630 m. höjd). Floden Dodabetta bildar invid staden den lilla insjön Utakamand. Under mars-juni pläga europeerna inom presidentskapet använda U. som rekreations- och hälsoort. Omkr. 15,000 inv., hvaraf 2/3 hinduer. H. W-k. 
<b>Utamaro</b> (Outamaro), Kitagawa, japansk målare, f. 1753, d. 1805, var en af Kiyonagas främsta efterföljare, debuterade 1775 med illustrationer till Kibiyoshi, satiriska dikter, utvecklade en ofantlig produktivitet och är en af det japanska färgträsnittets hufvudmästare. Bland hans bildföljder märkas <i>Utvalda insekter,</i> men framför allt <i>De gröna husens årsbok</i> (1804; ett ex. i Nationalmuseum), där flera af hans elever medverkade. U. skildrade de japanska kvinnorna, framför allt kurtisanerna i "de gröna husen". Han var dekadent och naturentusiast, hans raffinerade teckningssätt blef med tiden ytterligt stiliseradt, figurernas hufvud fingo form af en på längden utdragen oval, i hvilken de konventionellt uttryckslösa dragen likna "mera ett mönster än en bild af mänsklig form" (jfr fig. i art. Geisha). Hans bilder af mödrar och barn äro ofta "af en märklig värme och storhet i kompositionen". Monografier af E. de Goncourt (1891) och J. Kurth (1907). G-g N. 
<b>Utandning,</b> <i>fysiol.</i> Se Andning, sp. 971. 
<b>Utanede,</b> by och ångbåtsstation i Edsele socken, Västernorrlands län. Där finnes ett sjukhem för tuberkelsjuka med 20 platser, öppnadt 1908. 
<b>Utan portfölj,</b> Minister. Se Minister, sp. 596. 
<b>Utansjö,</b> vattenfall i Utansjö-ån vid dess utlopp i Ångermanälfska skärgården 15 km. n. om Härnösand, har en flodområdesareal af 170 kvkm., en medelvattenföring af 0,9 kbm. per sekund och en fallhöjd af 33,5-37 m. Fallet började utbyggas 1898. Maskininstallationen möjliggör uttagandet af omkr. 660 turbinhästkrafter för direkt drift (mekanisk öfverföring) och omkr. 250 kilowatt för elektrisk drift. Kraftverket tillhör Utansjö cellulosa a.-b., Veda, och kraften används för därvarande cellulosafabrik. C. K. 
<b>Utanskog.</b> Se Ofvanskog. 
<b>Utanverk,</b> <i>befästningsk.</i>, kallas sådana fästningsverk, som, i ändamål att stärka den passiva motståndsförmågan och tvinga fienden till successiva bräschskjutningar och stormningsförsök, lades omedelbart framför en fästnings hufvudvall, men hvilkas grafvar stodo i förbindelse med hufvudgrafven och hvilka jämte hufvudvallen omslötos af en gemensam betäckt väg med fältvall. Till utanverk räknades <i>tenaljer, raveliner, reträttraveliner, contregarder, couvrefacer, envelopper</i> m. fl. Jfr Fästning, sp. 314 och fig. 4, samt Detacherade verk. O. A. B. (L. W:son M.) 
<b>Utanvidsmän.</b> Då vid arfskifte efter hemmansegare i Norrland äldste sonen i regel får på sin lott själfva hemmanet med dess oftast i byalag uppförda åbyggnader, erhålla hans syskon, jämte kontanter, ganska ofta torp eller lägenheter "utanvid" å hemmanets utmark (vanligen med rätt till skogsfång och bete å hemmanets skog) och kallas därför, i motsats till byfolket, utanvidsmän l. utanvidsfolk. 
<b>Utarmningsteorien</b> l. Förarmningsteorien (ty. <i>verelendungstheorie</i>), teori, som ingår i Marx' (se d. o.) socialistiska system och går ut på, att kapitalismen (se d. o. samt Kapitalist) innebär en social utvecklingsprocess, hvars ledande tendenser äro att ackumulera, d. v. s. anhopa, kapitalet och koncentrera företagen i större enheter på färre händer, samtidigt med att folkets stora massa alltmer utsuges på sin arbetskraft och utplundras på sin rättmätiga arbetsförtjänst (se Mervärde), så att förarmningen utbredes och äfven pauperismen ackumuleras, tills proletariatet enas till den stora sociala revolutionen (se Socialism, sp. 197, och Kautsky, sp. 1334). - Se Marx, "Kapital", I, kap. 23. E. F. K. S-n. 
<b>Utarrendera.</b> Se Arrendera. 
<b>Utbetalningsbevis,</b> <i>postv.</i> Se Mottagningsbevis, sp. 1244. 
<b>Utblåsning.</b> 1. <i>Kir.</i> Se Torakocentes. - 2. <i>Ångm.</i>, utsläppande till fria luften af ånga ur en ångpanna eller ångmaskin. Sådan utblåsning sker genom särskilda utblåsningskranar. Jfr Ångmaskin och Ångpanna. 2. Fmn. 
<b>Utborga,</b> <i>jur.</i>, sälja på kredit. C. G. Bj. 
<b>Utbryta,</b> <i>mat.</i> Den algebraiska summan af de produkter, som uppkomma, då flera tal multipliceras med en och samma faktor, är alltid lika med produkten af denna faktor och de nämnda talens algebraiska summa. Att tillämpa denna algebraiska lag kallas att "utbryta" den ifrågavarande faktorn. Om t. ex. uttrycket <i>ma + mb — mc</i> ersättes med <i>m(a + b — c)</i>, säges <i>m</i> utbrytas ur <i>ma + mb — mc.</i> E. L. 
<b>Utbrytning.</b> Se Fäktkonst, sp. 215. 
<b>Utbud,</b> <i>hand.</i> (särskildt om börsaffärer användt uttryck), utbjudande till försäljning, till salu utbjudna kvantiteter af varor eller 
page_number=64, index= - Utbud - Utby - Utbynäs - Utdelning i konkurs - Ut desint vires, tamen est laudanda voluntas - Utdraga - Utdragare - Utdragning på fot eller säte - Utdrifning - Utdrifningsmetoden, Utdrifningsrör - Utdöda djur och växter - Utdöendet af djurgrupper - Uteblifvande - Utegor - Utegångsfår - Utelöpare - Utenhovius, Johannes - Utensilier - Ute och hemma - Uterin - Uterinkolik 
värdepapper ("stora utbud gjordes i de flesta industripapper"). Å. W:son M. 
<b>Utby,</b> socken i Skaraborgs län, Vadsbo härad, Hasslerörs tingslag. 2,467 har. 437 inv. (1919). Annex till Ekby (framdeles Ullervad), Skara stift, Mariestads kontrakt. 
<b>Utbynäs,</b> villasamhälle i Partille socken, Göteborgs och Bohus län, n. om Säfveån, vid Alingsås-Göteborgs järnväg, hufvudsakligen bebodt af arbetare vid Svenska kullagerfabrikens verkstäder i Göteborg. I närheten finnas en hällkista, en del rösen från bronsåldern samt flera bautastenar. U. har en 1919 efter ritningar af A. Bjerke byggd kyrka med freskomålningar af J. Sten. E. A—t. 
<b>Utdelning</b> i konkurs. Se Konkursutredning. 
<b>Ut desint vires, tamen est laudanda voluntas,</b> lat., "om ock krafterna svika, är dock viljan berömvärd", en ofta citerad hexameter ur Ovidius' "Epistolae ex Ponto", III, 4: 79. Ordspråket är ett slags motsats till "tro utan gärningar är död". J. C. 
<b>Utdraga,</b> <i>mat.</i> Att "utdraga <i>n</i>:te roten ur ett tal <i>a</i>", eller att "radicera <i>a</i> med <i>n</i>", betyder i algebran att finna ett tal, hvars <i>n</i>:te potens är det ifrågavarande talet <i>a.</i> Det tal, hvarmed man radicerar, kallas <i>rotindex</i> l. <i>rotexponent.</i> Se Rot 2. B. L. 
<b>Utdragare,</b> <i>artill.</i> Se Extraktor. 
<b>Utdragning på fot eller säte,</b> <i>obstetr.</i> Se Vändning. 
<b>Utdrifning,</b> <i>skogsv.</i> Se Drifning, sp. 861. 
<b>Utdrifningsmetoden,</b> Utdrifningsrör. Se Repslageri, sp. 1438-39. 
<b>Utdöda djur och växter,</b> Läran om. Se Paleontologi. 
<b>Utdöendet af djurgrupper,</b> <i>zool.</i> Se Djur (i Suppl.). 
<b>Uteblifvande</b> (parts), <i>jur.</i> Med parts uteblifvande i rättegångsmål förstår man parts utevaro vid tillfälle, då målet handlägges af domstolen. Uteblifven anses den part vara, som icke är närvarande vare sig i egen person eller genom behörig ställföreträdare, för så vidt ställföreträdarskap är medgifvet. Det är i tvistemål utan inskränkning tillåtet för part att begagna sig af fullmäktig; dock att domstolen kan ålägga part personlig inställelse, därest domstolen finner sig böra höra honom själf. I brottmål är parts rätt att låta sig företrädas af fullmäktig begränsad så till vida, att tilltalad skall själf svara i brottmål, där efter lag straffarbete å brottet kan följa. Se ang. detta ämne kap. 15 § 1 Rättegångsbalken. Beträffande uteblifvandets betydelse har man att skilja mellan brottmål och tvistemål, och hvad angår de förra mellan brottmål, där talan om ansvar föres, och brottmål, där talan om ansvar ej föres. Vidare har man att göra skillnad emellan uteblifvande vid första rättegångstillfället och vid senare rättegångstillfälle. Om påföljd af parts uteblifvande i brottmål, där talan om ansvar föres, äro regler gifna i § 1 af lag 10 juli 1899. För tvistemålens del stadgas i kap. 12 Rättegångsbalken om "huru förfaras skall, när stämning försittes" (se rubriken till kapitlet). Med försittande af stämning förstår lagen uteblifvande vid första rättegångstillfället, eller, närmare bestämdt, uteblifvande från rätten den dag, då målet enligt stämningen första gången förekommer till handläggning. Det ges i kap. 12 regler för tre olika fall: 1) båda parterna uteblifva; 2) käranden uteblir, men svaranden kommer; 3) käranden kommer, men svaranden uteblir. De delvis rätt dunkla och omstridda reglerna för dessa fall skola ej här göras till föremål för närmare omnämnande. Det må blott beträffande fallet 3), hvarom är stadgadt i § 3 i kap. 12, framhållas, att den allmänna och enda regeln härom ursprungligen var den, att domstolen skulle döma i saken "efter ty, som sanning däri utletas kan". Enligt mycket gammal och stadig praxis har regeln tillämpats endast i skuldfordringsmål, där krafvet grundas på skriftligt fordringsbevis. I dessa mål har man i praxis meddelat s. k. tredskodom, d. v. s. man har, utan afseende därå, att svaranden ej yttrat sig i målet och utan att utsätta målet att ytterligare förekomma till handläggning, ålagt svaranden betalningsskyldighet. I andra mål meddelade man i praxis uppskofsbeslut, ådömde svaranden böter för uteblifvandet och förelade honom inställelse vid vite. Denna praxis vann lagstiftningens sanktion genom den ännu gällande förordn. 6 okt. 1882 ang. böter för svarandeparts uteblifvande från underrätt. Härtill må läggas, att § 3 i kap. 12 genom lag 24 juli 1914 erhållit ett tillägg. Enligt detta skall uppskofssystemet jämlikt 1882 års förordn. ej vidare tillämpas i det fall, att käranden gör gällande en fordran i penningar, som ej afser skadestånd, samt grunden för fordringen och tiden för dess tillkomst tydligt och fullständigt angetts i stämningen eller i räkning, som jämte stämningen delgetts svaranden; i detta fall skall, ändå att bevisning ej blifvit förebragt, dömas till betalning, så vidt ej det finnes uppenbart, att kärandens anspråk icke är lagligen grundadt. - Slutligen må nämnas, att enligt § 2 i lagen af 1899 i fråga om brottmål, där talan om ansvar ej föres, skall tillämpas hvad i 1882 års förordn. är för tvistemål stadgadt. E. K. 
<b>Utegor.</b> Se Inegor. 
<b>Utegångsfår,</b> <i>zool.</i> Se Fårsläktet, sp. 204. 
<b>Utelöpare.</b> Se Gårdfarihandel, sp. 817. 
<b>Utenhovius,</b> Johannes, psalmförfattare under 1500-talet, synes ha varit tysk pastor i Holland, hvarifrån han under hertigens af Alba förföljelser mot protestanterna nödgades fly till England. Hans lefnadsöden äro i öfrigt okända. I Amsterdamupplagan (1669) af Lobwassers psaltare finnes en af U. författad gudstjänstpsalm, <i>O Gott, du unser vater bist,</i> som uppenbarligen gett uppslaget till ps. 329 i 1819 års svenska psalmbok. Jfr Wetzel, "Historische lebensbeschreibung der berühmtesten liederdichter", bd III (1724). E. N. S-g. 
<b>Utensilier</b> (lat. <i>utensilia,</i> af <i>uti,</i> nyttja), husgerådssaker, bohag; verktyg och redskap. 
<b>Ute och hemma,</b> tidskrift för vår tids kulturlif, var en från jan. 1889 till dec. 1894 af O. H. Dumrath (se denne) utgifven publikation, af hvilken utkommo 8 häften om året. Innehållet utgjordes till ej ringa del af öfversättningar och sammandrag från utländska revyer. 
<b>Uterin,</b> <i>med.</i>, som har afseende på lifmodern (lat. <i>uterus</i>). Se t. ex. Hafvandeskap. 
<b>Uterinkolik,</b> <i>med.</i>, smärtsamma 
page_number=65, index= - Uterinkolik - Uterinlidanden - Utero clauso - Uterus - Utfall - Utfall, Jean von - Utfallsportar - Utfartssignal - Utfartsväg - Utflyttning - Utflyttningsbetyg - Utflyttningsbok - Utflyttningsunderstöd - Utfodring (lantbruk) 
sammandragningar af den icke hafvande lifmodern, beror i allmänhet på svulstvegetation i lifmoderhålan eller på medfödd eller förvärfvad förträngning eller tilltäppning af lifmoderhalsen samt uppträder oftast i samband med menstruationen (se d. o.), då den utgör en form af dysmenorre. Bvn. 
<b>Uterinlidanden,</b> sjukdomar i lifmodern (lat. <i>uterus</i>). Se Kvinnosjukdomar. 
<b>Utero clauso</b> (abl. af <i>uterus,</i> lifmoder), lat., oberördt moderlif. Se Mariakult, sp. 943. 
<b>Uterus,</b> lat., <i>anat.</i> Se Lifmoder. 
<b>Utfall.</b> 1. <i>Fäktk.</i> Se Fäktkonst, sp. 214. - 2. <i>Krigsv.</i>, den manöver i ett fästningskrig, då den belägrade går anfallsvis till väga och med en större eller mindre styrka rycker ut ur fästningen för att kasta fienden tillbaka, förstöra hans belägringsarbeten och om möjligt spränga cerneringskedjan. Utfall företages i allmänhet kort före dagningen, då fiendens vaksamhet vanligen är minst och det tilltagande ljuset underlättar trupprörelserna. Jfr Fästningskrig, sp. 326. 2. O. A. B.* 
<b>Utfall,</b> Jean von, sjömilitär, f. 8 april 1681 i Göteborg, d. 11 mars 1749 i Karlskrona, var 1697-1703 i främmande sjötjänst, men sedan 1703 i svensk och avancerade under Stora nordiska kriget till kommendör 1715 efter sitt tappra förhållande i sjöslaget utanför Rügen 28 juli s. å. Han adlades 1716, hvarvid han lade von till sitt namn. På återväg från Haag, dit han skickats i ett uppdrag till Goertz, togs han 1716 på sjön till fånga af Tordenskjold och återfick friheten först 1719. Natten emellan 31 aug. och 1 sept. s. å. lyckades han med 4 små galärer och några slupar i Tordenskjolds åsyn taga 9 fartyg från danska eskadern och införa dem som priser till Göteborg. 1722 utnämndes han till schoutbynacht. 1727 anförtroddes honom att i djupaste hemlighet sluta en traktat med Algeriet, för hvilket ändamål han under namnet Claes Seeman i slutet på året afreste öfver Marseille, och 16 april 1729 afslöts Sveriges första freds- och handelsfördrag med nämnda stat. S. å. blef han chef för Göteborgs amiralitet, 1736 vice amiral samt 1742 amiral och amiralitetsråd och chef för volontärregementet. Som befälhafvare öfver stora flottan (16 linjeskepp, 5 fregatter m. m.) höll han i maj 1743 vid Hangö en rysk galäreskader instängd i Finska viken. Då denna eskader tycktes bakom den sedermera anlända ryska stora flottan vilja tränga sig ut i Östersjön, skred U. 7 juni till anfall på ryssarnas stora flotta. Men denna drog sig undan, följd af den svenska, och under den dimmiga natten lyckades galäreskadern komma förbi Hangö samt förena sig med de ryska galärerna vid Åland, hvarefter den svenska kusten låg öppen för hemsökelse. 
<b>Utfallsportar,</b> <i>fortif.</i> Se Fästningsportar. 
<b>Utfartssignal,</b> <i>järnvägst.</i> Se Signal, sp. 441. 
<b>Utfartsväg</b>, <i>järnv.</i> Se Tågväg, sp. 718. 
<b>Utflyttning,</b> <i>jur.</i>, den anordning vid laga skifte (eller storskifte i Kopparbergs län), enligt hvilken en eller flera af en bys delegare från byn utflytta, enär byn förut är så sammanbyggd eller dess egor äro så kringspridda eller aflägsna, att skiftesläggningen med det lagbestämda antalet skiften på annat sätt ej är möjlig. Kan ej frivillig öfverenskommelse träffas rörande de delegare, som skola utflytta, tillkommer det skiftesmannen att afgöra, hvilka skola vara skyldiga att utflytta, hvarvid, om ej för vinnande af redigt skifte annorlunda fordras, de ega rätt att kvarbo, hvilkas hemman pröfvas vara bäst bebyggda och som å sina tomtplatser ha betydligare trädgårdar eller andra nyttiga inrättningar. Pröfvas förhållandena däruti lika med afseende å två eller flera delegare, som ej alla kunna få i byn förbli, afgöres genom lottning. Sedan de utflyttningsskyldige sålunda bestämts, skola skiftesmannen och gode männen uppskatta och värdera den med utflyttningen förenade kostnaden, hvarvid särskildt skall fästas afseende vid de gamla husens beskaffenhet, tillgången på byggnadsmaterial och arbetshjälp, kostnad för beredande af vattentillgång vid ny gård m. m. I den uppskattade utflyttningskostnaden skola med den utflyttande de kvarboende delegarna deltaga, hvarvid bidragen beräknas efter hvars och ens egoandel och med fast afseende på den nytta, som hvar och en kan vinna genom större utrymme eller bekvämare skiften. Dessa bidrag skola utgöras i penningar, körslor, dagsverken eller byggnadsmaterial. För att underlätta utflyttningarna har statsanslag sedan många år stått till förfogande, hvarifrån understöd till utflyttningar i följd af laga skiften uppburits utan återbetalningsskyldighet. Nu gällande föreskrifter i ämnet äro inrymda i k. förordn. 8 juni 1906. Därigenom har den ändring gjorts i dittills gällande bestämmelser, att dylikt understöd, som förut i allmänhet utgått med vissa belopp, beroende af den utflyttande egolottens mantal, därefter utgår med belopp motsvarande hälften af den kostnad, hvartill utflyttningen enligt § 97 skiftesstadgan uppskattats och beräknats samt oberoende af, huruvida egolottens alla åbyggnader utflyttas. Större delen af understödet går till afräkning å utflyttningskostnaden och kommer sålunda alla i denna deltagande till godo. Den utflyttande får emellertid som en särskild vedergällning för den olägenhet, som är förenad med utflyttningen, tillgodonjuta en tjugondel af det på hans egolott belöpande understödet. Utflyttningsunderstöd utbetalas genom K. M:ts befallningshafvande. Får den utflyttade fordran för oguldna utflyttningsbidrag eller för ersättning, som tillerkänts honom för odling, vanhäfd, ståndskog e. d., så eger han, därest denna ej stått inne längre än ett år efter förfallodagen, förmånsrätt i den bidragsskyldiga fastighetens jord i likhet med enskild ränteegare för afgäld af fast egendom (lag 1 maj 1885; jfr Handelsb. 17: 6). Genom utflyttningen skiljes den utflyttade icke ovillkorligen från nyttjanderätten till sina gamla hus, trädgårdar eller andra anläggningar; ty om sådana ej genast kunna på det nya stället inrättas, är han berättigad att fortfarande under vissa år mot skälig ersättning till den nye innehafvaren nyttja dessa delar af sin förutvarande egendom. Jfr Egoskifte. K. H. B.* 
<b>Utflyttningsbetyg,</b> detsamma som flyttningsbetyg. Se Betyg, sp. 179. 
<b>Utflyttningsbok.</b> Se Kyrkböcker, sp. 471. 
<b>Utflyttningsunderstöd.</b> Se Utflyttning. 
<b>Utfodring,</b> <i>landtbr.</i>, tilldelning af foder åt husdjuren, bör vara jämn, följa en viss foderordning samt i afseende på fodrets mängd, näringsinnehåll, art och form rättas efter djurens art, storlek, ålder 
page_number=66, index= - Utfodring (lantbruk) 
och produktion samt tillgången på olika fodermedel. Om de olika fodermedlens beredning, näringsvärde, smältbarhet m. m. se Fodermedel och den till nämnda artikel hörande grafiska framställningen af fodermedlens sammansättning, sp. 699-700. 
Ojämnhet och växlingar i utfodringen oroa djuren och kunna hämma deras utveckling. Vid växling mellan svag och rikligare utfodring medför den förra en tillbakagång i hull och produktion, som genom den senare blott långsamt och med ekonomisk förlust kan ersättas. Fodret bör ges på bestämda tider, afpassade efter rymden af djurens matsmältningskanal, och fodergifvans volym, så att t. ex. idisslarna, som ha rymligt matsmältningsorgan, kunna nöja sig med färre och större fodergifvor på dygnet än hästen, hvars mage och tarmkanal ha mindre rymd. Då för fodrets smältning fordras vatten i större mängd, än de vanliga fodermedlen innehålla, kan fodrets rymd eller "fyllnadsgrad" lämpligen uttryckas genom dess mängd af torrämne, och foderransonens sammansättning bör af passas så, att mängden torrämne i förhållande till djurens lefvande vikt hålles inom för djuret lämpliga gränser, hvilka dock äro tämligen vida, då djuren kunna vänjas vid mer skrymmande eller koncentreradt foder; för vuxna djur kunna de växla mellan 15 och 35 kg. torrämne, men för kraftigt födda ungdjur fordras inemot 40 kg., beräknadt på 1,000 kg. kroppsvikt. Fodrets volym inverkar på tillgodogörandet och djurens rörelseförmåga, så att för mycket "bukfylla" ökar smältningsarbetet, försvårar andningen och minskar rörligheten, under det att en ringa fodervolym verkar motsatsen, men kan åstadkomma en menlig sammankrympning af fodersmältningsorganen. Foderransonens mängd af närande beståndsdelar bör rättas efter djurets behof af näring dels för kroppens underhåll, underhållsfoder, dels för alstring af kroppsmassa, mjölk, ull och andra produkter, samt kraft, hvilken del af fodret benämnes produktionsfoder. Vid beräkning af dessa bör beaktas, att utfodringen måste innehålla de beståndsdelar, som behöfvas för kroppens olika fysiologiska omsättningar: för alstring af värme och kraft samt för bildning af kroppens beståndsdelar, matsmältningsvätskor, foster och mjölk. Alla fodrets närande beståndsdelar kunna genom sin förbränning alstra värme, kraft och fett samt för detta ändamål i väsentlig mån ersätta hvarandra. För bildningen af ägghvitartade ämnen, såsom kött, hud, bindväf, senor, matsmältningsvätskor och mjölkägghvita, fordras däremot kväfvehaltiga ämnen, som därför ej kunna ersättas af andra ämnen (jfr Födoämnen). I den erforderliga mängden smältbara näringsämnen måste därför finnas en viss minsta mängd kväfvehaltiga eller ägghvitartade ämnen. Då dylika blott i mindre mängd ingå i stråfoder och rotfrukter, s. k. groffoder, måste vid större ägghvitbehof, såsom för rikligare mjölkning och kraftig kroppstillväxt, ägghvitrikt kraftfoder, såsom säd, oljekakor m. m., ges som tillskottsfoder. Då dessa äro dyrare än de ägghvitfattigare fodermedlen, söker man i regel inskränka deras användning till det för den önskade produktionen strängt taget nödvändiga, "ägghvitminimum". Denna afmätning af den erforderliga ägghvitmängden uttrycktes tidigare genom "näringsförhållandet", d. v. s. mängdförhållandet mellan kväfvehaltiga och kväfvefria ämnen. Sedan forskningen numera lämnat närmare kännedom om den mängd ägghvitbildande ämnen, som erfordras för kroppens underhåll och för olika produktion, uttryckes foderbehofvet direkt genom erforderlig mängd foderenheter och gram ägghvita i förhållande till kroppsvikt, mjölkmängd, arbete o. s. v. Behofvet af underhållsfoder beräknas sålunda för vuxna nötkreatur till 0,67 foderenheter och 50-65 gr. smältbar ägghvita samt för vuxna hästar till 0,9 foderenheter och 65-70 gr. smältbar ägghvita, i båda fallen för 100 kg. lefvande vikt. Produktionsfodrets mängd bör rätta sig efter produktionens storlek, så att t. ex. för hvarje liter mjölk fordras 1/3 foderenhet med 40-50 gr. ägghvita. Fodermedlens form och art, särskildt i afseende på dess smältbarhet, böra afpassas efter djurets naturliga näringssätt och fodersmältningsförmåga, så att groft och mera svårsmälta stråfoder kunna utgöra hufvudmassan af idisslares utfodring, under det att svin väl tillgodogöra blott lättsmält foder. Hänsyn till fodrets dietiska egenskaper bör ock tagas, särskildt däri, att utfodringen bör innehålla lämplig mängd saftigt foder. För alla de produktiva husdjuren äro friska växtdelar, bete och grönfoder, den naturliga födan, och då sådant foder ej finns, bör man ge jämte torrt äfven saftigt foder, såsom rotfrukter, dränk, pressfoder m. m., för att göra utfodringen smaklig, lättsmält och hälsosam. Fodrets mer eller mindre lämpliga saftighetsgrad kan bedömas efter träckens beskaffenhet, som efter torrt foder blir fast, efter mycket saftigt foder lös till flytande. På afföringen ha vissa fodermedel en särskild inverkan: halm, löf, bomullsfrö- och palmoljekakor verka stoppande, kli, raps- och jordnötskakor samt melassfoder däremot lösande. Genom blandning af i detta afseende olika fodermedel åstadkommes en i dietiskt hänseende lämplig utfodring. Äfven genom särskild beredning göras fodermedlen smakligare för djuren, hvarigenom ock vinnes, att de fullständigare tillgodogöras. Genom skärning till hackelse göras groft hö och halm mer lättuggade, likasom äfven rotfrukter skäras, för att deras förtäring skall underlättas. Genom kokning eller ångning bli potatis och rotfrukter lättare tillgodogörbara, och genom jäsning ökas foders smaklighet, om än ej, som vanligen antas, dess smältbarhet. Slutligen bör hänsyn tagas äfven till vissa fodermedels specifika inverkan på produktionens mängd och produkternas beskaffenhet. Vissa fodermedel äro sålunda mjölkdrifvande, såsom ungt bete, rotfrukter, betmassa och flertalet oljekakor; palm-, kokos- och bomullsfrökakor samt betblast verka något höjande på mjölkens fetthalt, under det att sesam- och sojakakor, glutenfoder, majs, rotfrukter och sockersnitsel snarare sänka densamma, hvilket än mer afgjordt är fallet med vallmo- och lindådrekakor, risfodermjöl samt kalla och frusna fodermedel. Grönfoder, ungt hö, raps-, jordnöt- och solroskakor ge ett fint, mjukt smör ("sommarsmör"), halm, rotfrukter, betblast samt palm- och kokoskakor göra däremot smöret hårdt. Utfodring af säd, skummjölk och potatis gör fläsket fast och lämpligt till förvaring, kli, risfodermjöl och oljekakor med mjuka fettarter göra däremot ett löst, mindre hållbart fläsk. I öfverensstämmelse med dessa allmänna synpunkter bör utfodringen vara 
page_number=67, index= - Utfodring (lantbruk) 
olika för olika djurslag och förhållanden. Hästen bör sålunda på grund af sina matsmältningsorgans ringa rymd och olägenheten att vid kraftansträngning i hastig takt tyngas af mycket och vattenrikt foder få mer koncentrerad öfvervägande torr föda samt den dagliga fodermängden fördelad på ett flertal utfodringar, som afpassas efter rasterna mellan arbetet. Hans dagfoder bör vara lättuggadt, för att dess förtäring må medhinnas på de korta rasterna, groft stråfoder sålunda i form af hackelse, rotfrukterna skurna och för arbetshästar kärnfodret helst krossadt. 
<i>Utfodringsnormer för husdjur.</i> Pr dag och 100 kg. lefvande vikt. Torrämne kg. Smältbar ägghvita gr. Foderenheter Stärkelsevärde kg. Arbetshästar: underhållsfoder 1,5—2 70 0,90 0,63 tillskott vid lindrigt arbete 0,30 30 0,35 0,25 tillskott vid mycket strängt arbete 1,00 90 1,10 0,75 Dragoxar: underhållsfoder 1,6—2 60 0,70 0,50 tillskott vid lindrigt arbete 0,23 30 0,50 0,35 tillskott vid mycket strängt arbete 1,00 80 1,10 0,80 Mjölkkor: underhållsfoder 1,6—2,2 50—65 0,87 0,46 tillskott per 5 kg. mjölk, oberoende af lefvande vikten.2,0 200 1,65 1,2 Ungnöt af mjölkboskap: i 2—3 månaden 2,1—3,5 350 3,0 2,1 i 6—12 månaden 1,8—3,2 190 1,7 1,2 öfver 24 månaden 1,1—2,0 110 1,0 0,7 Gödboskap: ungnöt 1—2 år 2,5—3,0 200 2,0 1,4 utvuxen nötboskap 2,4—3,0 150 2,0 1,4 Får: afvelsfår 2,0—2,6 100—120 1,3 0,9 afvelsfår digifvande 2,5—3,3 220 2,0 1,4 gödfår 2,5—3,3 160 2,0 1,4 lamm 5—6 mån. 2,8—4,0 300 2,5 1,8 lamm omkr. 1 år 2,3—3,0 180 1,6 1,2 Svin: modersuggor i sin 1,3—2,0 70—110 1,0—1,5 0,7—1,0 modersuggor digifvande 2,3—3,6 300—400 3—4 2,1—2,8 grisar för afvel: 15 kg. lefvande vikt 5,0 700 6,0 4,0 grisar för afvel: 40 kg. lefvande vikt 4,3 420 4,5 3,0 grisar för afvel: 90 kg. lefvande vikt 2,8 200 3,0 2,0 gödsvin 40 kg. lefvande vikt 3,5 475 4,8 3,0 gödsvin 90 kg. lefvande vikt 2,8 260 3,6 2,5 
För idisslarna, nötboskapen, fåren och getterna, bör innefodringen efterlikna foderupptagningen på bete, utfodringen således fortgå, tills djuren fyllt sin vom, hvarefter de böra lämnas i ro att idissla. Åt de vuxna djuren fördelas fodringen därför lämpligen på 2 mål om dagen, morgon- och eftermiddagsfoder, det senare vanligen afslutadt med, att nattfoder af halm lägges för djuren. Hvartdera af dessa dagfoder bör bestå af olika efter hvarandra gifna foderslag, af hvilka de saftiga ges före vattningen, för att djuren ej må dricka mer än de behöfva, och det minst smakliga, halmen, sist. Åt svinen, som ha svag matsmältning och som få mycket blött foder, bör detta ges i minst 3 gifvor och vara af lättsmält beskaffenhet. Åt ungdjuren, föl, kalfvar, lamm, killingar och grisar, hvilka i förhållande till kroppsvikten kunna omsätta mer foder än de vuxna, ges foder helst flera gånger på dagen. 
Vid uppgörandet af de utfodringsnormer, enligt hvilka den dagliga utfodringen bör vara 
page_number=68, index= - Utfodring (lantbruk) - Utfodring (bergsväsen) - Utfällning - Utförsel - Utförselförbud - Utförselpremie - Utgifningsbevis - Utgiftsprocent - Utgifvare - Utgifvarkorsband - Utgreningsstation - Utgrundet - Utgående - Utgående vinkel - Utgångshastighet - Utgångsmarsch - Utgångsrotationshastighet - Utgångsvinkel - Utgård - Utgårda-Loke - Uth, Max - Uthalare - Uther, Baptista van - Uthina (Udna) 
sammsatt, utgår man från de mängder af groffoder, d. v. s. stråfoder och rotfrukter eller annat saftigt foder, som finnas att tillgå, fördelar dessa på de olika djurslagen, med lämplig mängd i förhållande till den sammanlagda lefvande vikten af hvarje särskildt djurslag, och beräknar, huru mycket af kraftfoder därutöfver behöfves för att fylla djurens näringsbehof vid beräknad produktion. Det felande fylles sedan med hemmaalstradt eller inköpt kraftfoder, så att hvarje djurslag erhåller efter i tab. å sp. 101-102 anförda utfodringsnormer behöfliga mängder af foderenheter och af ägghvita. 
Om utfodringsstater för armens hästar se Ration. H. J. Dft. 
<b>Utfordring,</b> <i>bergsv.</i>, kallas det arbete, som man i en grufva eller å ett gruffält verkställer för att framforsla det lösbrutna berget: i grufvan till uppfordringsschaktet, i dagen från schaktet till upplagsplats eller skrädplats. Utfordringen egde förr vanligen rum medelst skottkärror, någon gång med handbårar, men numera försiggår den oftast på små järnbanor såväl nere i grufvorna som i dagen. De vagnar eller på hjul löpande tunnor, som därvid användas, kunna vara af många olika konstruktioner. Oftast äro de afsedda att framskjutas af en eller flera arbetare, men i många utländska grufvor (i synnerhet stenkolsgrufvor) nyttjas till detta arbete hästar. Transporten verkställes numera ofta med elektriska eller luft-lokomotiv äfvensom i en del fall med kätting- eller linbanor. Th. N-m.* 
<b>Utfällning</b>. 1. <i>Kem.</i>, åstadkommande af en fällning (se d. o. 1). - 2. <i>Meteor.</i>, den process i atmosfären, då vattenångan kondenseras till flytande eller fast form, hvarigenom uppstår dimma eller nederbörd i form af regn, snö eller hagel. 2. R. R.* 
<b>Utförsel.</b> Se Införsel 1, sp. 615. Jfr Tull och Tulltaxa. 
<b>Utförselförbud.</b> Se Exportförbud. 
<b>Utförselpremie,</b> <i>finansv.</i> Se Exportpremie. 
<b>Utgifningsbevis.</b> Se Tryckfrihetsförordningen, sp. 84. 
<b>Utgiftsprocent.</b> Se Järnvägsstatistik. 
<b>Utgifvare</b> af tryckt skrift. Se Eganderätt och Tryckfrihet. 
<b>Utgifvarkorsband,</b> <i>postv.</i> Se Korsband, sp. 1084, och Postförskott, sp. 16. 
<b>Utgreningsstation.</b> Se pl. II, fig. 7 till art. Telegraf. 
<b>Utgrundet,</b> grund med fyrskepp midt i södra mynningen af Kalmar sund. N. H-m. 
<b>Utgående,</b> <i>bergsv.</i>, hvarje punkt, där en "fyndighet" (malm eller malmlager) träffar dagytan eller ytan af fasta hällen under dammjorden. Ordet "utgående" bör ej förväxlas därmed, att malmen utgår eller upphör. 
<b>Utgående vinkel,</b> <i>befästningsk.</i>, uppstår vid en befästnings planutstakning, då två linjer, de s. k. faserna, bilda en från egen ställning utåt vänd vinkel. Denna utstakning används särskildt för flescher samt i bastions- och tenaljsystemen, då åt vinkeln vanligen ges en storlek af 90°-120°. Från utgående vinkelns faser kan något sned frontaleld afges, men de kunna vara utsatta för enfilering och ryggeld. Jfr Flesch, Ingående vinkel och Tenalj. L. W:son M. 
<b>Utgångshastighet,</b> <i>krigsv.</i> Se Kulbana, sp. 195. 
<b>Utgångsmarsch,</b> <i>mus.</i> Se Efterspel. 
<b>Utgångsrotationshastighet,</b> <i>krigsv.</i>, den hastighet, hvarmed en ur ett räffladt vapen afskjuten projektil i det ögonblick, då den lämnar mynningen, roterar omkring sin längdaxel. Rotationshastigheten mätes i regel i antal hvarf per sek. Se Räffla 3. G. af Wdt. 
<b>Utgångsvinkel,</b> <i>krigsv.</i> Se Inskjuta, sp. 725, och Kulbana. 
<b>Utgård</b> (isl. <i>Utgarðr</i>), <i>nord. myt.</i>, kallas i Snorres Edda en borg i jättevärlden, belägen vid dess yttersta gräns, såsom namnet antyder. U:s härskare var Utgårda-Loke (se nästa art.). Th. W.* 
<b>Utgårda-Loke</b> (isl. <i>Ulgarða-Loki</i>), <i>nord. myt.</i>, härskaren på borgen Utgård i Jotunheim. Snorres Edda har en utförlig berättelse om, att Tor, Loke, Tjalfve och Roskva besökte U. och ömkligen öfvervunnos i täflingar, Loke af Utgårda-Lokes tjänare Loge (se denne), Tjalf af Huge (se denne), och Tor, efter att ej kunna tömma ett dryckeshorn eller lyfta en katt från golfvet, af Utgårda-Lokes amma, Elle (se denna). Tor och hans följeslagare läto nämligen förvilla sig af synvändningar och trolldom. Äfven hos Saxo Grammaticus omtalas Utgårda-Loke (<i>Utgarthi-locus</i>) och säges vara fängslad i en underjordisk stinkande håla, omgifven af troll, ettersprutande ormar och andra gräsligheter. Se Loke, Skrymer och Tor. Th. W.* 
<b>Uth</b> [ot], Max, tysk målare, f. 1863 i Berlin, d. 1914, studerade vid konstakademien i Berlin och för Eugen Bracht, var en af secessionens grundläggare och blef professor 1913. Han målade företrädesvis landskap af stark koloristisk stämning, äfven gatmotiv och interiörer. G-g N. 
<b>Uthalare,</b> <i>sjöv.</i>, tåg eller kätting, hvarmed någonting uthalas till sitt stånd på en i horisontell eller sned riktning liggande bom, gaffel, spri e. d. (jfr Skot). - Bland sjöfolk betecknar detta ord äfven en rask och oförvägen sjöman. Ges detta epitet åt befäl eller underbefäl, förstås därmed en sträng och fordrande man. R. N.* 
<b>Uther,</b> Baptista van, målare, d. senast 1597, synes ha kommit till Sverige i början af 1560-talet, omnämnes första gången 1562, målade 1568 jämte Lambrecht målare triumfportar till konung Eriks bröllop, var mycket anlitad af Johan III, ledde dekorativa arbeten på slotten i Stockholm och Kalmar, målade altartaflor för Riddarholmskyrkan 1578, för slottskapellen i Västerås 1585 och i Stegeborg 1586 (dessa arbeten ha gått förlorade) samt porträtt af kungliga familjens medlemmar. Sannolikt är det porträtt i helfigur af <i>Johan III</i> (1572), som bevaras i Palazzo reale i Siena, af hans hand, likaså det vackert karakteriserade porträttet af <i>Sigismund</i> som prins - äfvenledes i helfigur 1576 - i Uffizigalleriet i Florens (kopior af båda dessa porträtt, utförda af O. Hjortzberg, finnas på Gripsholm). Andra porträtt (prinsessan <i>Anna</i> 1576 och senare) tyckas ha gått förlorade. Det sista arbetet af hans hand, som omtalas, är 32 af rikets landsvapen, som han utförde till Johans III:s begrafning 1594. G-g N. 
<b>Uthina,</b> nu Udna, fornromersk koloni nära Tunis, där man bl. a. uppgräft lämningar af Laberiernas (jfr Laberius) präktiga, mosaikprydda villa. Se bl. a. Gauckler, "Monuments Piot", d. 3 (1897). J.C. 
page_number=69, index= - Utholmen - Ut homines sunt, ita morem geras - Uthugg - Uthållighetslöpning - Utica (Afrika) - Utica (New York) - Utiel - Utikxo - Utile dulci 
<b>Utholmen,</b> liten ö utanför Västergarn på Gottlands västkust. På ön står en fyr, och innanför ön är en ganska god ankarsättning. N. H—m. 
<b>Ut homines sunt, ita morem geras,</b> lat., "Tag människorna som de äro", citat från Terentius, "Adelphoe", III, 3, 37. 
<b>Uthugg,</b> <i>fäktk.</i> Se Fäktkonst, sp. 216. 
<b>Uthållighetslöpning,</b> <i>idrottst.</i> Se Löpning, sp. 282. 
<b>Utica,</b> den äldsta feniciska kolonien på Afrikas norra kust, anses ha blifvit grundlagdt i 12:e årh. f. Kr. och låg omkr. 30 km. n. v. om Kartago vid hafvet, nära Bagradas' (nu Medscherdas) mynning, ehuru ruinerna nu, genom af floden nedförda alluvialbildningar, ligga mer än 10 km. från kusten. Staden uppblomstrade raskt och kraftigt genom sjöfart och handel, hvilken främjades genom det omgifvande landskapets bördighet. U. var näst Kartago den mest betydande staden i det feniciska Nord-Afrika och stod formellt i ett slags jämlikhetsförhållande till det mäktigare samhället, i själfva verket dock med hegemoni för det sistnämnda. Staden reste sig mot Kartago i legosoldatkriget, men förblef trogen under de båda första puniska krigen. I det tredje slöt den sig däremot till Rom och blef efter Kartagos fall (146 f. Kr.) åtminstone till 12 f. Kr. residens för den romerske ståthållaren i Afrika. Under det medborgerliga kriget mellan Caesar och Pompejus blef U. högkvarter för Cato d. y. ("Uticensis"), som där gaf sig döden efter slaget vid Thapsus (46 f. Kr.). Staden (<i>colonia Julia Aelia Hadriana U.</i>), som sedan 36 f. Kr. hade romersk medborgarrätt, blomstrade under kejsartiden och gynnades särskildt af afrikanen Septimius Severus (193-211). Förödd under de vandaliska och arabiska fejderna, blef den på 600-talet förstörd af araberna. Åtskilliga, vid Henihir Bu Schatir funna ruiner (af amfiteater, teater, hamnbyggnader m. m.) vittna om dess forna glans. R. Tdh.* 
<b>Utica</b> [jô'tikø], stad i nordamerikanska staten New York, på södra stranden af Hudsons biflod Mohawk, vid Chenangokanalens mynning i Erie-kanalen och vid flera järnvägslinjer. 87,400 inv. (1916; omkr. 50,000 1896). Betydande industri och handel. I den omgifvande tätt bebyggda trakten bedrifves stor tillverkning af ost och smör, och U. är måhända den största ostmarknaden i Nord-Amerikas förenta stater. - Det första nybygget vid U. anlades i midten af 1700-talet. Samhället anses grundlagdt 1784 och fick stadsrättigheter 1832. (H. W—k.) 
<b>Utiel,</b> stad i spanska prov. Valencia, 732 m. ö. h., vid foten af Sierra de Aledua (1,161 m.) och floden Inagro, en väl bevattnad, fruktbar trakt. 11,465 inv. (1900). I U. finnas fabriker för tillverkning af tvål, linne och sidenvaror. Omnejden är rik på vin, säd och espartogräs. U. har järnvägsförbindelse med Valencia. E. A—t. 
<b>Utikxo,</b> gudomlighet. Se Kaffrer, sp. 546. 
<b>Utile dulci</b> (lat.), "det nyttiga förenadt med det angenäma", namn på ett framstående vittert och musikaliskt ordenssällskap i Stockholm, hvilket stiftades 1766 och hade sin sista sammankomst 1795. U. D. stiftades af fem unga tjänstemän, hvilkas sällskaplige ledare var E. Schröderheim (då en nittonårig e. o. kanslist, men redan känd som kvick umgängesman). Efter tre år hade medlemmarnas antal redan vuxit till 150, vid midten af 1780-talet var det omkr. 540. Bland dem funnos hofmän, militärer, civila ämbetsmän, präster, läkare, skolmän, konstnärer, yrkesidkare, köpmän, yngre män från Uppsala universitet samt fruntimmer (bl. a. fruarna Lenngren och Schröderheim). Äfven hertigarna Karl och Fredrik Adolf togo inträde, och Gustaf III vardt ordens skyddsherre, men den bibehöll likväl sin prägel af enskildt samfund. U. D. kallade sig både akademi ("academia apollinaea") och orden. Ett hemligt ceremoniväsen, sådant som på den tiden var så omtyckt, och en vidlyftig uppsättning af ordensämbetsmän bidrogo att ge U. D. dess prägel. Personer, som stodo utom orden, kallades "barbarer". Den invalde blef först "ämnessven" och kunde efter hand uppnå broder-, riddar- och commandeurgraderna. Styrande utskott voro "Stora areopagen", "Mindre areopagen" (sällskapets högsta vittra domstol, hvilken utsatte täflingsämnen, tilldömde pris och granskade de skrifter, som U. D. ämnade publicera) samt "Hemliga areopagen" (sällskapets i sista hand beslutande myndighet). Sammankomster höllos en gång i veckan och voro dels "allmänna", dels "musikaliska" ; de räckte i fem timmar, hvarefter friare samkväm med supe och punschbålar vidtog. U. D. inneslöt hufvudstadens bästa musikkrafter; det egde en talrik och fullständig orkester, väl besatt i synnerhet i fiolstämmorna, jämte en blandad sångkör. Stundom anordnade orden offentliga konserter. U. D. utgjorde en förberedelse till Musikaliska akademien och led genom dennas stiftande (1771) väsentligt afbräck. Vid mera framstående ordensbröders frånfälle hölls sorgfest med parentation och musik. Andra tillfällen till vältalighetsprof och festligheter gåfvos af kungliga födelse- och högtidsdagar. - De litterära pristäflingarna spelade en viktig roll inom orden. Granskningsnämndens pedantiska ifver att "hyfsa" tankar och uttryck gjorde ofta våld på skaldeindividualiteten (däröfver beklagar J. G. Oxenstierna sig i sin dagbok, och Kellgren parodierar nämnden i "Foglarnas vitterhetsakademi"). Författarna voro anonyma, och sällskapet ansåg sig bära ansvaret för de i dess publikationer begångna felen mot den goda smaken, tills Kellgren som U. D:s sekreterare (han blef det 1777) föranledde, att författarnamnen utsattes (1781), hvarjämte de enskilde fingo större spelrum för sin egendomlighet. U. D:s alster utgåfvos under titeln <i>Vitterhets-nöjen.</i> Del I utkom 1769 och innehöll moraliska oden, naturbeskrifvande dikter och satirer, allt i Gyllenborgs anda, del II 1770, med färgrikare dikter, hufvudsakligen af Oxenstierna, del III 1772, hvari Adlerbeth uppträdde med framgång, och del IV 1781, med de förnämsta bidragen af Kellgrens hand. Fastän U. D. ej därefter utgaf något, upplefde det under förra hälften af 1780-talet sin glansperiod, då det anlitades som högsta domstol öfver smak och vitter begåfning (detta intygas t. ex. af den bekanta episoden med Thorilds "Passionerna"). Vid sidan af Vitterhetsakademien var U. D. föregångare till Svenska akademien, som vid sitt stiftande upptog dess främsta ledamöter (Kellgren, Gyllenborg, Oxenstierna, Adlerbeth, 
page_number=70, index= - Utile dulci - Utilism - Utilister - Utilitarisk l. Utilitaristisk - Utilitarism l. Utilism - Utilitet - Utin, Jevgenij Isakovitj - Ut infra - Ut in omnibus glorificetur Deus - Uti possidetis - Uti rogas - Utjord 
Rosenstein, Leopold, Schröderheim, N. L. Sjöberg). Därefter aftynade U. D. och upphörde med Schröderheims död, 1795. U. D. stod i vänskaplig förbindelse med två samfund i landsorten, Apollini sacra i Uppsala och Auroraförbundet i Åbo. - Jfr G. Göthe, "Hist. öfversigt af de vittra samfunden i Sverige före Sv. akad:s stiftelse" (1875), och O. Sylwan, "Till U. D:s historia" (i "Samlaren", XXVIII, 1908). E. F—t. (R—n B.) 
<b>Utilism,</b> detsamma som utilitarism (se d. o.). 
<b>Utilister,</b> medlemmar af en i Stockholm och på andra orter i Sverige i slutet af 1880-talet bildad förening (Utilistiska samfundet), som på basis af sin åsikt "att detta lifvet är det enda, om hvilket vi veta någonting, samt att människans mål är att söka minska lidandet och bereda tillfälle för så många som möjligt att bli lyckliga" afgjordt uppträdde mot hela den kristna världsåskådningen, bekämpade all tro på något öfvernaturligt samt agiterade för fullständig religions- och yttrandefrihet och för statskyrkans afskaffande. Sällskapet utöfvade liflig verksamhet och räknade ett ej obetydligt antal medlemmar. Ehuru dess stiftare, Viktor Emanuel Lennstrand (f. 1861, d. 1895), drabbades af laga ansvar för sitt uppträdande mot det kristna gudsbegreppet, undgick samfundet själft all kollision med strafflagen. - Dess namn härrörde från frändskapen mellan dess syfte och den etiska utilitarismen (se d. o.). Närmast motsvarade samfundet den engelska sekularismen, som det väsentligen imiterade. Egentligen ville det vara en fritänkarförening. L. H. Å.* 
<b>Utilitarisk</b> l. Utilitaristisk, som innebär utilitarism (se d. o.). 
<b>Utilitarism</b> (af lat. <i>utilitas,</i> nytta) l. Utilism, <i>filos.</i>, nyttighetslära l. nyttighetsmoral, kallas den riktning inom etiken, hvilken som högsta princip uppställer nyttan och bedömer de enskilda handlingarna som medel för enskild eller allmän lycka (välfärd). "Vid sidan af hedonismen (njutningsläran) är därför utilitarismen en form af eudemonism (se d. o.). Mer eller mindre afgjordt hyllar därför flertalet eudemonister utilitaristiska åsikter, och sådana framställdes i England redan af Hobbes, Cumberland och Locke, men termen har särskildt blifvit vedertagen, sedan John Stuart Mill utgaf ett arbete under titeln "Utilitarism" (1863). Flertalet af engelska etiker, såsom Stephen, Spencer, Sidgwick m. fl., ansluter sig till denna riktning; i Frankrike bl. a. Comte. Under inflytande af Kant ha däremot de tyske tänkarna i allmänhet vändt sig emot utilitarismen, som dock äfven i detta land vunnit anhängare i Gizycki och i modifierad form i Paulsen och Wundt m. fl. I Danmark företrädes riktningen af Höffding. - Den utilitaristiska teoriens svaga punkter ligga närmast i svårigheten att afgöra, hvilka de handlingar äro, som leda till allmänt väl, och i frestelsen att bedöma handlingarna efter deras resultat och ej efter den handlandes afsikter. Se Etik. S—e. 
<b>Utilitet</b> (lat. <i>utilitas</i>), nyttighet; användbar person utan mera glänsande egenskaper (särskildt om skådespelare). - Utilitetsprincip, nyttighetsfilosofiens grundsats. Se Utilitarism. 
<b>Utin,</b> Jevgenij Isakovitj, rysk advokat och publicist, f. 1843, d. 1894, blef stadig medarbetare i tidskr. "Vjestnik Jevropy" från dess uppsättning 1866 och uppträdde som glänsande försvarsadvokat i många nihilisträttegångar på 1870-talet. Efter fransk-tyska kriget begaf han sig till Frankrike, hvarifrån han sände mycket uppseendeväckande artiklar om Gambetta m. m., och efter rysk-turkiska fälttåget, hvari han deltog, till Bulgarien, hvarifrån han skref i bokform 1879 utgifna <i>Pisma iz Bolgarii,</i> som räknas till det värdefullaste i sitt slag. Bland hans öfriga politisk-historiska studier märkas essayerna om Bismarck (1872), Thiers (1881) och Vilhelm I (1888). Dessutom skref han många ryska litteraturstudier (om Ostrovskij, Saltykov, narodnikerna m. fl.). Ett urval af hans skrifter utkom 1896. A—d J. 
<b>Ut infra,</b> lat., såsom nedan (står). 
<b>Ut in omnibus glorificetur Deus,</b> lat., "på det Gud må förhärligas i allt", benediktinernas valspråk. 
<b>Uti possidetis</b> (lat., "som I besitten"...), <i>rom. rätt</i>, ett interdikt (se d. o.), hvilket på begäran af en person, som befann sig i besittning af en fastighet, af pretor utfärdades mot våldsamt störande af besittningen, såvida ej besittaren på uppenbart orättmätigt sätt åtkommit besittningen af den, som störde densamma. Detta interdikt har sitt namn af de ord, med hvilka det inleddes: <i>uti [eas aedes, quibus de agitur,</i> eller <i>eum fundum, quo de agitur] possidetis......, vim fieri veto.</i> För skyddandet af besittning af lös egendom fanns äfvenledes ett interdikt, hvilket, likaledes efter begynnelseorden, kallades <i>Interdictum utrubi.</i> Dessa interdikt, hvilka sannolikt urspr. egentligen afsågo att förekomma störande af den allmänna ordningen, användes senare hufvudsakligen för att bestämma kärande- och svaranderollerna vid en tvist om själfva rätten till saken. Den, hvilken betraktades som besittare af saken och således icke på uppenbart orättmätigt sätt åtkommit besittningen från den andre, blef nämligen svarande i processen om rättigheten till saken och erhöll därmed den fördelaktigare ställningen vid bevisningen, enligt regeln <i>actore nihil probante, reus absolvitur</i> (samma regel, som i vår lags Rättegångsb. kap. 17 § 33 uttryckes så: "Käranden åligger sitt käromål lagligen bevisa; eller vare svaranden fri"). Genom interdiktet meddelades sålunda endast ett provisoriskt afgörande. I. L.* 
<b>Uti rogas</b> (förkort. <i>U. R.</i> eller <i>V. R.</i>), lat., "såsom du föreslår", hos de gamle romarna formel för bifall vid omröstning öfver ett väckt lagförslag. Ämbetsmannen, som förde ordet, frågade nämligen: <i>velitis, jubeatis uti vos, Quirites, rogo</i> ("viljen och förordnen I, romare, det, som jag föreslagit?"). (J. C.) 
<b>Utjord</b> (fsv. <i>utiorþ</i>), <i>jur.</i>, kallas, om ordet tages i sin allmännaste betydelse, hvarje jordbruksfastighet, som ej är by, hemman eller hemmansdel. I egentlig mening betecknar utjord en för sig bestående fastighet i by, hvilken ej är åsatt mantal, men som, om den ligger i ett skifteslag, har andel i dess egor efter delningsgrunden. I oegentlig bemärkelse betyder utjord en under en fastighet hörande, af främmande egares mark omsluten, men genom skiljemärken afskild egolott, som ej är i mantal satt och för hvilken ej åtnjutes 
page_number=71, index= - Utjord - Utjämning - Utjämningsgallerier - Utkik - Utkin, Nikolaj Ivanovitj - Utklarering - Utklippan - Utkorelsen - Utkragning 
delaktighet i andra egor inom byn. Med utjord i denna sistnämnda bemärkelse kan i allmänhet urfjäll (fsv. <i>urfjaelder, fjaelder</i>) anses liktydigt. Stundom göres dock mellan "utjord" i oegentlig mening och "urfjäll" den skillnaden, att den förra, men ej den senare, innehåller blandning af olika egoslag. Ofta nog användas uttrycken "utjord eller urfjäll" samt "utjordar och urfjällar" såsom tautologisk (allittererad) beteckning för utjord i egentlig eller oegentlig mening. Språkbruket synes icke ha vunnit någon verklig stadga med afseende på de båda uttryckens användning; dock synes "urfjäll" aldrig ha användts om de egentliga utjordarna. Jfr Jordafsöndring och Torp. K. H. B.* 
<b>Utjämning</b> (ty. <i>ausgleichung,</i> fr. <i>compensation,</i> eng. <i>adjustment</i>), <i>mat.</i> Det material, som man inom de empiriska vetenskaperna i form af talvärden genom mätningar eller andra observationer insamlar och sedan vetenskapligt bearbetar, är af många olika orsaker underkastadt osäkerhet. Sålunda är vid mätningars anställande resultatet beroende af våra sinnens och de använda instrumentens ofullkomlighet och af yttre störande omständigheter, hvarför (små) fel äro oundvikliga. Vid insamlandet af material för t. ex. sjukstatistik uppkommer osäkerhet vid konstaterandet af själfva faktum, att sjukdom eller visst slag af sjukdom i ett speciellt fall föreligger o. s. v. Vid materialets bearbetning förekommer, att man utgår från någon mer eller mindre välgrundad hypotes ang. den matematiska formel, som representerar företeelsen i fråga (t. ex., i fråga om dödlighetsstatistik, Makehams formel), och därvid kunna vid tillämpningen, till följd af, att hypotesen ej fullt motsvarar företeelsen, afvikelser emellan observation och räkning förekomma, hvilka te sig som observationsfel och hopblanda sig med afvikelser, som uppkomma af andra orsaker. Då man vid bearbetningen helt naturligt bör syfta till en så stor noggrannhet som möjligt, bör man sträfva efter att, så långt ske kan, oskadliggöra felens inverkan på resultatet samt äfven att bestämma felens sannolika storlek och resultatets däraf beroende osäkerhet. Detta sker genom utjämningen. 
Bland de (observations-) fel, som begås, bör man skilja emellan å ena sidan grofva slarffel (fr. <i>fautes</i>), hvilka med tillbörlig uppmärksamhet böra kunna undvikas, och å andra sidan absolut oundvikliga, vanligen små, fel (fr. <i>erreurs</i>), hvilka bero af ofvan angifna orsaker. Vid utjämningen tar man hänsyn uteslutande till det senare slaget af fel. Föreligga fel af det förra slaget, måste observationen förkastas, såvida man ej, som ofta händer, är i stånd att med full säkerhet rätta det begångna felet. Det anmärkes dock, att fall kunna förekomma, där man har svårt att afgöra, om ett fel tillhör den förra eller den senare kategorien. 
Teorien om utjämning hvilar på sannolikhetsräkning (se Probabilitetskalkyl), speciellt på minsta-kvadratmetoden (se d. o.) eller den metod, som utgår ifrån, att summan af observationsfelens kvadrater skall vara ett minimum. I teorien om utjämning har man att skilja emellan de behandlade storheternas <i>observerade</i> värden (behäftade med observationsfel), de <i>sannolikaste</i> värdena (som man söker genom utjämningen bestämma) och de <i>sanna</i> värdena (vanligen omöjliga att finna), vidare emellan observationernas eller de utjämnade värdenas <i>sanna</i> fel (eller afvikelsen från det sanna värdet), det <i>skenbara</i> felet (det observerade värdets afvikelse från det utjämnade), <i>medelfelet</i> (hvars kvadrat är medeltalet af de sanna felens kvadrater) och det <i>sannolika</i> felet (= 0,674 gånger medelfelet = det fel man sannolikt lika ofta öfverskrider, som man icke öfverskrider det). Ju mindre medelfelet är, desto noggrannare äro observationerna, och desto <i>större vikt</i> tillmätes dem. Det enklaste förekommande fallet af utjämning är bildandet af det enkla, eller, vid olika vikter, det allmänna aritmetiska mediet (se Medelvärde). För astronomien och för geodesien har utjämningen stor betydelse och oaflåtlig tillämpning. Utjämningsräkningar kunna i mera komplicerade fall vara synnerligen arbetsamma och tidsödande. I vissa fall kan arbetet underlättas genom förefintliga tabeller. Jfr Triangelmätning. E. J. 
<b>Utjämningsgallerier.</b> Se Porjus, sp. 1393. 
<b>Utkik,</b> <i>sjöv.</i>, noggrant aktgifvande på allt, som kommer i sikte, äfvensom på allt anmärkningsvärdt, som tilldrar sig inom fartygets synhåll, såsom fartyg, land, fyrar, bränningar, grund, vrak, flytande föremål, mistsignalljud, kanonskott m. m., hvarom rapport afges. Utkik kallas ock den af besättningen, som för tillfället har sig detta aktgifvande anförtrodt. Utkiken placeras om dagen högt upp till väders, t. ex. å förmärsrån eller å salningen, men om natten och synnerligast i tjocka längre ned, såsom å fockrån eller på backen. På örlogsfartyg finnes ständig utkik, men på handelsfartyg utsättes sådan vanligtvis endast nattetid och i tjocka. Inträffar kollision eller grundstötning, fälles det fartyg till ansvar, å hvilket tilläfventyrs utkik för tillfället ej varit utsatt. För att förvissa sig om, att utkiken är på sin post och håller sig vaken, utropar vaktbefälhafvaren emellanåt: "se väl förut!", hvarpå utkiken skall svara: "se väl förut, ja!" R.N.* 
<b>Utkin,</b> Nikolaj Ivanovitj, rysk gravör, f. 1780 i Tver, d. 1863, var den främste representanten för gravyrkonsten i Ryssland på sin tid. Han utförde ett 70-tal gravyrer dels efter ryska, dels efter västerländska målningar - däribland många porträtt - af Guido Reni, L. Carracci, van Dyck, Gerard m. fl. Han graverade äfven medaljer. Monografi af Kovinski 1884. G—g N. 
<b>Utklarering.</b> Se Klareringsrätt. 
<b>Utklippan,</b> några små låga skär ute i hafvet omkr. 15 km. ö. s. ö. om Karlskrona. På det största af skären finns en gammal fästningsbyggnad med två torn. På det sydligaste skäret står ett 31 m. högt fyrtorn af järn. Äfven finnes signalkanon för varning i tjocka. Vid U. är en nautisk distansbana utprickad. N. H-m. 
<b>Utkorelsen,</b> <i>teol.</i> Se Predestination. 
<b>Utkragning</b> (ty. <i>auskragung,</i> fr. <i>encorbellement,</i>) <i>bygnk.</i>, en i sten eller trä utförd konstruktion, hvarigenom förmedlas ett utsprång, buret af öfver hvarandra utskjutande stenskikt, af framspringande bjälkhufvud eller af konsoler. En mängd boningshus från den gotiska byggnadsepoken (1200-1400-talen) har fasader, hvari hvarje våning är "utkragad", den ena efter den andra, ofta så, att 
page_number=72, index= - Utkragning - Utlagor - Utlakning - Utlandssvenskar - Utliggare - Utljud 
vid trånga gator i städer de öfversta våningarna i midt mot hvarandra stående hus nära nog mötas. Utkragning kallas ock den undre bärande delen af ett burspråk, en turell eller annat framspringande byggnadsparti; där förmedlas öfvergången från den nedre till den öfre murens "lif" (se d. o. 3) genom en kraftigt utlagd profilering, ofta i förening med ornament- eller figurskulptur. Se vidstående fig. samt fig. i art. Burspråk och Turell; jfr ock art. Erker, Karnap, Konsol, Kragsten och Öfverkragning. C. G—m. Erker (med bärande utkragning) å Sebalduskyrkanspastorshus i Nürnberg. 
<b>Utlagor,</b> <i>kam.</i> Se Prästernas utlagor. 
<b>Utlakning,</b> <i>kem. tekn.</i>, förfaringssätt för åtskiljande af lösliga och olösliga ämnen med tillhjälp af lösningsmedel, oftast vatten. Då man för att tillvarataga det eller de lösta ämnena tydligtvis måste afdunsta den erhållna lösningen, består det tekniska problemet vid utlakningen i att åstadkomma en så koncentrerad lösning som möjligt, eller m. a. o. att med minsta möjliga mängd lösningsmedel ernå ett praktiskt taget fullständigt afskiljande af alla lösliga delar i blandningen. Denna i en stor mängd kemiska industrier ständigt återkommande uppgift kan på ett mycket sinnrikt sätt lösas genom systematisk utlakning enligt motströmningsprincipen. Se vidare härom Socker, sp. 219, och Soda, sp. 241. K. A. V—g. 
<b>Utlandssvenskar,</b> medborgare i annan stat än Sverige, hvilka äro af svensk härkomst och svensktalande; i vidsträckt mening äfven rikssvenskar, som för någon längre tid äro bosatta i utlandet. Se vidare Svenskar, sp. 1041-42. 
<b>Utliggare.</b> 1. Se Rågång, sp. 18. - 2. Se Utriggare 1. 
<b>Utljud</b> (ty. <i>auslaut</i>), <i>språkv.</i>, <i>fonet.</i>, betyder detsamma som slutljud. Liksom i fråga om <i>uddljud</i> (se d. o.) har man att skilja mellan utljud i pausalställning och i en sammanhängande ordkomplex i satsen. I pausalställning har det en annan fonetisk beskaffenhet än i en sammanhängande ordförbindelse, i det att i förra fallet talorganen öfvergå i normal- eller indifferensläget, i senare fallet omedelbart anpassa sig för artikulation af det följande ordets begynnelseljud. I det senare fallet är utljudets karaktär i det hela identisk med inljudets. Af denna fonetiska dubbelhet betingas helt visst de olika utvecklingar, som slutljuden, historiskt sedt, i de flesta språk (fastän mer eller mindre) undergått och fortfarande undergå. Som regel kan man säga, att förändringarna i slutljud, de s. k. <i>utljudslagarna,</i> till skillnad från behandlingen i inljud betingats och betingas af pausalställningen. De fall, där afvikelser från dessa lagar förekomma under f. ö. samma förutsättningar, torde få tillskrifvas den omständigheten, att de ifrågavarande ljuden på grund af ordens nära samhörighet i satsen behandlats som inljud. Till konstituerandet af de s. k. utljudslagarna ha i många fall accentförhållanden medverkat. Indoeuropeiskt <i>-os</i> har blifvit ariskt <i>-as,</i> som i pausa utvecklat sig till <i>-ah,</i> f. ö. i satssammanhanget mest till <i>-ō</i> (eller <i>-ē</i>). Samma <i>-os</i> blef under inflytande af accenten urgermanskt <i>-az,</i> som i nordiska språk utvecklats till <i>-r</i> (med synkope af <i>a</i>): jfr isl. <i>dagr,</i> ännu bevaradt i sv. <i>dager.</i> Speciellt i de germanska och keltiska språken ha de ljudförändringar, som slutljuden undergått, i hög grad medverkat till dessa språks historiska omgestaltning från urspråket. Detta är också, fastän i något mindre grad, fallet med de (baltisk-) slaviska språken och ännu mindre i latinet, minst i grekiskan. I de romanska språkens utveckling ur latinet ha också slutljudslagarna spelat en framträdande roll. Det sätt, hvarpå orden fonetiskt förbindas i satsen, kallar man med en från sanskrit hämtad term <i>sandhi</i> (eg. "sammanläggning"); de därvid verkande lagarna ("sandhilagar") ha afseende på såväl ut- som uddljud. De i sanskrit genomförda sandhilagarna bero tvifvelsutan på grammatikers regler; men att dessa bero på iakttagelser, gjorda på det talade språket, finnes intet skäl att betvifla. - Som redan är anmärkt, göra sig vid närmare förbindelse mellan orden i satssammanhanget samma fonetiska förhållanden och historiska utvecklingar gällande mellan det ena ordets utljud och det följandes uddljud som vid inljud. Därför kan man vid traditionellt sammanhörande ord förmärka företeelser, som annars synas strida mot de vanliga sandhireglerna, för hvilka i allmänhet ordens pausalformer läggas till grund. Speciellt i det ett yngre utvecklingsskede än sanskrit betecknande pāli förekomma flera sådana reminiscenser. Det sanskritiska <i>abhūd ēva,</i> "det var just", finnes i pāli ofta bevaradt under formen <i>ahūd eva,</i> ehuru annars <i>d</i> skulle bortfalla, så att det borde ha blifvit <i>ahu.</i> Fr.<i> il y a,</i> "det finnes", har uppkommit af lat. <i>illum ibi habet</i>; <i>t</i> i <i>habet</i> har försvunnit efter slutljudslagarna, men det står ännu kvar, i fall - i frågeform - kombinationen <i>y a-t-il</i> uppkommer. Hurusom i dylika traditionellt fortlefvande ordförbindelser genom felaktig upplösning under bestämda förhållanden det ena ordets slutljud kan komma att föras öfver till det följande ordet som 
page_number=73, index= - Utljud - Utlottningsförsäkring - Utlåningsrörelse - Utlåtande - Utlämning (Extradition) 
begynnelseljud, se några exempel i art. Uddljud. Speciellt i de romanska språken förekomma ofta fall af samma art. K. F. J. 
<b>Utlottningsförsäkring.</b> Se Kursförlustförsäkring, sp. 324. 
<b>Utlåningsrörelse.</b> Se Bank, sp. 856, 860, 863, Kreditanstalt och Riksbanken, sp. 317. 
<b>Utlåtande,</b> officiellt yttrande, afgifvet i rättegångsmål som bevisningsmedel, t. ex. af sakkunnige eller af jury; i förvaltningsfrågor af underordnad ämbetsmyndighet efter remiss från en högre (enligt R. F. § 10 är föredragande förpliktad att, innan ärenden föredragas hos konungen i statsrådet, inhämta nödiga upplysningar från vederbörande ämbetsverk); inom lagstiftningen af Lagrådet öfver ett till framläggning för riksdagen af K. M:t utarbetadt lagförslag eller öfver ett af riksdagen antaget sådant, som öfverlämnats till K. M:ts pröfning och stadfästelse; af vissa för en allmän eller lokal frågas noggranna utredning särskildt utsedda kommitterade (sådant yttrande kallas äfven "betänkande"); af ett riksdagsutskott, när yttrandet är föranledt af en till utskott hänvisad fråga; utskotts andra yttranden benämnas "memorial", och gemensam beteckning är "betänkanden". Ordet memorial används således, då yttrandet tillkommit på grund af utskottets eget initiativ eller beslutanderätt (såsom fallet är med konstitutionsutskottet), eller med anledning af återremiss eller då det innehåller förslag till voteringsproposition o. s. v. (Rld.) 
<b>Utlämning</b> (<b>Extradition</b>), <i>jur.</i>, häktande och öfverlämnande till främmande stats myndigheter, efter från dem framställd begäran, af person, som i den främmande staten blifvit misstänkt, åtalad eller dömd för brott enligt den främmande statens lagar, men icke där undergått straff därför. Den innefattar alltså en åt främmande stat lämnad rättshjälp för realisering af ett dess straffanspråk. En förpliktelse till utlämning föreligger endast i den mån en stat genom fördrag förbundit sig därtill. Sådana fördrag ha särskildt under 1800-talets lopp afslutits mellan staterna i stort antal. Före denna tid förekom utlämning endast undantagsvis och oftast i fråga om politiska förbrytare. Därjämte ha emellertid i åtskilliga länder, tidigast i Belgien (1833 och 1874), England (1873) och Holland (1875), senare äfven annorstädes, såsom i Schweiz (1892), Norge (1908) och Sverige (1913) särskilda utlämningslagar tillkommit, af sedda att bereda skydd mot godtycklig utlämning från regeringsmyndighetens sida. I dessa lagar föreskrifvas <i>dels</i> under hvilka förutsättningar regeringsmyndigheten skall vara befogad att afsluta utlämningstraktater eller eljest medge utlämning, <i>dels</i> ock vissa regler ang. förfarandet i utlämningsfrågor. I vissa af dessa lagar, såsom i Englands, är föreskrifvet, att utlämning må beviljas endast på grund af traktat; i flertalet andra är utlämning medgifven äfven för andra fall, dock principiellt endast under förutsättning af reciprocitet (se t. ex. svenska lagen § 1). Dylika utlämningslagar kunna emellertid icke rubba giltigheten af tidigare afslutade utlämningstraktater. 
De viktigaste grundsatserna inom den sålunda skapade nutida utlämningsrätten äro följande: 1) en i traktat åtagen förpliktelse att utlämna afser regelmässigt äfven sådana personer, som före densammas tillkomst tagit sin tillflykt till staten i fråga; 2) utlämningsförpliktelse föreligger endast i fråga om vissa svårare brott, som genom uppräkning eller på annat sätt anges i traktaterna. Den afser dessutom vanligen ett större antal brott i traktater mellan närbesläktade än mellan hvarandra mera fjärrstående länder. Enligt svenska lagen § 4 är den afgörande gränsen, huruvida utlämningsbegäran afser brott, som i allmänna strafflagen eller sjölagen är belagdt med svårare straff än fängelse. I fråga om Norge och Danmark äro dock undantag medgifna i utvidgande riktning. Se ang. Danmark utlämningstraktat 17 juni 1913 art. 1 samt k. kung. 20 juni 1913 p. 3; ang. Norge utlämningstraktat 21 febr. 1907 art. 2. 3) Utlämning må ej ega rum i fråga om politiska förbrytare (se art. Politisk förbrytelse). 4) Utlämning beviljas i regel endast, om gärningen äfven enligt det beviljande landets lag är att anse som ett sådant brott, som förutsattes för utlämning. Denna princip är i den svenska lagen fastslagen redan genom det sätt, på hvilket den karakteriserat de brott, som kunna föranleda utlämning. Därvid har den emellertid i öfverensstämmelse med vissa utlämningstraktater dock tillika framhållit, att det är tillräckligt, att gärningen skulle ha varit att anse som ett sådant brott, därest den "begåtts i Sverige under motsvarande förhållanden". I regel fordras det ock, att gärningen skall vara <i>in concreto</i> straffbar (resp. skulle ha varit detta) enligt det beviljande landets lag. Utlämning beviljas sålunda icke, om gärningen bedömd enligt nämnda lag är (eller skulle ha varit) preskriberad. Ej heller, om en frikännande dom i detta land föreligger eller brottet därstädes blifvit bestraffadt. Den svenska lagen § 9 går än längre och utesluter utlämning, så snart en svensk dom, vare sig friande eller fällande, föreligger, ja, äfven om blott åtal anhängiggjorts ang. brottet i fråga vid den tidpunkt då utlämningsbegäran framställes. Att han i det beviljande landet är häktad eller dömd för annat brott, utgör däremot endast ett temporärt hinder för utlämning. 5) Utlämning beviljas icke i fråga om gärningar, föröfvade å den beviljande statens eget territorium; se svenska lagen § 3. Undantag är emellertid där gjordt för gärningar, som innefatta delaktighet i brott. I fråga om dessa skall utlämning kunna medges, oberoende af om delaktighetsbrottet är att anse som begånget här i riket eller ej. 6) Utlämning beviljas icke i fråga om egna medborgare (se svenska lagen § 2). Denna grundsats är dock icke undantagslös. De angelsaxiska staterna utlämna under förutsättning af reciprocitet äfven egna medborgare. Detta har sin grund däri, att dessa länder i princip straffa endast gärningar, som föröfvats å statens eget territorium, samt följaktligen gärningar, föröfvade af deras egna medborgare utrikes, eljest i stor utsträckning skulle i princip lämnas obeifrade. På grund af frånvaron af reciprocitet blir emellertid denna regel af betydelse endast mellan dessa länder (England och Förenta staterna) inbördes. 7) Berättigad att erhålla utlämning är gifvetvis den stat, inom hvars territorium gärningen är föröfvad. England och 
page_number=74, index= - Utlämning (Extradition) 
Förenta staterna anse öfver hufvud icke någon annan stat berättigad därtill. Andra stater erkänna en dylik rätt äfven för annan stat, som enligt sin strafflags bestämmelser eger ett straffanspråk att göra gällande. Därvid följas emellertid olika principer i fråga om, hvilket land som skall tillerkännas företrädet, därest flera stater samtidigt begära utlämning för samma brott. I äldre traktater har i allmänhet tillerkänts företräde åt den stat, å hvars territorium brottet begåtts, i nyare traktater åt den stat, som först begärt utlämning (den s. k. prioritetsgrundsatsen). Enligt svenska lagen § 12 skall konungen bestämma om företrädet. I regel bör därvid den förstnämnda grundsatsen följas, där ej särskilda skäl föranleda att ge företrädet åt den stat, hvars medborgare personen i fråga är. Sistnämnda föreskrift har afseende på en i utlämningstraktaterna icke sällan förekommande föreskrift att, om den person, hvars utlämning begäres, är medborgare i en tredje stat, den utlämning beviljande staten eger underrätta denna därom samt, om denna därvid äfven begär utlämning, fritt afgöra, till hvilken stat utlämning bör beviljas. Afser flera staters begäran olika brott, tillämpas numera regelmässigt prioritetsgrundsatsen (se svenska lagen § 13). 8) Den stat, till hvilken vederbörande utlämnas, är icke berättigad att utan den utlämnande statens samtycke åtala eller straffa den utlämnade för något annat före utlämningen föröfvadt brott än det, för hvilket utlämning beviljats (den s. k. specialitetsgrundsatsen). Omtvistadt är dock, huruvida det blott är den utlämnande staten eller jämväl den utlämnade själf, som kan göra denna begränsning gällande. Enligt vissa lagar och traktater gäller denna inskränkning icke, om vederbörande underlåtit att inom viss tid lämna landet eller sedermera frivilligt återvändt dit. Svenska lagen § 11 uppställer härvid jämväl det garantikrafvet, att några hinder att lämna landet under nämnda tid icke få uppställas för den utlämnade, såvida han ej gjort sig skyldig till nytt brott. Slutligen uppställer svenska lagen äfven det uttryckliga förbehållet, att den utlämnade icke får bestraffas af domstol, som "endast för tillfället eller för särskilda undantagsförhållanden tillagts befogenhet att döma öfver mål af ifrågavarande beskaffenhet". Föreskriften innebär i sin senare del icke ett förbud mot hans lagförande inför specialdomstolar som sådana, men väl att utesluta tillämpningen af den i vissa länder i fall af s. k. belägringstillstånd, krigstillstånd o. d. föreskrifna öfverflyttningen af jurisdiktionen i brottmål från de allmänna domstolarna till särskilda sådana. I vissa länder, såsom England och Belgien, har specialitetsgrundsatsen utvidgats till att omfatta äfven den i utlämningsbegäran gjorda juridiska kvalificeringen af brottets art, så att gärningens bestraffning ur någon annan synpunkt därigenom uteslutes. Den svenska lagen upptar nämnda regel i så måtto, att den vid utlämning för gärning, som innefattar brottslighet äfven i sådana afseenden, som icke kunna föranleda utlämning, uppställer kraf på, att bestraffning i dylikt hänseende icko får utkräfvas af den utlämnade (se lagens § 11). Grundsatsen kompletteras vanligen äfven genom förbud för den främmande staten att i sin tur utlämna vederbörande till en tredje stat utan den utlämningsbeviljande statens samtycke (se svenska lagen § 11). 9) Före utlämnings beviljande måste på något sätt konstateras, att skälig misstanke om gärningens föröfvande föreligger mot personen i fråga. I den engelsk-amerikanska utlämningsrätten fordras i sådant hänseende, att det inför det beviljande landets myndigheter är förebragt så stark bevisning mot vederbörande, som enligt där gällande rätt är nödvändig för att kunna mot honom öppna hufvudförhandling inför jury. Detta system innebär, att en stor del af undersökningen kommer att förläggas till det beviljande landets myndigheter och är därför förenadt med stora olägenheter för den stat, som begär utlämning. Äfven i andra länder fordrar man principiellt, att det styrkes, att sannolika skäl till misstanke förefinnas mot vederbörande, men detta bevis anses i allmänhet fördt därigenom, att fällande dom eller häktningsorder eller bevis om däremot svarande åtgärd företes af den utlämning begärande staten; så äfven svenska lagen § 8. Dock skall enligt denna verklig bevisning föras, om den begärande statens häktningsbeslut icke föregåtts af förundersökning inför domstol eller undersökningsdomare och den, hvars utlämning begäres, bestrider, att han begått det uppgifna brottet. Under förutsättning af ömsesidighet medger emellertid lagen, att i traktat utlämning må kunna medges äfven utan att bevisning, som nu är nämnd, förebringas. Sådan befrielse har ock medgetts i utlämningstraktaten med Danmark af 1913 (jfr k. kung. 20 juni 1913, p. 1). 10) I fråga om hvilken myndighet, som i det beviljande landet har att bestämma om utlämning, gälla olika system, nämligen: a) det rent administrativa, enligt hvilket bestämmanderätten helt ligger i administrativ myndighets händer (vanligen regeringen eller utrikesministern efter inhämtande af utlåtande från Justitiedepartementet); b) det engelsk-amerikanska, enligt hvilket utlämning aldrig beviljas, utan att domstol efter rannsakning medgett sådan. Detta sammanhänger med, att det, såsom förut anförts, i dessa länder alltid kräfves verklig bevisning om tillräckliga skäl till misstanke mot vederbörande. Domstolens beslut är dock bindande endast i negativ riktning. Det innebär icke att, då domstol förklarat förutsättning för utlämning föreligga, regeringsmyndighet skulle vara skyldig bevilja sådan; c) det blandade systemet, som är det i länder med särskilda utlämningslagar vanligast förekommande och enligt hvilket domstols medverkan endast under vissa förutsättningar tas i anspråk. Sålunda skall i Schweiz, Norge och Sverige frågan hänskjutas till domstol, därest ej ansökan af regeringen omedelbart afslås eller den, hvars utlämning begäres, icke medger den gjorda framställningen (se svenska lagen §17). I de länder, som följa detta system, är emellertid betydelsen af domstolens medverkan väsentligt olika. I Belgien och Holland pröfvar domstolen endast, huruvida tillräcklig misstanke mot vederbörande kan anses föreligga, och dess utlåtande har allenast karaktären af ett för regeringsmyndigheten icke förbindande yttrande i ärendet; i Schweiz är domstolsafgörandet h. o. h. bindande i fråga om huruvida utlämning skall ega rum eller icke; i Sverige och Norge åter har domstolen väl att pröfva, huruvida hinder öfver hufvud möter för utlämning enligt utlämningslagarnas bestämmelser, men dess beslut är endast 
page_number=75, index= - Utlämning (Extradition) - Utlämningslagar - Utländsk dom - Utlängan - Utlänning 
i negativ riktning bindande för regeringsmyndigheten. 
Den domstol, som enligt svenska lagen skall pröfva utlämningsfrågor, är Högsta domstolen. I öfrigt ges numera i utlämningslagarna en mängd detaljföreskrifter om sättet för utlämningsärendenas handläggning (se svenska lagen §§ 14-26). De viktigaste gällande svenska utlämningstraktaterna äro: med Ryssland (1860), Portugal (1863), Italien (1866 och 1878), Österrike (1868), Frankrike (1869 med tillägg genom ministeriella noter 1910 och 1912), Belgien (1870 och 1877), England (1873 med tillägg 1907), Tyskland (1878), Spanien (1885), Förenta staterna (1893), Holland (1895), Norge (1907) och Danmark (1913). 
Ett särskildt regleradt specialfall af utlämning är utlämning af förrymda sjömän. Fartygsbefälhafvare eller vederbörande lands konsul å stället framställer i detta fall begäran om rymlingens hämtning eller återsändande, och de främmande lokala myndigheterna på platsen lämna härtill handräckning. Dylik utlämning är stipulerad i ett flertal traktater, men medges äfven eljest allmänt af vederbörande länders myndigheter, i England dock endast i fråga om rymning från handelsfartyg. Förutsättning för denna förenklade procedur är dock, att rymningen skett på den ifrågavarande statens territorium; i annat fall måste utlämningsärendet handläggas i vanlig ordning, och utlämning beviljas i så fall enligt allmänna regler icke, då fråga är om rymning eller undanhållande från krigstjänst. Jfr Utvisning. N. S—g. 
Nyare tiders ryktbaraste utlämningsfråga är ententemakternas kraf, i verbalnot 15 jan. 1920 till holländska regeringen, på förre tyske kejsaren Vilhelm II:s utlämning och holländska regeringens svar därpå. Ententen anförde som stöd för sin anhållan att, om kejsaren stannat i Tyskland, tyska regeringen enl. artikel 228 i Versaillesfreden varit förpliktad att utlämna honom, och den gaf uttryck åt den åsikten, att Nederländerna ej skulle uppfylla sina internationella förpliktelser, om de vägrade att ansluta sig till makterna för att främja eller åtminstone icke hindra, att de missgärningar bestraffades, som mot folkrätten begåtts under kriget af tyska myndigheter och för hvilka kejsaren vore åtminstone moraliskt ansvarig. I sitt svar påpekade nederländska regeringen, att den ej tillhörde de fördragsslutando parterna och således ej var förpliktad af fredsfördraget. Den kunde ej erkänna andra plikter än dem, som härflöto ur Nederländernas lagar och nationella traditioner, men hvarken de förra eller de senare, hvilka af ålder gjort riket till en tillflyktsort för dem, som legat under i nationella konflikter, tilläto regeringen att tillmötesgå makternas anhållan. 
<b>Utlämningslagar,</b> <i>jur.</i> Se Utlämning. 
<b>Utländsk dom</b> är i regel verkställbar blott i det land, där den getts. Detta gäller obetingadt om straffdom, för hvars verkställande väl utlämning kan ske, men som aldrig direkt verkställes i annat land. Däremot kan utländsk civildom under olika förutsättningar bli exigibel äfven i annat land vare sig efter eller oberoende af särskild pröfning af dess myndigheter. I Sverige är enligt traktat af 1861 med Danmark verkställighet af dansk dom genom utmätning möjlig, och likaså kan i vissa fall utrikes utdömd rättegångskostnad enligt lag 6 mars 1899 och k. kung. 5 maj s. å. exekutivt uttagas i Sverige äfvensom enligt lag 22 nov. 1907 utländsk dom i anledning af internationella godstrafikkonventionen, sedan den blifvit af Svea hofrätt stadfäst, här i riket verkställas. Huruvida utländsk dom i öfrigt kan erhålla verkningar i annat land såsom laga kraft vunnen fastställelseakt, hvarigenom en <i>res judicata</i> uppstår, är omtvistadt. Rld. 
<b>Utlängan,</b> sydöstligaste ön i Karlskrona skärgård, tillhörande Torhamns socken, Blekinge län. Ön är nära 3 km. lång och 1,5 km. bred, låg och kal, så att på afstånd dess byggnader tyckas resa sig direkt ur hafvet. På södra udden äro ett fyrtorn, en stormvarningsstation och en lifräddningsstation. N. H—m. 
<b>Utlänning,</b> främmande stats undersåte. Utlänning medges i allmänhet, med få inskränkningar, hvilka lagstiftningen söker genom internationella fördrag alltmera minska, åtnjutande af privaträttigheter på jämlikhetsfot med statens egna undersåtar. Afvikelser därifrån anses ej böra komma i fråga i annat fall, än att den stat, hvars medlem främlingen är, ej iakttar motsvarande jämlikhet. Så är förhållandet med den rätt till afdrag å arf, som tillfaller utlänning, eller å förmögenhet, som han öfverflyttar till utlandet, hvilken rätt (<i>jus detractus, droit d'aubaine,</i> se Hemfallsrätt) staterna förr tillerkände sig. Denna afgift är numera fördragsenligt afskaffad i de flesta stater (svenska undersåtar äro på grund af traktater befriade därifrån i de flesta länder). I afseende på utlännings rätt att förvärfva och besitta fastighet eller att, utan att vara domicilierad, drifva näring samt anlägga industriella verk och kommunikationsanstalter kunna särskilda villkor vara föreskrifna. Hvad offentliga rättigheter angår, tillkomma dessa däremot i regel icke främlingar. Staten eger att bestämma, om och huru länge en främling må tillstädjas rättighet att i riket vistas. Såvida ej staten är bunden af fördrag, eger den utvisa i riket sig uppehållande främlingar en och en i sänder eller i massa. Hvarje stat utvisar därför lösdrifvare, tiggare och förbrytare, och då hvarje person måste ha en stat till hemland, hvarifrån han ej må kunna annat än i bestraffningsväg utvisas, eger staten att återsända vårdnadsbehöfvande och andra till deras hemland. Äfven den, som genom sitt uppträdande stör allmänt lugn, må utvisas. Likaså den, som, där sådant erfordras, ej förskaffat sig rätt att som utlänning fortfarande vistas inom en stat och åtnjuta därmed förenade förmåner. Under uppehållet i en stat är utlänning underkastad dess straff- och polislagar äfvensom civillagar, om han vill förvärfva sig eller på annan öfverlåta någon rättighet, likasom äfven dess jurisdiktion med därtill hörande exekutiva makt, därest icke exterritorialitet (se Exterritorialrätt), fördrag eller sed grunda undantag. Äfvenledes kunna särskilda skyldigheter eller förmåner bestämmas för främlingar med afseende på rättsbehörighet och rättegångsförfarande, särskildt i afseende på sättet för rättsanspråks styrkande, säkerhets ställande m. m., hvarom den privatinternationella rätten närmare bestämmer. Enär främlingar i allmänhet ej äro delaktiga af medborgarnas offentliga rättigheter, äro de ej underkastade statens 
page_number=76, index= - Utlänning - Utlärningsprof - Utlöpare, Vandringsskott, Grenskott, Stolon 
finans- eller militärhöghet på samma sätt som statens egna medlemmar. Utlännings person eller lösegendom kan icke - om ej <i>jus angariae</i> (se Jus 5) under särskilda omständigheter sådant kräfver och i sådant fall mot blifvande ersättning - tagas i anspråk för offentliga behof. Dock är han skyldig att erlägga de med en rättighets utöfning förbundna afgifter, men icke direkt beskattning, såvida han är att anse endast som resande, hvaremot den, som tagit varaktig bostad inom ett land, samt den, som där utöfvar någon inkomstgifvande verksamhet, kan förpliktas till utgörande af såväl skatter som tjänstbarheter, dock ej personlig krigstjänstskyldighet. I afseende på utlännings rättsliga ställning gäller, att hans status civilis bedömes efter hans hemlands lagar, men hans offentliga stånd och de ökade eller minskade rättigheter detta kan medföra gälla ej i främmande land, t. ex. adelskap, tjänande ställning. Som åt den ena staten ej kan tillerkännas rätt att utöfva någon makt inom den andras område, måste, där behof af rättshjälp i form af handlingars delgifning, häktning, vittnesförhör o. s. v. uppstår, det h. o. h. bero på den stat, hvars biträde blifvit begärdt, om den vill vidtaga ifrågasatta åtgärder, såvida ej genom traktater viss ordning bestämts. Rör frågan ett civilrättsligt kraf, bero villkoren för dess utsökning af landets egna civillagar och därtill hörande rättegång, enligt hvilka utlänning likasom landsman kan sökas för förpliktelser, som han iklädt sig och hvilkas fullgörande skall rätta sig efter landets lag. Är frågan af kriminell beskaffenhet, så gäller som allmän regel, att en stat ej lånar sig till verkställare af straff, som en annan stat ådömt eller vill utkräfva. Frågan blir då, om skäl förefinnes för utlämning (se d. o.) af den, som anmäles ha förbrutit sig mot en annan stats lagar. 
Utlänning är i <i>Sverige</i> underkastad landets jurisdiktion, såväl den civila som den kriminella, om ej exterritorialrätt eller traktater däri göra ändring, eller, såsom t. ex. i Straffl. kap. 1, särskilda föreskrifter blifvit gifna om dem, som äro underkastade svensk straffrätt. Utlänningar, som i allmänhet i rättigheters förvärfvande och utöfning samt däremot svarande skyldigheter äro likställda med svenska undersåtar, intaga dock i vissa afseenden en särskild ställning. Rättigheten för utlänning att inom Sverige förvärfva fast egendom, förvärfva eller bearbeta inmutad mineralfyndighet, idka grufdrift eller inmuta mineralfyndighet är, enligt lag 30 maj 1916, beroende af K. M:ts tillstånd, och det åligger den utländske egaren att svara inför svensk domstol samt hålla ombud, som å hans vägnar fullgör de med äganderätten förenade skyldigheterna. Jämlikt sagda lag gäller liknande om svenskt handelsbolag, hvari finnes utländsk bolagsman, och svenskt aktiebolag, hvars aktiebref ställas till innehafvaren, äfvensom om svenskt aktiebolag, hvars aktiebref äro ställda till viss man, om icke visst af lagen närmare angifvet förbehåll ang. högsta antal aktier eller röster vid stämma för utlänning blifvit i bolagsordningen intaget. Förvärf i strid med lagen gör fånget ogillt. Inrop å exekutiv auktion är dock medgifvet, men under villkor, att inom viss tid afyttrande åter sker eller tillstånd erhålles. I afseende på idkande af handel, handtverk, fabriks- eller annan näring gäller k. förordn. 18 juni 1864 §§ 25-31, sådan den lyder efter de ändringar, som däri blifvit vidtagna genom k. förordn. 20 juni 1879, 21 aug. 1914 och 24 maj 1918. K. M:ts tillstånd erfordras, för att utlänning skall kunna drifva näring, hvarjämte han skall ställa säkerhet för utskylder till stat och kommun under tre år. Utlänning, som eger del i skepp, må ej antagas till hufvudredare och hans andel i svenskt fartyg ej sträckas så långt, att fartyget upphör att vara svenskt. Utlänningars rätt att drifva gårdfarihandel är emellertid ej inbegripen i tillståndet att idka näring, utan uttryckligen i lagen undantagen och förbjuden; detsamma gäller om s. k. realisation. Vill utlänning under kringvandrande eller kringresande idka handtverk eller annan handtering, fordras tillstånd ai vederbörande K. M:ts befallningshafvande i orten, och detta får ges blott för viss tid och vid behof af sådan rörelse samt kan dessutom före tidens utgång återkallas. Anledningen till dessa stränga bestämmelser var det spioneri, som skedde bl. a. genom s. k. ryska sågfilare. Enligt k. förordn. 29 mars 1912 må ej utlänning kunna erhålla befälhafvarplats å svenskt handelsfartyg. För kringresande utländska handelsexpediter samt skådespelare, konsertgifvare, förevisare m. m. äro särskilda bevillningsafgifters utgörande och särskilda villkors iakttagande föreskrifna. I förhållande till statens militär- och finanshöghet äro utlänningar fria från skatter och allmänna besvär, som icke äro förenade med fastighets innehafvande eller närings idkande. Särskildt äro de fria från personlig krigstjänstskyldighet äfvensom från skatter, som ej äro ålagda nyttjande eller förbrukning af vissa ting eller utöfning af vissa medborgerliga rättigheter. Dock kunna de enligt gällande bevillningsstadga, om de fortfarande uppehålla sig i landet för annat syfte än studiers idkande eller därifrån åtnjuta förmåner, såsom löner, pensioner, förpliktas att utgöra bevillning för inkomst. De förmåner utlänningar således åtnjuta i afseende på offentliga skyldigheter äro sammanbundna med deras obehörighet att åtnjuta offentliga och särskildt politiska rättigheter. Sålunda tillkommer dem hvarken valrätt eller valbarhet till offentliga uppdrag; ej heller må de kunna utnämnas till ämbets- och tjänstemän i andra fall, än R. F. § 28 sådant medger. Vill utlänning förskaffa sig behörighet till dessa rättigheters åtnjutande, har han att först förskaffa sig statsborgarskap genom naturalisation. Detta är dock ej tillräckligt, för att utlänning skall kunna utnämnas till statsråd (till detta ämbete kan endast infödd svensk man utnämnas). H. L. R. (Rld.) 
<b>Utlärlingsprof.</b> Se Lärling, sp. 223. 
<b>Utlöpare,</b> Vandringsskott, Grenskott, Stolon, <i>bot.</i>, ofvan eller under jordytan utväxande skott med långa mellanleder, som tjäna till växtens utbredning därigenom, att skottets spetsknopp på långt afstånd från moderplantan utväxer och rotar sig; den mellan den nya och den gamla individen liggande delen af utlöparen dör bort förr eller senare. Som exempel på ofvanjordiska utlöpare kunna nämnas "refvorna" hos smultron och jordgubbar (se fig. till Fragaria); underjordiska utlöpare finnas t. ex. hos potatisväxten ("ålarna", som utgå från potatisstjälkens nedersta del, 
page_number=77, index= - Utlöpare, Vandringsskott, Grenskott, Stolon - Utlösning - Utmark - Utmarksskifte - Utmeland - Utmelandsmonumentet - Ut mineur - Utminutera - Utmål 
se fig. till Potatis), <i>Tussilago</i> (se Skottbyggnad, fig. 3), <i>Triticum repens</i> ("hvitrötter", se fig. till Kvickrot), <i>Convallaria</i> ("konvaljegroddar") m. fl. Äfven hos vattenväxter finnas utlöpare, såsom hos dyblad (se fig. till Hydrocharis morsus ranae). Ogräs med utlöpare, t. ex. hästhof och kvickrot, äro synnerligen svårutrotliga. G. L—m. 
<b>Utlösning,</b> <i>fysiol.</i> Se Retning, sp. 1490. 
<b>Utmark.</b> Se Inegor. 
<b>Utmarksskifte.</b> Se Hemskifte. 
<b>Utmeland</b>, by i Mora socken, Dalarna, vid Siljan, något s. om kyrkobyn. Där ligger, 2,5 km. s. s. ö. om kyrkan, det ryktbara Utmelandsmonumentet, bestående af en öfver den källare, där Tomte Matts Larssons hustru, Margit, gömde Gustaf Vasa, efter Scholanders ritning uppförd, nästan kvadratisk sandstensbyggnad (fig. 1), hvars enda rum får belysning från en med spiror prydd lanternin. Omkring byggnaden löper under taket en fris, prydd af medaljonger med de svenska landskapens vapen. En marmortafla öfver ingångsporten bär följande inskrift: "Då Gustaf Eriksson Vasa fridlös vandrade i Dalarnes bygd att mana dess män till kamp för fosterlandets frihet, räddades han på detta ställe af en dalqvinnas rådighet undan förtryckarens utskickade spejare". Byggnadens inre (fig. 2) prydes af tre oljefärgstaflor med långa inskrifter: en af J. F. Höckert, framställande, huru hustru Margit nödgade Gustaf att gå ned i källaren, öfver hvars lucka hon står färdig att välta vörtkaret, den andra af konung Karl XV, lämnande en utsikt af Sälens by, där de från Mora utsände skidlöparna upphunno Gustaf och återförde honom, den tredje af Edv. Bergh, föreställande Ornässtugan. Genom golfvet är nedgången till källaren. Denna underhölls länge af arfvingarna efter Tomte Matts och dem, som sedermera innehade gården. Den köptes i början af 1800-talet af K. M:t och kronan, och öfver densamma uppfördes en enkel byggnad till källarens skydd. Tre i Dalarna födda män läto 1859 en uppmaning utgå till svenska folket att sammanskjuta medel till uppsättande af en minnesvård öfver densamma. Monumentet invigdes i hertigarnas af Östergötland och Dalarna närvaro samt under tal af V. E. Svedelius på 300:e årsdagen af Gustaf Vasas död, 29 sept. 1860. Fig. 1. Utmelandsmonumentets yttre. Fig. 2. Utmelandsmonumentets inre. 
<b>Utmelandsmonumentet.</b> Se Utmeland. 
<b>Ut mineur</b> [yt minör], fr., <i>mus.</i>, C moll (se d. o.). 
<b>Utminutera,</b> sälja eller utlämna i små mängder ("i minut"). Se Minuthandel. - Utminutering kallas särskildt sådan detaljhandel med starka drycker, hvilken innebär försäljning till afhämtning eller försändning på rekvisition; vid utminutering får ej förtäring på stället ega rum. Utminuteringsrätt i fråga om spritdrycker medför äfven rätt till utminutering af vin och öl, men ej tvärtom. Gällande förordning 14 juni 1917 ang. försäljning af starka drycker (officiellt kallade rusdrycker) innehåller särskilda föreskrifter i § 29 ff. om utminutering, hvarigenom begränsningarna i fråga om enskildas frihet att förskaffa sig sådana drycker blifvit i lag bestämda i st. f. att, såsom tidigare, bero af bolags och kontrollstyrelses godtfinnande eller af kommuns medgifvande. Huru härmed den s. k. individuella kontrollen skall kunna förenas, är en särskild fråga. Om utminuteringstid, försäljningsställen och rörelsens bedrifvande gälla dels föreskrifter i lagen, dels villkor, som kommun kan uppställa och K. M:ts befallningshafvande finner icke strida mot lag. Se ock Brännvinslagstiftning (äfven i Suppl). Rld. 
<b>Utmål.</b>. 1. <i>Bergsv.</i>, det utrymme å marken, hvilket, för en inmutad fyndighet, af bergmästare vid i laga ordning kungjord förrättning ("utmålsförrättning"; se nedan) anvisas och inom hvilket därefter grufegaren har rätt att med andras uteslutande bedrifva sitt arbete såväl ofvan som under jord. Enligt k. förordn. om grufvors utmål 20 okt. 1741 skulle utmålen ha olika storlek och form alltefter de fyndigheters art och förekomstsätt, som inom utmålen bearbetades. Så t. ex. erhöllo enligt denna förordning järnmalmer utmål "i jämsidig fyrkant af tvåhundrade famnar i längd och bredd". Fyndigheter för ädlare metaller fingo utmål, som efter malmens förekomstsätt kunde vara än femtio famnar i längd och bredd, än femtio famnar i längd och tjugu famnar i bredd "ehvart sig (malm-) gången vrider eller vänder", o. s. v. Kalkstensbrott fingo utmål med tjugu famnars längd och bredd. Mot djupet följde utmålen malmernas sidostupning eller donläge. Uti 1855 års grufstadga, där rätten till inmutning af kalksten m. fl. stenarter 
page_number=78, index= - Utmål - Utmätning 
redan var borttagen, ändrades föreskrifterna om utmålens storlek. Utmålen för bergmalmer äfvensom för svafvelkis och blyerts skulle enligt sistnämnda stadga utläggas till en storlek af högst 100 famnar i kvadrat. Stenkolsutmål voro bestämda till 200 famnar i kvadrat, och för sjö- och myrmalmer samt varp lämnades utmålen efter omständigheterna, dock med någon inskränkning. På djupet följde äfven enl. 1855 års stadga utmålen fyndigheternas donläge. Enligt nu gällande grufstadga af 16 maj 1884 är rätten till inmutning af sjö- och myrmalmer, varp och stenkol (rätten till stenkolsfyndigheter förvärfvas numera genom koncession enligt lag af 28 maj 1886) borttagen, och utmålen för de inmutningsbara fyndigheterna kunna erhålla en maximistorlek af 200 m. i kvadrat. Utmålens gränser på djupet skola räknas lodräta, för så vidt det kan ske utan intrång för äldre utmål. Utmålen behöfva ej alltid vara af kvadratisk form, utan kunna, såsom ock var fallet enligt 1855 års stadga, utläggas i den sträckning, som pröfvas lämplig, endast att kroklinjer och spetsiga vinklar undvikas och längden, så vidt möjligt är, ej blir större än dubbla bredden. Ytvidden af ett järnmalmsutmål var enl. 1741 års stadga ungefär 12,7 har. Enligt 1855 års stadga voro stenkolsutmålen likaledes ungefär 12,7 har, men malmutmålen högst ungefär 3,2 har. Enligt 1884 års stadga är utmålens storlek högst 4 har. Utmålsgränsernas läge och utsträckning anges medelst s. k <i>utmålsrösen,</i> d. v. s. runda eller fyrkantiga stenhopar med en uppstående sten i midten, hvilka anbringas på marken, oftast i utmålens hörn, men stundom ock i sidorna eller i midtlinjen. För att utmål skall kunna för en fyndighet anvisas, fordras, att fyndigheten skall vara inmutad och den af inmutningen följande rätten försvarad. Ansökning om utmåls tilldelande skall inges, så snart fyndigheten blifvit blottad och prof däraf erhållits, och detta skall ha egt rum senast inom 3 år från mutsedelns datum, därest icke, på begäran, uppskof af bergmästaren lämnats. För vissa fyndigheter på kronomark i de tre nordligaste länen skall ansökning om utmål inges inom ett år från mutsedelns utfärdande (enligt lag 31 maj 1918). Sedan ansökningen inkommit till bergmästaren, skall denne, så fort ske kan och tjänlig årstid är för handen, företaga den begärda utmålsförrättningen. På kronojord, som icke innehas under ständig besittningsrätt eller är anslagen till boställe, må utmål dock ej utan konungens tillstånd läggas tidigare än 2 år, efter det afskrift af mutsedeln blifvit ingifven till K. M:ts befallningshafvande med nyssnämnda undantag för de tre nordligaste länen, där utmålsläggningen får verkställas, så fort ske kan, sedan ansökningen ingetts. Ansökningen och den för förrättningens företagande bestämda dagen delges egare och nyttjanderättsinnehafvare till den mark, hvarå utmålet skall läggas, samt kungöras i kyrkan till den församling, där marken är belägen. Detta skall ega rum minst 30 dagar före förrättningen. Vid denna biträdes bergmästaren af två "gode män" äfvensom, där så anses erforderligt, af landtmätare, som K. M:ts befallningshafvande i länet förordnar. Senast vid utmålsförrättningen skall jordegaren ge till känna, om han vill deltaga med inmutaren i arbetet å fyndigheten, och vidare skola vid denna förrättning framställas alla de invändningar eller det klander, som tilläfventyrs någon kan ha att göra emot inmutningen, så att, då grufvan erhållit utmål, rättigheten till densamma må vara så mycket som möjligt betryggad. Det sistnämnda gäller dock ej rättsförhållandet mellan särskilda inmutare. Gillas invändning mot förrättningen, upphör densamma; ogillas den, fortgår förrättningen. Utmålet utstakas på marken så, som lämpligt pröfvas (dock skall alltid inmutningspunkten falla inom utmålet och förses med de ofvannämnda rösen). Karta skall däröfver upprättas och bifogas utmålsprotokollet, hvilket bör uppta fullständig beskrifning öfver utmålet med dess belägenhet och sträckning. Äfven alla beslut, som af bergmästaren vid förrättningen afsägas, skola, jämte hvad i öfrigt vid förrättningen förekommit (såsom frågor om lösen för marken inom utmålet o. s. v.), intas i protokollet. Protokollet skall åtföljas af besvärshänvisning, innehållande fullständig underrättelse om, hvad missnöjd part må ha att för talans fullföljd iakttaga. Kostnaden för förrättningen gäldas af grufegaren. - 2. <i>Vattenb.</i>, markområde vid vattenfall afsatt för att vid fallets utbyggnad lämna utrymme för kraftstation, dammfästen och öfriga därvid behöfliga anläggningar. 1. Th. N—m. (K. S—ll.) 2. Fmn. 
<b>Utmätning</b> ("exekution" i inskränkt bet.), en af exekutiv myndighet vidtagen åtgärd, hvarigenom ett förmögenhetsobjekt undandrages egarens fria förfogande för att i viss ordning användas till godtgörande af dennes skuld. För vinnande af utmätning erfordras, att betalningsskyldighet är gäldenären ålagd genom domstols eller öfverexekutors utslag, genom förlikning, som blifvit af domstol fastställd, eller genom skiljedom, så framt öfverexekutor förordnat om dess verkställande. Utmätning kan jämväl erhållas enligt lagen 26 april 1907 om handräckning för fordrans utfående. Utan att betalningsskyldighet ålagts genom dom eller utslag, må utmätning ske för fordran, som grundar sig på inrop af lös egendom vid offentlig auktion, såvida gäldenären vid utmätningstillfället utan jäf erkänner skulden, för utskylder och vissa allmänna afgifter äfvensom enligt § 14 i lagen 14 juni 1917 om införsel i aflöning m. m. Utom i fråga om auktionsfordran erfordras icke, att gäldenären är tillstädes vid utmätningen, såvida han senast dagen förut underrättats om tiden för densamma eller anledning är att antaga, att gäldenären håller sig undan eller rest bort, därför att han väntar utmätning; vid utmätning för utskylder m. m. fordras ej ens föregående underrättelse. - Vid utmätning bör naturligtvis så förfaras, att å ena sidan borgenärens intresse att erhålla full trygghet för fordringens utbekommande tillgodoses, men å andra sidan gäldenären icke tillskyndas onödig uppoffring. Lagen bestämmer därför, i hvilken ordning särskilda förmögenhetsobjekt böra tagas i mät, väsentligen efter den grundsatsen, att det, som är lätt och säkert säljbart, först utmätes och i sista hand sådant, som icke utan svårighet eller förlust finner köpare eller som gäldenären icke utan synnerlig olägenhet kan undvara. Helt och hållet undantages från utmätning det för gäldenären allra nödvändigaste, och innestående aflöning för allmän eller enskild tjänst eller innestående pension å rikets stat får 
page_number=79, index= - Utmätning - Utmätningsnamn - Utne, Lars - Utnämningsrätt - Utnäslöt 
icke utmätas, förrän gäldenären är berättigad att aflöningen eller pensionen lyfta. Dessutom länder till efterrättelse hvad i lag eller särskild författning är stadgadt om, att viss egendom ej må utmätas, så ock af konungen för pensions- eller lifränteanstalt meddeladt förordnande, att därifrån utgående pension eller lifränta ej må tagas i mät. - Då utmätning afser att bereda borgenären trygghet för fordringens utbekommande genom det utmättas realisation, måste de utmätta föremålen undandragas gäldenärens fria förfogande. Detta sker på olika sätt alltefter föremålens beskaffenhet. Utmätning medför - därest icke inom en månad konkurs inträffar - för borgenären förmånsrätt i det utmätta gentemot andra borgenärer. Befinnes vid utmätningstillfället gäldenären sakna full tillgång till fordringens gäldande, eger borgenären - för att skaffa i dagen tilläfventyrs undanhållna tillgångar - få honom försatt i konkurs. I. Afz. E. K. 
<b>Utmätningsman,</b> underordnad exekutiv tjänsteman, hvilken har att fullgöra, hvad öfverexekutor förordnar, verkställa dom samt i vissa fall utan föreskrift af annan myndighet förrätta utmätning. Utmätningsman är å landet landsfiskal, hvar inom sitt tjänstgöringsområde, och i stad stadsfogde. Konungens befallningshafvande eger för bestämdt fall eller inom visst område förordna lämplig person att på eget ansvar i landsfiskals ställe vara utmätningsman. I Stockholm så ock i annan stad, där utmätningsmannabefattningen anses icke kunna af en stadsfogde ensam fullgöras, må, om konungen finner godt sådant medge, stadsfogde ega att för bestämdt fall, med vissa undantag, i sitt ställe till utmätningsman sätta annan man, som af öfverexekutor är antagen. E. K. 
<b>Utne,</b> Lars, norsk skulptör, f. 1862 i Ullensvang, af bondesläkt, började som barn skära i trä, studerade vid Bergsliens teckningsskola i Kristiania och därefter i Paris, Köpenhamn och Berlin. Han utförde grupper och reliefer för offentliga byggnader i Leipzig samt dekorativa figurer i Kristiania i Nationalteatern, Historiska och Konstindustriella museerna m. fl. U. är äfven porträttskulptör och sedan 1906 öfverlärare vid Haandverks- og kunstindustriskolen i Kristiania och sedan 1919 led. af Bildende kunstneres styre. G—g N. 
<b>Utnämningsrätt</b> innebär befogenhet att å statens eller ett samhälles vägnar tillsätta innehafvare af viss befattning. Sådan rätt tillkommer enligt R. F. § 28 K. M:t i fråga om de statens ämbeten och tjänster, som K. M:t vill själf tillsätta, liksom enligt §§ 29-30 i fråga om vissa kyrkliga ämbeten och enligt § 31 i fråga om borgmästare i städerna samt rådmans- och magistratssekreterarsysslorna i Stockholm. I öfrigt ha vederbörande rikscentrala myndigheter, K. M:ts befallningshafvande, domkapitlen eller andra chefsmyndigheter utnämningsrätt till dem underlydande befattningar, som icke äro kommunala förtroendeuppdrag, tillsatta genom val. Utnämningsrätten innefattar tillika skyldighet att nämna den för befattningen lämpligaste, utan all hänsyn till enskildas anspråk; den befordringsrätt för enskilda, som i äldre tid påstods och bl. a. genom 1756 års s. k. tjänstebetänkande delvis erkänts, är i modern tid helt afskaffad, ehuru den kvarstår med afseende å rätten att uppföras å förslag, där sådant skall uppgöras efter befattnings ledigförklaring till ansökan. Grundlagen föreskrifver som allmän och enda utnämningsgrund <i>skicklighet och förtjänst,</i> och denna bedömes <i>vid förslags upprättande</i> med anledning af dittillsvarande tjänsteverksamhet och utbildning, hvaremot den utnämnande myndigheten har att <i>vid tillsättningar</i> främst öfverväga, om och i hvad mån sådan verksamhet och utbildning göra det antagligt, att den lediga befattningen skall kunna af den ene eller andre sökanden eller ifrågasatta personen på bästa sätt skötas. Sistnämnda synpunkt gäller vid gifvande af s. k. förord oberoende af förslag. Har underordnad myndighet utnämningsrätt, kunna besvär öfver utnämningen föras, i sista hand hos K. M:t. Men öfver K. M:ts utnämningar kan ingen klagan föras, utan enda kontrollen bildar här konstitutionsutskottets rätt och plikt att granska statsrådsprotokollen och vidtaga de i R. F. §§ 106, 107 stadgade åtgärderna. Hvad särskildt K. M:ts utnämningsrätt angår, gäller, att K. M:t icke är bunden vid upprättadt förslag utom i fråga om biskopar och borgmästare m. fl. enligt R. F. §§ 29, 31; beträffande kyrkoherdar har K. M:t utnämningsrätt, endast när fjärde profpredikant varit under omröstning, och K. M:t kan gå utom förslaget endast i de fall, då extra sökande ega rätt att anmäla sig och sådan sökande anmälts. Rld. 
<b>Utnäslöt,</b> förutvarande läger- och mötes(öfnings-) plats i Säby socken, Snefringe härad, Västmanlands län, 8 km. från Kolbäcks station å Stockholm-Västerås-Bergslagens järnväg och 1,5 km. från Strömsholms slott. Den inköptes af kronan 1780 och användes 1783-91 af Lifregementet till häst, 1792-1815 af Lifregementsbrigaden (dock ej under krigsåren) och 1816-93 af Lifregementets grenadjärkår. Från 1902 är en remontdepå förlagd där. De förut af befäl och trupp vid grenadjärkåren använda byggnaderna ha till större delen tagits i anspråk för remontdepåns räkning. 
page_number=80, index= - Utnäslöt - Utombords - Utombordsmotor - Utomkveds hafvandeskap - Utomordentligt statsråd - Utopi - Utpala (Bhatta) - Ut pictura poesis - Utpressning - Utprickningssystem 
1918 aftäcktes en minnesvård å heden till erinran om den tid, då densamma utgjorde öfningsplats för Lifregementets grenadjärkår (se fig.). H. J—dt. 
<b>Utombords,</b> <i>sjöv.</i> Se Bord. 
<b>Utombordsmotor,</b> liten explosionsmotor med propeller, monterad å ett stativ, hvarmed den kan fästas vid relingen å roddbåt eller annan mindre farkost och användas för dennas framdrifning. Dylika motorer ha fått ganska stor användning såväl för nöjesbåtar som för jollar till segelfartyg o. s. v. Fmn. 
<b>Utomkveds hafvandeskap,</b> <i>med.</i> Se Hafvandeskap, sp. 1008, 1011. 
<b>Utomordentligt statsråd,</b> <i>statsr.</i> Se Statsråd, sp. 1100. 
<b>Utopi</b> (nlat. <i>utopia</i>), fantastisk föreställning om ett mönsterland, i hvilket allt är ordnadt genom de fullkomligaste lagar och inrättningar; tanke på eller förslag till en samhällsförbättring, som i verkligheten ej kan genomföras; idealstat, fantasisamhälle, "ett himmelrike på jorden". Ordet (af grek. <i>ou,</i> icke, och <i>topos,</i> ställe, således: "ett ingenstädes befintligt land") bildades af Thomas Morus (se denne) och nyttjades af honom, såsom namn på en ö, i hans stats- eller samhällsroman "De optimo statu reipublicae deque nova insula Utopia" (1516). Den äldsta kända skrift på detta område är Platons "Staten", hvilken mer eller mindre tjänat till mönster för de flesta senare kommunistiska fantasimålningar fr. o. m. Moms' ofvannämnda till E. Bellamys "Looking backward" (1888; "En återblick", 1889) och Th. Hertzkas "Freiland" (1889). Jfr Kleinwächter, "Die staatsromane" (1891). - Utopisk, hörande till en drömd idealstat; fantastisk, drömd, overklig, outförbar. Om utopisk socialism se Socialism, sp. 191. - Utopist, person, som sysslar med opraktiska världsförbättringsplaner eller öfverlämnar sig åt drömmar om en fullkomlig lycka för alla människor redan i denna världen. Om de s. k. utopisterna bland socialisterna se Socialism, sp. 191. Jfr Schlaraffenland. 
<b>Utpala</b> (Bhatta U.), indisk astronom. Se Siddhanta. 
<b>Ut pictura poesis,</b> lat., "dikten är som en målning", citat från Horatius' "De arte poetica", v. 361, som betecknar, att skalden i ord skildrar, hvad konstnären målar med penseln och att sålunda det finns öfverensstämmelse mellan skalde- och målarkonsterna. Man talar därför om en målande dikt, beskrifning o. s. v. J. C. 
<b>Utpressning,</b> <i>jur.</i>, plägar man benämna det brottsliga förfarande, hvarigenom någon i afsikt att bereda sig eller annan en orättmätig förmögenhetsförmån tvingar annan till ett för honom ekonomiskt oförmånligt handlingssätt. Något allmänt straffbud för dylika förfaranden finnes ej i svensk lag, såsom fallet ofta är i främmande strafflagar. Består den handling, hvartill man tvingar annan i ett utlämnande af en honom tillhörig lös sak af penningvärde ("gods eller penningar") och används därvid som tvångsmedel "våld å person eller hot, som innebär trängande fara", kan gärningen straffas som rån (se d. o.). Detsamma blir enligt Straff 1. kap. 21 § 5 förhållandet, därest någon eljest användt dylika medel för att aftvinga annan skuldebref, kvitto eller annan dylik handling, hvarigenom dennes eller annans egendomsrätt kränkas skulle. I dessa fall är, liksom eljest vid rån, äfven försöket straffbart. I öfrigt kan straff för dylikt förfarande inträda endast enligt det allmännare straffbudet för rättsstridigt tvång (se d. o.). Försök till utpressning är i dylika fall straffbart endast i den mån gärningen, såsom innebärande ett straffbart hot, hemfaller under Straffl. kap. 15 § 23. Jfr Hot. N. S—g. 
<b>Utprickningssystem.</b> Utsättandet af sjömärken torde urspr. ha afsett endast att utmärka farliga undervattensgrund på så sätt, att dessa kunde undvikas af dem, som kände hvarje märkes betydelse och grundets läge i förhållande till sjömärket. Prickarna voro sålunda eg. endast s. k. lotsprickar, till ledning för lotsar och andra med farvattnet fullt förtrogna personer. Den växande sjöfarten och krafvet på snabbare kommunikationer ha emellertid framkallat den fordran på utprickningen, att såväl de allmänna farlederna som de där utanför fritt liggande grunden så utmärkas, att de sjöfarande endast med ledning af märkenas utseende och beskaffenhet kunna bedöma, hvar farled går fram, äfvensom ett fritt liggande grunds läge och utsträckning i en eller flera riktningar. Ända intill början på 1880-talet skönjdes ingen målmedveten, internationell sträfvan att vinna enhetliga grundlinjer för utprickningen. Men i och med det alltmer framträdande uppsvinget inom världssjöfarten visade sig detta missförhållande kunna åsamka sjöfarten alltför stor tidsspillan och onödiga risker. I England uppgjorde en kommitte 1882-83 förslag till enhetligt engelskt utprickningssystem under förhoppning, att detta sedermera skulle antas af öfriga sjöfartsidkande nationer. Förslaget vann anslutning, ehuru icke i önskvärd utsträckning. Full internationell öfverensstämmelse torde icke heller kunna realiseras. Ett lands kuster äro rika på skärgårdar, ett annat fattigt. För att man i erforderlig utsträckning skall kunna utnyttja alla förefintliga möjligheter till framkomlighet inom ett skärgårdsrikt område, kräfves ett utprickningssystem, som kan anpassa sig efter de speciella förhållandena där och icke efter förhållandena vid en kust, som saknar skärgård. Denna nödiga anpassning har äfven resulterat i två principiellt olika utprickningssystem. 
Det ena "styrbords- och babordssystemet", där sjömärkena utvisa farledens styrbords- och babordssidor, tillämpas numera af de flesta länder med relativt ren kust; det andra, "kompass-systemet", där sjömärkenas utseende är beroende af det väderstreck (n. s. ö. eller v.), i hvilket de placeras i förhållande till en farleds hufvudriktning eller i förhållande till ett fritt liggande grund, har kommit till användning i Sverige, Norge, Finland och Ryssland (Östersjön). 
Vid den internationella hydrografiska konferensen i Washington 1899 behandlades frågan om enhetlighet i utprickningen. Som konferensens uttalande ännu i dag är af grundläggande betydelse och synnerligen orienterande, anföres detsamma i förkortad form. Med afseende på styrbords- och babordssystemet framhölls, att uttrycket en farleds "styrbordssida" anger den sida af farleden, som är på höger hand, när fartyget är på ingående från sjön till hamn; och uttrycket babordssida anger åter den sida, som är på vänster hand under 
page_number=81, index= - Utprickningssystem 
TILL ART. UTPRICKNINGSSYSTEM. I. 
SVERIGE 
Utprickning af far- 
cVid farledens norra o. östra sida 
leder 
^Vid farledens södra o. västra sida \ SUtidi i farled 
Utprickning af grund i öppna sjön 
Fasta 
prickar 
Wd farledens n. o. 8. sida s. o. v. sida 
Mtidt i farled 
SHordvart, östvart. sydvart, 
om grund 
Lysbojar 
(ZKalrrtarsund) (vanlig typ) 
Lys- o. ljud boj Lys- o. klockboj 
(St. Middelgrund) (Vänern) 
Klockboj Ljud boj 
(Gsten) (Stålbådan) 
SKlockbojar öro af olika typer 
\ Stod boj: rodt sken \ Stöd boj ligger syd- eller västvart, svart boj nordvart samt svart .Svart boj:hvittel.grönisken boj med hvitt bälte ostvart om grundel 
Vrakfyrskepp 
Utprickning af vrå k 
F'-» 
iRånocken med en_ ballong \ mellan syd o. väst \ mellan nord o. öst ! ^råk-visar närmast vraket \ från vraket i lysboj 
Slnm. 1. 3Cvastprick har en. två eller tre kvastar, svart ballongprick en, två eller tre ballonger samt röd ballongprick kvastar och ballonger i olika sammansättningar. Större prickar (utsjöprickar) benämnas remmare. 
Slnm. 2. JCysbo/ar i öppna sjön visa i allmänhet en hvit blänk f blixt}. 
Slnm. 3. ffd vrakfyrskepp hissas under mörker tre gröna lanternor på ballongernas platser. °PraklysboJ, liggande mellan syd och väst frän vraket, visar en grön blänk; mellan nord och öst frän vraket, två gröna blänkar, 
Ungefärlig skala för prickar och bojar 1 ;160 
Nordisk Familjebok. 2:a uppl. 
Cederquists Graf. A,-B.. Sthlm 
page_number=82, index= - Utprickningssystem 
TILL ART. UTPRICKNINGSSYSTEM. II. 
DANMARK 
Sjömärken i h u f v u d fa r l ed 
Sjömärken för styrbordssidan 
Sjömärken för babordssidan 
Telegrafprick 
Sjömärken i småfarvatten 
Sjömärken för angöring och för grund midt i farled 
Klockboj 
Styrbordssidan 
{Babordssidan \ ZMidt i farled \ 3fngoring 
NORGE 
Flytande sjömärken 
Word Öst Syd 'Väst l Word j Öst \ SMidt på j 
om grund \ Wäst i Syd j grund '. 
. om farled ' 
Järnstänger med 
arm visande dt 
farleden 
Slnm. 7. ZKvastar som topptecken ha ingen särskild betydelse, utan användas for att öka synbarheten. 
3lnm. 2. Prickar öst eller väst om farled förses, där så anses behöfligl. med hvita bälten. 
FINLAND 
t) £7o'r att bättre utmärka vissa prickar förser man dem med ballonger, hvilka på prickar öster och väster om grunden ha samma färg som stängerna, men pä prickar norr och söder om grunden samma färg som kvastarna. 
2) SSojar utmärkas på enahanda sätt som prickar och remmare, d, v. s. hvarje boj förses med en liten stång med samma utseende och färg som ofvan beskrifna prickar 
Word 
Öst Syd 
om grund 
<Väst 
;: 3skärgård tillsjöss i midt på grund 
page_number=83, index= - Utprickningssystem 
samma förhållanden. <i>Färg:</i> bojar, som utmärka styrbordssidan, skola vara målade med <i>röd</i> färg, och bojar, angifvande babordssidan, med <i>svart</i> färg. Bojar, hvilka utmärka grund, som kunna passeras på båda sidor, böra målas med två färger i horisontala fält. <i>Form:</i> När sjömärkenas form används som kännetecknande egenskap, skall farledens styrbordssida utmärkas med <i>koniska</i> bojar och babordssidan medelst <i>flata</i> bojar. <i>Topptecken:</i> I de länder, hvarest sjömärkenas form icke används som kännetecknande egenskap, bör styrbordssidans bojar förses med ett <i>koniskt</i> topptecken och babordssidans med ett cylindriskt. <i>Märkning:</i> Siffror, bokstäfver och namn må målas på sjömärkena, men de få aldrig vara så stora, att de skymma märkets utmärkande färg. Användas siffror och bokstäfver, skola bojarna numreras i löpande ordning från sjön. Konferensen höll före, att Sverige, Norge och Ryssland (Östersjön) icke lämpligen kunde begagna sig af detta system. För vinnande af möjlig öfverensstämmelse i utprickningen dessa länder sinsemellan föreslog dock konferensen, att grunden skulle på norra sidan utmärkas med en <i>svart</i> eller <i>hvit</i> boj eller prick, på södra sidan med en <i>röd,</i> på <i>östra</i> sidan med en till hälften <i>röd-</i> och <i>hvitmålad</i> och på <i>västra</i> sidan med en till hälften <i>svart-</i> och <i>hvitmålad</i> boj eller prick. Äfven med hänsyn till <i>vraks</i> utprickning gjorde konferensen ett betydelsefullt uttalande, som numera i hufvudsak vunnit allmän tillämpning (se vidstående färgplansch I, Sverige). 
Vid internationella hydrografiska konferensen i Petersburg 1912 behandlades äfvenledes frågan om likhet i utprickningen, och konferensen anslöt sig i hufvudsak till de af Washingtonkonferensen uttalade önskemålen (se "Conference internationale maritime", 1912). - 1919 års internationella hydrografiska konferens i London underströk betydelsen af likformighet i utprickningen. 
Utprickning i olika länder. 
<i>Sverige:</i> Farleder och grund i öppna sjön äro utmärkta efter följande enhetliga system. Man skiljer på sjömärken för farleder och sjömärken för grund i öppna sjön. 
A. <i>Sjömärken för farleder.</i> Utprickningen är alltid beroende af, huruvida ledens <i>hufvudriktning</i> är n.-s. eller ö.-v. I "Lotsstyrelsens kungörelse ang. farledernas hufvudriktning med afseende på deras utprickning" är angifvet, hvilken hufvudriktning hvarje allmän farled skall anses ha. Ändamålet härmed är, att samma slags prickar skola längs hela farleden alltid vara på samma sida, oberoende af ledens lokala slingringar. För utprickningen användas såväl <i>flytande</i> som <i>fasta</i> sjömärken. De flytande äro antingen prickar, remmare (större prickar) eller bojar. De fasta utgöras af båkar, stänger, kummel och fasta prickar. Som båkarnas, stängernas och kumlens form och färg afpassas efter omgifningen och bakgrunden, förefinnas växlande typer af dessa märken. I sjökorten äfvonsom i resp. seglingsbeskrifningar ("Svensk lots") finnes deras utseende närmare angifvet. De "fasta prickarna", hvilkas form och färg äro af Lotsstyrelsen fastställda, fästas till öfver- eller undervattensgrund belägna i eller omedelbart intill farled. Som <i>topptecken</i> å prickar och bojar användas kvastar och ballonger i växlande antal, dock högst tre å samma märke. Å prickar, som utmärka mindre grund med farled på båda sidor, används ett röd- och svartmåladt kryss eller en ballong. Topptecknen å de fasta prickarna utgöras af <i>kvastar</i> och <i>koner.</i> 
För utprickning af <i>farled</i> gäller följande allmänna regel. <i>Farledens</i> nord- eller östsida utmärkes med <i>röda</i> märken, som alltid äro försedda med en eller flera kvastar: farledens syd- eller västsida anges genom <i>svart-hvita slätprickar</i> utan topptecken eller helsvarta märken med svarta ballonger. Därför befinna sig i <i>farleder</i> med 
Mindre grund med farled å båda sidor utmärkes med svart-röda prickar med eller utan kryss eller ballong (kryssprickar, kryssremmare) eller genom till grundet fästa svart-röda prickar med två koner (fasta kryssprickar). Kryssprickarna äro 
Hufvud n. - s. (s. -n) 	riktning ö.- v. (v.-ö.) 	Sjömärken 		Topptccken 
på östsidan 	på nordsidan 	cS .c . 	. L	( kvastprickar prickar j 	]3allongTemmarc bojar	 /Pyramidbojar J	 \ järnbojar fasta kvastprickar 	Alltid kvast; dessutom ofta ballonger {Kvast vänd uppåt och därunder en kon med spetsen nedåt 
Svart-hvita slätprickar 		Intet topptecken 
västsidan 	sydsidan 	i *> 	. 1	( l»alloncrprickar prickar j 	j,aiiOD^einmaro l)ohr	 / Pyramidbojar bojar	 {järnbojar fasta slütprickar 	< Alltid med ballong1 < Med eller utan 	ballong1 { Kon med spetsen uppåt 
Tryckt den 9/s 20 
31 b. 5 
page_number=84, index= - Utprickningssystem 
målade i omväxlande svarta och röda ringar af 0,5 m. höjd. Nord Öst Syd Väst om grundet Svarta Svarta med 1 m. bredt midtbälte Röda med uppåtvänd kvast(ar) Röda med nedåtvänd kvast(ar) B. <i>Sjömärken för större fritt liggande grund äfvensom för grund i öppna sjön.</i> För sjömärkets läge i förhållande till grundet är endast dess <i>färg</i> och vid de röda märkena dessutom <i>topptecknets beskaffenhet</i> bestämmande. 
Förutom de i det föregående nämnda sjömärkena användas äfven lys-, klock- och ljudbojar som såväl dag- som nattmärken. Lysbojarna ligga på sina stationer antingen året om eller den tid, som anges i den af Lotsstyrelsen utgifna "Lista öfver svenska fyrar", i båda fallen såvida deras säkerhet icke hotas af is. De användas huivudsakligen i trängre, lifligt trafikerade leder eller till sjöss för att utmärka grund, för hvilka man genom på annat sätt anordnad fyrbelysning icke kan varna. Klock- och ljudbojar samt de större prickarna ligga ute, så länge de ej hotas af is. I st. f. de då intagna märkena utläggas enklare sjömärken, s. k. vinterprickar. Om utprickningen af <i>vrak</i> hänvisas till färgplanschen (Sverige). 
För <i>sjömätningsändamål</i> uppsättas ofta större och mindre märken af trä eller sten invid stränderna eller på dominerande höjder. Stundom utläggas äfven prickar till sjöss, hvilka dock alltid äro försedda med en eller flera flaggor. 
I <i>Norge</i> (se färgpl. II) begagnar man sig i stor utsträckning af <i>fasta sjömärken</i> (järnstänger, båkar och kummel), stående omedelbart intill farleden. Dessa fasta märken äro ofta försedda med en eller två armar, pekande i riktning mot farleden. Där sjöhäfning icke kan förekomma, ha de flesta märkena för tydlighets skull ofta äfven ett topptecken. Med afseende på de <i>flytande sjömärkena</i> skiljes äfven där på utprickning af <i>farled</i> och af <i>fritt liggande grund.</i> Farled, hvars hufvudriktning är nordlig (sydlig), är på östsidan utmärkt med <i>svarta</i> prickar och på västsidan med <i>röda.</i> Går farledens hufvudriktning i öst-väst (väst-öst), utmärkes dess norra sida med <i>röda</i> och dess södra sida med <i>svarta</i> prickar. Där så är erforderligt, förses prickarna med hvita bälten, när de skola utmärka ledens ö.- eller v.-sida, till skillnad från dess n.- eller s.-sida. Ledernas hufvudriktningar äro angifna i den af fyrdirektören utgifna "Fortegnelse över seilmarker paa den norske kyst". Grund med led på båda sidorna utmärkas antingen med svart- och rödrandiga prickar, som stå midt på grundet eller midt för detsamma i ledens riktning, eller ock därigenom, att <i>röda</i> prickar sättas på grundets södra eller östra sida, beroende på ledens riktning, samt <i>svarta</i> på dess norra eller västra sida. De <i>fritt liggande</i> grunden ha på sin norra sida <i>svarta,</i> på sin östra <i>röda med hvita midtbälten,</i> på den södra <i>röda</i> och på sin västra sida <i>svarta med hvita midtbälten.</i> Kvastar som topptecken ha icke någon särskild betydelse, men användas såväl till sjöss som inomskärs för att öka märkenas synbarhet. 
I <i>Danmark</i> (se färgpl. II) infördes det nuv. utprickningssystemet 1897. Därmed öfvergick man från "kompass-systemet" till ett "styrbords-babordssystem", hvarvid de af Washingtonkonferensen angifna riktlinjerna i hufvudsak vunno tillämpning. Man skiljer mellan utprickning af hufvudfarleder och af småfarvatten. En farleds styrbordssida är den sida, som ett <i>ingående</i> fartyg har till höger. I Skagerak, Kattegatt, Öresund och Belten anses ett fartyg vara på ingående, när det kommer från Nordsjön och är på väg till en dansk hamn eller till Östersjön. <i>Hufvudfarlederna</i> utmärkas med prickar eller bojar, som skiljas från hvarandra genom såväl färg som topptecknens beskaffenhet. På ledens <i>styrbordssida</i> ligga <i>röda spetsformade bojar</i> med förefintliga kvastar <i>vända uppåt; babordssidan</i> utmärkes med <i>hvita tunnformade</i> bojar, med eller utan <i>nedåtvända</i> kvastar. Grund med farled på båda sidor anges genom i horisontala fält <i>röd- och hvitmålade bojar,</i> med eller utan på samma sätt målade stänger och ballonger. <i>Småfarvattnens</i> sidor utmärkas af flytande eller i bottnen nedsatta stänger, som skilja sig från hvarandra genom sin färg och topptecknets beskaffenhet. <i>Styrbordssidan</i> anges genom <i>röda prickar,</i> som vanligen ha en eller två <i>uppåtvända kvastar</i> och babordssidan medelst <i>hvita prickar,</i> hvilka i regel äro försedda med en eller två <i>horisontala viskor.</i> Grund med led på båda sidor utmärkes med i horisontala fält röd- och hvitmålade prickar med en uppåtvänd kvast öfver en liggande viska. 
I <i>Ryssland</i> (Östersjön) och <i>Finland</i> (se färgpl. II), där "kompass-systemet" är strängt genomfördt, beror sjömärkets utseende endast af dess plats i förhållande till grundet, hvadan där finnas fyra hufvudtyper, nord-, öst-, syd- och västremmare med röda eller hvita stänger. Topptecknen utgöras af kvastliknande korgflätningar. Sjömärkena skiljas från hvarandra genom sin olika färg och topptecknets placering. Norr om grundet stå hvita remmare med nedåtvända svarta topptecken; syd om röda remmare med uppåtvända, röda topptecken; väst om till hälften hvit- och svartmålade remmare med två inåtvända, svarta topptecken, och öst om grundet stå till hälften hvit- och rödmålade remmare med två utåtvända, röda topptecken. Kryssprickarna likna de svenska, men äro målade i omväxlande hvita och röda bälten. 
I <i>Tyskland</i> infördes ett enhetligt utprickningssystem 1887, "styrbords-babords-system". En farleds styrbordssida är den sida, som ett från sjön kommande fartyg har till höger. Sammanbinder en farled två hafsvikar eller två, genom grund skilda 
page_number=85, index= - Utprickningssystem - Utprångling - Utpurrning - Utrakvister - Utrecht 
vattenområden, är farledens styrbordssida den sida, som lämnas till höger af fartyg kommande från någon punkt från och med rättvisande nord, genom väst till rättvisande syd. För att utmärka en <i>farled</i> användas såväl fasta som flytande märken, hvilka åtskiljas genom sin form, färg, topptecken och påskrift. Styrbordssidan utmärkes genom röda stänger (spieren) och babordssidan medelst <i>svarta, konformiga</i> bojar. Användas <i>fasta</i> märken, betecknas styrbordssidan med <i>röda båkar</i> med därpå fästa stänger med eller utan topptecken. De topptecken, som användas vid utprickningen af en farled, kunna vara af många olika slag, såsom kors, ballong, kon, timglas, cylinder, liten flagga, vimpel m. fl. Farledens midt utmärkes stundom genom röd- och svartmålade klotformade bojar. Smärre grund i farled, som kunna passeras på båda sidor, utmärkas med konformade, i vertikala fält röd- och svartmålade bojar. <i>Fritt liggande grund</i> betecknas med hvita remmare eller bojar, hvilkas topptecken, två svarta koner, genom sin olika placering, ange märkets läge i förhållande till grundet. 
I <i>Storbritannien och Irland</i> infördes 1886 ett gemensamt utprickningssystem, hvarvid man utgår från, att en farleds styrbordssida är den sida man har till höger, när man är på ingående från sjön till hamn. För farleder längs kusten antas styrbordssidan vara till höger, när man går <i>med</i> flodströmmen. <i>Styrbordsmärken</i> utgöras af <i>koniska,</i> enfärgade bojar (conical buoys), <i>röda</i> eller <i>svarta.</i> Som topptecken <i>kan</i> användas <i>ballong. Babordsmärken</i> äro <i>flata,</i> bojar (can buoys), i regel målade i rutor, <i>svarta och hvita</i> eller <i>röda och hvita,</i> med eller utan <i>cylindriska</i> topptecken. Grund med farled å båda sidor utmärkas med <i>klotformade</i> bojar, målade i <i>röda och hvita</i> eller <i>svarta och hvita</i> fält, horisontala och vertikala. Som topptecken användas <i>triangel</i> för grundets inre ända och <i>fyrkant</i> med spetsen uppåt (diamond) för dess yttre ända. Sjömärkets <i>färg</i> har i detta system underordnad betydelse. De skiljas från hvarandra genom sin <i>form</i> och <i>topptecknets beskaffenhet.</i> 
I <i>Frankrike, Förenta staterna</i> m. fl. länder har det brittiska systemet antagits, ehuru med åtskilliga afvikelser. G. P. R. 
<b>Utprångling</b> af veterligen falskt mynt eller veterligen falsk sedel straffas enligt Strafflagen (kap. 12 § 16) i regel lika strängt som mynt- eller sedelförfalskning, endast med den afvikelsen att, i fall bedrägeriet yppats, innan skada skett, straffet för utprånglingen kan nedsättas till hälften af det lägsta straffet för förfalskning. Ett väsentligt ringare ansvar stadgas dock för den, som själf blifvit bedragen med falskt mynt eller falsk sedel och sedan, ehuru han märkt detta, till annan utgett eller sökt utge myntet eller sedeln. J. H—r.» 
<b>Utpurrning,</b> <i>sjöv.</i> Se Purra. 
<b>Utrakvister,</b> <i>kyrkohist.</i> Se Husiter. 
<b>Utrecht</b> [y'trecht]. 1. Provins i Nederländerna, omgifven af Nord-Holland, Zuiderzee, Gelderland och Syd-Holland. Areal 1,385 kvkm, hvaraf 22 kvkm. vatten. 320,913 inv. (1916). Provinsen är i v. låg (till en del lägre än hafvet) och jämn, med fruktbart marskland; mot ö., där geestområdet Veluwe börjar, är den mera kuperad (den når vid Zeist 50 m. höjd) och har sandig, mindre bördig jord. Den tillhör hufvudsakligen Rhens flodområde. Neder Rijn, som utgör gräns i s., kallas Lek efter att vid Wijk ha utsändt Kromme Rijn mot n. v., och denna får, sedan den vid staden U. sändt Vecht norrut till Zuiderzee och själf tagit västligt lopp, namnet Oude Rijn ("Gamla Rhen"). Nordöstra delen vattnas af Eem, som faller ut i Zuiderzee. Öfver hälften af arealen, eller 767 kvkm., är ängsmark, skog upptar blott 200 kvkm.; hela den produktiva arealen uppgår till 1,154 kvkm. Hufvudprodukter äro spannmål, tobak, kreatur, textilalster och lergods. Provinsen genomskäres af flera järnvägar och kanaler. Viktigast bland de senare äro Vaartsche Rijn, som förenar Lek med Vecht, samt Meerweedkanalen, som fortsätter norrut till Amsterdam. - 2. Hufvudstad i nämnda provins, belägen vid Kromme Rijn, där denna förgrenar sig i Oude Rijn och Vecht. 133,344 inv. (1916). U. genomskäres af två kanaler (jfr fig.) eller flodarmar, omges af starka fort och bildar en strategisk förpost till Amsterdam, ehuru dess gamla vallar raserades 1830 och ersatts af skuggiga promenader. Gatorna äro mera regelbundna, de öppna platserna större och kanalerna färre än i de flesta holländska städer. Af dess 20 kyrkor utmärker sig företrädesvis den gamla katedralen S:t Martin (i fransk gotik, grundl. 1251), af hvilken endast koret, tvärskeppet och västra tornet kvarstå, enär långskeppet instörtade vid en våldsam storm 1674. Bland öfriga byggnader märkas akademien, det kungliga myntet, 
page_number=86, index= - Utrecht - Utrecht, 1. Jacob Claessens van (Jacobus Traiectensis) - Utrecht, 2. Adrian van - Utrechtkyrkan - Utredning - Utredningsförråd - Utredningsman - Ut, re, mi, fa, so, la, si - Utrera - Utrera, stad i spanska prov. Sevilla 
påfvehuset (Paushuizen), byggdt af Adrian Floriszoon Boeyens, sedermera påfve under namnet Adrian VI, hvilken var född i U., samt det vackra rådhuset, med rikt stadsarkiv och antikvariskt museum. Staden är säte för en katolsk och en gammalkatolsk (jansenistisk) ärkebiskop, har universitet (öppnadt 1636) med omkr. 600 studerande, bibliotek (omkr. 150,000 bd), naturhistoriskt museum och botanisk trädgård, vidare gymnasium, veterinär- och ritskola, flera litterära och vetenskapliga sällskap, tafvelgalleri (Museum kunstliefde) och ett mycket rikt ärkebiskopligt museum af kyrkliga föremål. De viktigaste industrigrenarna äro tobaksfabrikation samt tillverkning af kemikalier, maskiner och landtbruksredskap samt porslin. Handeln med alster af stadens industri samt med landtmannaprodukter (spannmål, kreatur, smör och ost) är mycket liflig. Staden är viktig som knutpunkt för åt alla håll utstrålande järnvägar samt medelpunkt för mellersta Hollands flod- och kanalfart. U. har ett för Hollands försvar strategiskt viktigt läge och bildar central- och hufvudstödpunkten i Nya holländska vattenlinjen (se. d. o.) samt omges i ö. af en fortgördel, som utgör omkr. 2/3 af en cirkel med 4,5 km. radie. En inre linje (forten Bilstraat, Vosseget och Vier Lünetten med förenande betäckt väg) anlades omkr. 1,400 m. från staden under 1800-talets första tredjedel. Yttre gördelns västra flygel, af hvars fort De Klop, De Gagel och Blauwkapel byggdes under samma tidrymd samt Buigenhoek och Voordrup 1867-69, ligger inom öfversvämningszonen; den på torrmark liggande östfronten består af forten Hofdijk (1870), Reinauwen och Vechten (1867). Sydfrontens båda fort, Hemeltje (1877) och Jutphaas, ligga också inom öfversvämningsområdet. Alla fort ha reduiter och våta grafvar, men skyddet mot brisansgranater är väl svagt. Intervallerna äro 1,5 km. långa utom den sista, som är 3 km. - U. (<i>Oude Trecht,</i> "gamla färjstället"), lat. <i>Trajectum ad Rhenum</i> (i Antonius' "Itinerarium") och <i>Ultrajectum,</i> kallades <i>Wiltaburg</i> af friser och franker. Austrasiens konung Dagobert byggde ett kapell där 630, och genom den helige Willibrord blef staden 696 biskopssäte. Biskoparna (sedan 1559 ärkebiskoparna) voro under medeltiden mycket mäktiga prelater och hade stort inflytande. I början af 1700-talet vann jansenismen anhängare i domkapitlet, och valet af en jansenist (Cornelius Steenhoven) till ärkebiskop ledde 1723 till brytning med Rom och bildandet af en särskild kyrka, den s. k. Utrechtkyrkan (se Jansenius, sp. 1249). I U. (i akademiens stora sal) ingingo 29 jan. 1579 de norra nederländska provinserna den förening (unionen i U.), genom hvilken Nederländernas oafhängighet af Spanien grundlades (se Nederländerna, sp. 695). 11 april 1713 ingicks mellan Frankrike å ena sidan samt England, Preussen, Holland, Savojen och Portugal å den andra den fred, som afslutade Spanska tronföljdskriget (se d. o.). Om fredsförhandlingarna se O. Weber, "Der friede von Utrecht" (1891). 1 o. 2. (H. W—k. L. W:son M.) 
<b>Utrecht</b> [y'trecht]. 1. Jacob Claessens van U., holländsk målare, tecknade sig vanligen Jacobus Traiectensis, f. i Utrecht. Daterade arbeten af honom finnas från 1523-24. Möjligen är han identisk med den Jacob v. U., som 1506 upptogs i målargillet i Antwerpen och nämnes i dess liggare 1511 och 1512. Af Wagen kallades han Jacob Corneliszen, men detta vederlägges af namnteckningen "Claessens", som återfinnes å ett mansporträtt i Sveriges Nationalmuseum. F. ö. äro af honom kända endast två porträtt, det ena af dem i Berlins museum (1523) och ett i privat ego (1524). - 2. Adrian van U., flamsk målare, f. 1599 i Antwerpen, d. där 1652, reste, efter slutade studier, i Frankrike, Italien och Tyskland samt blef 1625 mästare i Antwerpens målargille. Han är en af de mest betydande flamska stillebensmålare. Han målade visserligen äfven lefvande djur, särskildt hönsgårdar, men hans specialitet var stora, smakfullt anordnade köks-, frukost- och fruktstycken, där färgens saft och prakt voro det förhärskande och hvarje detalj var på det sorgfälligaste utförd. Bland hans arbeten märkas ett stort <i>Köksstycke</i> med köksa och slaktardräng (1629, i Kassel), ett liknande (1642, i Madrid), ett stilleben (1644, i Amsterdam), <i>Frukostbord</i> (1647, i Dresden), <i>Fruktstycke</i> (1647, i Köpenhamn), <i>Stilleben med harar och fåglar, frukt och grönsaker</i> (1648, i München) samt <i>Hönsgård</i> (1643, Berlin, och 1652, Leipzig). Dessutom finnas många med namn, men icke daterade, i Braunschweig, Petersburg, Madrid, Schwerin och flerstädes. C. R. N.* 
<b>Utrechtkyrkan</b> [y't-]. Se Jansenius, sp. 1249, och Utrecht. 
<b>Utredning.</b> 1. (Utredningspersedlar) <i>Krigsv.</i>, i allmänhet de af soldatens persedlar, hvilka icke äro att hänföra till kläder, vapen eller remtyg (lifrem med patronväska o. d.), t. ex. ränsel, kokkärl, mattornist, verktyg o. d. - Jfr Mundering, Uniform, Utrustning. - 2. <i>Sjöv.</i>, i allmänhet allt, som, utom ett fartygs fasta inventarier, fordras för fartygets resa, särskildt alla de ämnen, som äro af sedda att konsumeras eller på annat sätt användas. 1. C. O. N. 2. L. H.* 
<b>Utredningsförråd,</b> äldre namn på intendenturförråd (se Förråd, äfven i Suppl.). 
<b>Utredningsman,</b> person, som enligt förordnande af afliden eller anmodan af dennes rättsinnehafvare har att ombesörja utredningen af kvarlåtenskapen och sålunda låta förrätta bouppteckning (se d. o.), betala den aflidnes skulder och fördela den behållna egendomen mellan testamentstagare och stärbhusdelegare. Är förordnandet gifvet i testamente och afser hufvudsakligen dettas verkställande, kallas utredningsmannen äfven testamentsexekutor. I vår lag förekommer beteckningen "person, som af den döda till syssloman i boet satt är". Utredningsmannens befogenheter bestämmas efter förordnandets eller anmodandets innehåll och uttolkning. C. G. Bj. 
<b>Ut, re, mi, fa, sol, la, si,</b> <i>mus.</i> Se Hexakord och Solmisation. 
<b>Utrera</b> (fr. <i>outrer</i>). Se Outrera. 
<b>Utrera</b> [otre-], stad i spanska prov. Sevilla, s. s. ö. om staden Sevilla, vid järnvägen därifrån till Jeres och Cadiz, i en vacker dal, omkr. 10 km. ö. om Guadalquivir. Omkr. 15,000 inv. Slottsruin samt gotisk kyrka från 1300-talet med ett högt torn af yngre datum. Den omgifvande trakten producerar säd samt frukt af olika slag, olja och vin. På de ouppodlade <i>dehesas</i> (betesmarker), som 
page_number=87, index= - Utrera, stad i spanska prov. Sevilla - Ut retro - Utricularia, Blåsört - Utriculariaceae, Utrikulariaceer - Utricularioideae - Utriculus - Utriggare 
gränsa till Guadalquivir, uppfödes en mängd får, hästar och tjurar; de sistnämnde säljas till tjurfäktningsarenorna. (H. W—k.) 
<b>Ut retro,</b> lat., eg. "såsom tillbaka", såsom på omstående sida af bladet (står). 
<b>Utricularia,</b> Blåsört, <i>bot.</i>, ett släkte af små örter, hvilka höra till fam. <i>Lentibulariaceae</i> (<i>Utriculariaceae</i>) och i de flesta fall äro vattenväxter. De sakna rötter och kunna därför drifva omkring i vattnet. Vid groningen framkomma ur det föga utvecklade växtämnet samtidigt flera i rosett ställda, sylformiga blad. Den sedan växande stjälken uppbär spridda, hårfint sönderflikade, något styfva blad, som å sidorna ha små, tagglika, spetsiga utväxter eller borst. Stjälkgrenarna bära i spetsarna hvar sin rundade knopp af tätt packade, små blad, hvilken knopp vid hösttiden affaller och öfvervintrar samt följande år utvecklas till ett nytt exemplar af växten (se Hibernakel). På bladen mellan flikarna utvecklas små, halfrunda, mösslika blåsor, försedda på undre sidan med en inåt sig öppnande klaff (se fig. 2), som tillåter inträde i blåsan, men icke utträde ur densamma. Genom dessa blåsor fångar växten små hinnkräftor, hvilka delvis upplösas och lämna kväfvehaltiga ämnen, som upptagas af växten medelst på blåsornas insida sittande korta glandelhår. <i>Utricularia</i> hör sålunda till de "insektätande" växterna. Ståndarna äro 2, med knapparna stundom sammanhängande. Stiftet är kort, med snedt märke; frukten är en klotrund kapsel, ojämnt bristande tvärsöfver. Ai släktets omkr. 250 arter höra 4-5 till den svenska floran, af hvilka den i sjöar, dammar och grafvar förekommande <i>U. vulgaris</i> L. (fig. 1-2) är den största. Den 20 cm. höga, nakna stjälken med sin klase af 5-10 blommor höjer sig mer eller mindre högt öfver vattnet för pollinationen. Blomfodret är 2-läppigt, likaså blomkronan, hvars svalg är tillslutet af den huflikt uppsvällda nedre läppen. Blommorna äro försedda med hvar sin sporre, som är 3 gånger så lång som tjock, kägellik och rödbrun till färgen. Blomkronan är vackert höggul, med mörkt gula strimmor å nedre läppens uppsvällda del. - I tropikerna finnas arter af detta släkte, som lefva på land eller epifytiskt och ha vanliga örtblad. O. T. S. (G. L—m.) Fig. 1. <i>Utricularia vulgaris</i> (blåsört), <i>1</i>undervattensgrenar med blåsbärande blad, <i>2</i> blomma seddfrån sidan, med sporren något skild från underläppen,<i>3</i> blomma snedt framifrån, <i>4</i> blommande stängel, <i>5</i>öfverläppen och de båda ståndarna samt insidan afden nedträngda underläppen, <i>6</i> pistillen, <i>7</i> fröhus,öppnadt, <i>8</i> fångstblåsa.Fig. 2. Längsskuren fångstblåsa af <i>U. vulgaris.v</i> klaff, <i>a</i> blåsans vägg. (28 ggr nat. storl.) 
<b>Utriculariaceae,</b> Utrikulariaceer, <i>bot.</i>, detsamma som Lentibulariaceae (se d. o.). 
<b>Utricularioideae,</b> <i>bot.</i>, en underfamilj af Lentibulariaceae (se d. o.), med zygomorfa, sporrbärande blommor, 2 ståndare och enrummigt fruktämne. G. L—m. 
<b>Utriculus,</b> <i>anat.</i> Se Hörselorgan, sp. 286 och fig. 5 h. 
<b>Utriggare</b> (eng. <i>outrigger</i>). 1. <i>Sjöv.</i> Utriggare l. Utliggare kallas en lös bom, som i båtar och smärre fartyg, då klyfvare skall föras, används som klyfvarbom. I allmänhet kallas utriggare äfven en från fartyget horisontalt utgående bom, som stundom används för att ge större spridning åt ett segel, fördelaktigare bärning af en brass m. m. eller för förtöjning af båtar, på det att de ej må hugga mot fartygssidan (jfr Vaterbom). - Med utriggare förstås äfven ett slags salningshorn, som utgå från bramsalningen i horisontal, sned riktning akter öfver för att ge större spridning åt de öfre bardunerna, hvilka därigenom bättre 
page_number=88, index= - Utriggare - Utrikesafdelningen - Utrikesdepartementet l. Kabinettet för utrikes brefväxlingen 
stötta bramstången (se fig.). På samma sätt benämnas de stänger, som på Söderhafskanoterna läggas öfver relingen, tvärs ut i lovart med stöttning från masttoppen, och på hvilka tyngder placeras som ballast för att motverka kanotens krängning. - 2. <i>Skpsb.</i>, eg. en utanför relingen å en kapproddbåt anbragt ställning, försedd med årtullar, hvari åran hvilar. Äfven själfva båten, som är försedd med en sådan ställning, kallas utriggare l. utriggad båt. Med inriggad båt l. inriggare förstås däremot en sådan kapproddbåt, som antingen har årtullen på relingen eller nedskuren i stänkbordet. Denna båt, som följaktligen måste vara bredare än en utriggad, kallas äfven gigg. Jfr Gigg 2 och Roddidrott. 1 o. 2. R. N. (C. K. S.) 
<b>Utrikesafdelningen,</b> en af afdelningarna i Marinstaben (se d. o.). 
<b>Utrikesdepartementet</b> l. Kabinettet för utrikes brefväxlingen, ett af de nio departement, i hvilka den svenska statsförvaltningen är delad enligt lagen af 19 juni 1919, hvilken trädde i kraft 1 juli 1920. De på Utrikesdepartementet ankommande ärendena, utrikes ärendena, beredas och föredragas inför konungen af departementets chef, som bär titeln minister för utrikes ärendena (i dagligt tal benämnd utrikesminister) och predikatet excellens (jfr Ministeriella mål). Om ärendenas behandling i vissa fall af en utrikesnämnd se Utskott, sp. 152. Departementet fick 1 okt. 1919 ny organisation, som i flera afseenden afviker från den, som vunnit tillämpning inom öfriga statsdepartement. Förutom förändrad ordning för ärendenas fördelning och handläggning inom departementet innebär den nya organisationen i viss mån en utjämning af den hittillsvarande skillnaden mellan befattningar af diplomatisk och konsulär karaktär. Ministerns för utrikes ärendena närmaste man är kabinettssekreteraren, som innehar envoyes ställning och hvars uppgifter närmast motsvara expeditionschefens i departement, där sådan finnes. Kabinettssekreteraren utöfvar den omedelbara ledningen af departementets arbete. Under honom tjänstgöra fyra ministerresidenter eller generalkonsuler i egenskap af chefer för departementets olika afdelningar, Politiska och handelspolitiska afdelningen, Rättsafdelningen, Personal- och administrativa afdelningen samt Speciella handelsafdelningen. (De för den sistnämnda afdelningen afsedda tjänsterna äro uppförda på extra stat.) Direkt under kabinettssekreteraren lyder äfvenledes ett kansliråd, som utöfvar chefskapet för departementets arkiv med därtill hörande chiffreringskansli och bibliotek. Samtliga afdelningar, med undantag af Speciella handelsafdelningen, äro indelade i <i>byråer.</i> Å Politiska och handelspolitiska afdelningen finnas sålunda, förutom en särskild <i>pressbyrå,</i> tre byråer, mellan hvilka arbetet fördelats enligt den regeln, att ärenden af politisk och handelspolitisk natur, som beröra visst land, alltid skola handläggas å samma byrå (tillämpning af den s. k. geografiska principen). Departementets ord. stat upptog 1 jan. 1920 förutom de befattningshafvare, hvarom ofvan talats, 6 förste legationssekreterare eller konsuler, som äro chefer för departementets byråer i de fall, där vederbörande afdelningschef ej själf utöfvar sådant chefskap, 7 andre legationssekreterare eller vicekonsuler samt 6 byråsekreterare. Å arkivet tjänstgöra 2 förste och 2 andre arkivarier, å Personal- och administrativa afdelningen 1 kamrerare. Dessutom finnes ett antal kanslister. Å departementets stat är jämväl uppfördt ett arfvode för <i>en speciellt sakkunnig i folkrätt.</i> Till departementet hör introduktören för främmande sändebud. Departementet utger "Utrikesdepartementets kalender" (se d. o.) äfvensom serien "Sverges öfverenskommelser med främmande makter". Departementets arkiv omfattar handlingar väsentligen från de sista femtio åren. 
Under utrikesdepartementet lyda beskickningarna och konsulaten i utlandet. Sveriges yttre representation befinner sig f. n. (1920) på ett stadium af omorganisation, i det att särskildt tillkallade sakkunnige förbereda ett förslag till reform af densamma. Inom Europa finnas <i>beskickningar</i> upprättade i Belgien, Danmark, Finland, Frankrike, Italien, Norge, Polen, Ryssland, Spanien och Portugal, Rumänien, Schweiz, Storbritannien och Irland, Turkiet och Tyska riket äfvensom i Österrike. Utom Europa finnas beskickningar i Argentina, Brasilien, Nord-Amerikas förenta stater, Japan och Kina. Beskickningarna förestås af envoyeer. Generalkonsuln i Mexico har tillika egenskap af charge d'affaires. Alltefter beskickningarnas storlek och betydelse ha vid desamma blifvit fästa dels förste och andre legationssekreterare samt kanslister, dels ock attacheer, militär- och marinattacheer, handelsattacheer och socialattacheer. Särskilda legationsrådsbefattningar finnas numera icke, men titeln legationsråd brukar stundom tilldelas befattningshafvare inom utrikesrepresentationen. - <i>Konsulsstaten</i> utgöres af 159 generalkonsuler och konsuler, hvaraf 18 äro lönade, 455 vicekonsuler, hvaraf 9 äro lönade, samt af ett antal vid konsulaten tjänstgörande kanslister. Handels- och socialattacheer kunna fästas äfven vid konsulaten. 
De under Utrikesdepartementet hörande tjänstemännen, vare sig de tjänstgöra inom departementet, vid beskickning eller vid konsulat, äro fördelade i sex löneklasser, den första omfattande envoyeer, den andra ministerresidenter och generalkonsuler, den tredje förste legationssekreterare och konsuler, den fjärde andre legationssekreterare och vicekonsuler, den femte byråsekreterare och den sjätte kanslister. Utgifterna för utrikesrepresentationen utgöra enligt den af riksdagen för 1920 antagna staten 3,309,300 kr., hvaraf belöpa å ord. anslag 2,600,850 kr. och å extra anslag 708,450 kr. 
De främmande makter, som ha sändebud ackrediterade i Stockholm, äro Argentina, Belgien, Brasilien, Cuba, Danmark, Finland, Frankrike, Grekland, Italien, Japan, Mexico, Nederländerna, Nord-Amerikas förenta stater, Norge, Polen, Portugal, Rumänien, Ryssland, Schweiz, Serbisk-Kroatisk-Slovenska konungariket, Spanien, Storbritannien och Tyska riket (samtliga representerade af envoyeer utom Cuba, hvars sändebud är charge d'affaires), hvarjämte följande stater, utan att ha särskilda beskickningar i Stockholm, ackrediterat envoyeer där, nämligen Chile, Kina, Persien, Siam, Turkiet och Uruguay. K. I. W—n. 
page_number=89, index= - Utrikesdepartementet l. Kabinettet för utrikes brefväxlingen - Utrikesdepartementets antagningskommission 
Utrikesärenden föredrogos och expedierades under 1500-talet genom kansleren eller någon sekreterare, som för tillfället fick det i uppdrag. Enligt 1618 års kansliordning skulle 4, enligt 1626 års 3 sekreterare, under rikskanslerens chefskap, "ställa och under handen hafva" den diplomatiska korrespondensen, hvarjämte kansleren skulle ha "en handskrifvare" för "secretiora". Hvar och en af sekreterarna hade att sköta korrespondensen på ett visst land eller vissa länder. (Ett par af dem hade att lägga hand äfven vid inrikesärenden.) 1634 års regeringsform lade utrikesärendena till <i>Kanslikollegium,</i> som jämte handläggningen af en mängd inrikesärenden hade att afge kollegialt yttrande i frågor ang. utrikespolitiken och hvars chef, rikskansleren (under tiden 1680-1790 benämnd kanslipresident), var utrikesminister. I ärendenas beredning och expedierande deltogo närmast ett par riksråd, s. k. rikskansliråd (till 1680), hofkansleren, hvilken 1661 års kansliordning ålade att "enkannerligen bära försorg om utländska ärenden", och en af de bägge "sekreterarna af staten", som bl. a. hade att i rådet föredraga kollegiets utlåtanden (under tiden 1697-1708 hade han titeln statsråd och säte i rådet). 1713 års kansliordning upprättade <i>Första utrikesexpeditionen</i> och <i>Andra</i> l. <i>Tyska utrikesexpeditionen,</i> hvardera under ett ombudsråd, som var föredragande inför konungen, men 1719 infördes en expedition, <i>Utrikesexpeditionen,</i> till 1777 med en statssekreterare, sedermera till 1809 med hofkansleren som chef och föredragande i regeringen. Samtidigt (1720) återinträdde ett riksråd i kollegiet som kanslipresidentens närmaste man. Från kollegiet och expeditionen drogs med tiden alltmera korrespondensen med beskickningarna, som gick genom kanslipresidenten och hans särskilda kansli, det s. k. <i>Presidentkontoret,</i> under en presidentssekreterare och med ett antal förste och andre sekreterare. Detta kontor fick under Gustaf III:s sista regeringsår, då intet riksråd och ingen kanslipresident funnos, allt större betydelse samt erhöll 26 april 1791 benämningen <i>Konungens kabinett för utrikesbrefväxlingen.</i> Det ställdes under en kabinettssekreterare som chef och besörjde alla yttre politiska angelägenheter under konungens omedelbara tillsyn. Gustaf III var således i egen person utrikesminister. 1792, efter Gustaf III:s död, återupprättades rikskanslersämbetet, i Fr. Sparres person, och denne hade, åtminstone till namnet, högsta ledningen af utrikesärendena. I sammanhang med Kanslikollegiets upphäfvande förordnades genom k. kung. 17 febr. 1801, att kanslipresidenten (sådan blef nu ånyo titeln för kansliets chef) skulle genom kabinettet ombesörja den ministeriella brefväxlingen och att Utrikesexpeditionen, under hofkansleren, skulle handlägga öfriga utrikesärenden samt allt (utom militära ärenden), som angick de tyska provinserna. Genom 1809 års regeringsform infördes en statsminister för utrikes ärendena, jämte justitiestatsministern statsrådets främste ledamot. Han var kansliets chef till 1840 och hade att inför konungen föredraga utrikesärendena (vid hans frånvaro föredrogos de af hofkansleren), men de fortforo ännu en tid framåt att vara splittrade: på kabinettet, <i>Hofkanslersexpeditionen</i> (till 1840) och <i>Kanslistyrelsen</i> (till 1833). Genom departementalstadgan af 16 maj 1840 lades ändtligen alla utrikesärenden till ett verk, <i>Utrikesdepartementet.</i> Dit förlades sedermera (konsulsst. 20 april 1858) alla ärenden ang. konsulatväsendet, försåvidt de rörde Sverige och Norge gemensamt. I sammanhang med införandet af statsministerämbetet, 1876, upphörde chefen för Utrikesdepartementet att benämnas statsminister (den dåv. chefen O. Björnstjerna dock förbehållet att under sin tjänstetid behålla titeln); sedan dess bär han titeln minister för utrikes ärendena. 
Hvad våra utländska beskickningar beträffar, må anmärkas, att de ända till början af 1600-talet voro tillfälliga, extraordinära. Först traktaten af 1614 emellan Sverige och Nederländerna stadgade, att dessa bägge makter skulle hålla ord. diplomatiska representanter hos hvarandra. Men vår ständiga diplomatis nät utbreddes snart till följd af Sveriges växande betydelse inom den internationella politiken. 
Under föreningen med Norge (1814-1905) hade de båda rikena gemensam diplomati och gemensamt konsulatväsen, och såväl den diplomatiska som den konsulära banan stod öppen för både svenskar och norrmän. Utrikesärendena handlades af Utrikesdepartementet, som till formen väl fortfor att vara ett uteslutande svenskt ämbetsverk, men ansågs och i vissa fall intog ställning som unionellt (norrmän, hade t. ex. anställning där, ehuru ej på ord. stat). De för utrikesrepresentationen erforderliga statsmedlen utgingo till 12/17 från Sverige och 5/17 från Norge. Men svenska statsverket ensamt bestod utgifterna för svenska kyrkan i Paris och för utgifningen af "Sverges traktater med främmande magter" (se Rydberg, O. S.). Utrikesbudgeten var fördelad på två afdelningar: <i>kabinettskassan</i> (se d. o.) och <i>konsulskassan</i> (se Konsulsfonden). Frågan om norskt inflytande på ministeriella ärendens handläggning (se Ministeriella mål) framkallade gång på gång konflikter, och slutligen ledde norrmännens sträfvan efter egen utrikesminister och eget konsulatväsen till unionens sprängning (se därom bd XXVII, sp. 1493 ff.). 
<b>Utrikesdepartementets antagningskommission</b> består af kabinettssekreteraren och en af utrikesministern förordnad afdelningschef i departementet som själfskrifna led. samt högst 5 af konungen för fem år utsedda led. under ordförandeskap af en af konungen utsedd kommissionsled. Den har till uppgift att pröfva dem, som anmäla sig till inträde som attacheer i departementets tjänst, att till utrikesministern afge yttrande, huruvida sökandena böra antagas och i hvilken ordning de böra ifrågakomma, att, sedan attache undergått vederbörlig proftjänstgöring, i anledning däraf antingen förklara honom lämplig utan vidare pröfning för tjänst i departementet eller förordna, att särskild pröfning i visst eller vissa afseenden må med honom anställas samt att efter slutad pröfning yttra sig om hans lämplighet att komma i fråga till ordinarie anställning. Kommissionen sammanträder årligen i juni och nov. Till dess sekreterare förordnar utrikesministern en departementets tjänsteman. Kommissionen inrättades 1912. Se k. kung 12 
page_number=90, index= - Utrikesdepartementets antagningskommission - Utrikesdepartementets kalender, Kungl. - Utrikesexpeditionen - Utrikeskonselj - Utrikesminister - Utrikesnämnd - Utrikesstatsminister - Utrikulariaceer - Utriusque juris doctor - Utropstecken - Utrote - Utrustning - Utrustningskommissionen - Uträcka l. Räcka - Utsagopsykologien - Utsaltning 
sept. 1919 ang. antagande och utbildning af attacheer i Utrikesdepartementets tjänst. 
<b>Utrikesdepartementets kalender,</b> Kungl., en af Utrikesdepartementet sedan 1870 (1870-71 med titeln "Förteckning öfver Kungl. Utrikes Departementet samt därunder hörande svensk-norska ämbetsmän i utlandet") i regel årligen utgifven publikation, hvars innehåll, urspr. endast en tjänstemannaförteckning, under tidens lopp blifvit allt rikare. Senaste årgången (1919-20) ger bl. a. upplysningar om ärendenas fördelning inom departementet och om dess tjänstemän, om svenska beskickningar och konsulat i utlandet och deras personal, om aflöningsstater för departementet, beskickningar och konsulat, om främmande makters beskickningar och konsulat i Sverige. Den meddelar instruktioner, kungörelser och förordningar ang. departement, beskickningar och konsulat samt expeditionstaxa, vidare förteckning öfver öfverenskommelser med främmande makter fr. o. m. 1815, redogörelse för i kraft varande handels- och sjöfartsfördrag. Man finner där äfven kronologiska förteckningar öfver Sveriges representanter hos främmande makter och främmande makters beskickningar i Sverige alltifrån 1720 och en historik öfver utrikesärendenas behandling i Sverige. Kalendern har redigerats 1906-09 af T. Höjer och sedermera af grefve Sten Lewenhaupt, som i årg. 1919-20 lämnat en historik öfver densamma. 
<b>Utrikesexpeditionen,</b> den afdelning af kungl. kansliet, som 1714-1809 handlade utrikesärenden. 1714-18 funnos två utrikesexpeditioner. Se vidare Utrikesdepartementet. 
<b>Utrikeskonselj,</b> stundom brukadt namn på ministeriell konselj (se därom Ministeriella mål). 
<b>Utrikesminister.</b> Se Utrikesdepartementet. 
<b>Utrikesnämnd.</b> Se Utskott, sp. 152. 
<b>Utrikesstatsminister.</b> Se Utrikesdepartementet. 
<b>Utrikulariaceer,</b> <i>bot.</i> Se Utriculariaceae. 
<b>Utriusque juris doctor.</b> Se Juris utriusque doktor. 
<b>Utropstecken</b> (lat. <i>signum exclamationis</i>), <i>gramm.</i>, ett skiljetecken, som uppkommit af en punkt med ett komma öfver (!) och nyttjas för att ange den retoriska tonförstärkning, som härrör af en mera upprörd stämning hos den talande (glädje, förtjusning, smärta, förtviflan, öfverraskning, afsky, ovilja, önskan, befallning, tilltal i vokativ). Utropstecken sättes sålunda efter utrop (efter enstaka stående interjektioner och imperativ eller i slutet af en period), efter önskesatser och uttrycksfullare tilltal. I satiriskt syfte nyttjas icke sällan utropstecken inom parentes, t. o. m. fördubbladt, för att framhålla det besynnerliga, oriktiga eller löjliga i ett uttryck, ungefär på samma sätt som det latinska ordet <i>sic</i> ("så") begagnas; vid urkundsutgifning begagnar man det på samma sätt för att påpeka, att originaltexten verkligen har ett ord eller uttryck, som förefaller oriktigt. Under 1500-talet infördes utropstecknet i editioner af latinska författare. 
<b>Utrote,</b> <i>kam.</i> Se Hjälprote. 
<b>Utrustning,</b> <i>krigsv.</i>, kallas truppers, fartygs o. s. v. förseende med alla de persedlar, som erfordras för deras användbarhet och bestånd i krig, samt äfvenledes dessa samma persedlar i och för sig. - Vid trupperna skiljer man mellan <i>manskapets personliga utrustning,</i> hvilken utgöres af beklädnads-, beväpnings-, remtygs- och utredningspersedlar, hästutrustningspersedlar, och öfrig <i>vapen-</i> och <i>intendenturmateriel,</i> hvari innefattas allt sådant, som truppen erfordrar i sin helhet. Utrustningen af alla dessa olika slag är bestämd i de olika vapen- och truppslagens fältutrustningsplaner och i behöriga reglementen. - Ett fartygs utrustning utgöres af dess tackling och inventarier, behöfliga materialier och utredning (bränsle, proviant, kanoner, ammunition) och besättning, med ett ord allt, som för fartygets förestående resa är behöfligt. Jfr Mundering, Uniform och Utredning. C. O. N. R. N. 
<b>Utrustningskommissionen,</b> <i>krigsv.</i>, inrättades genom k. br. 18 sept. 1891 och har till ändamål att behandla alla frågor, som röra förändringar i armens fältutrustning och därmed i sammanhang stående ärenden. Kommissionen utgöres af generalfälttygmästaren och inspektören för artilleriet, cheferna för fortifikationen och generalstaben, inspektörerna för infanteriet, kavalleriet och trängen, generalintendenten samt, i frågor rörande hälso- och sjukvård, generalfältläkaren. Som sekreterare förordnas af K. M:t en officer, vanligen af intendenturkåren. Kommissionen sammanträder minst en gång om året under ordförandeskap af dess till tjänsterang främste ledamot, såvida icke särskild ordf. förordnas, och hvar och en af dess ledamöter är målsman för det truppslag eller den tjänstegren han tillhör. C. O. N. 
<b>Uträcka</b> l. <i>Räcka,</i> <i>metall.</i>, utsmidning af järn till stafform. Fordom tillverkades allt stångjärn genom uträckning efter värmning i härd, s. k. räckhärd, eller vällugn. Numera, efter det allmänna införandet af valsverk, har uträckningen förlorat största delen af sin betydelse och används hufvudsakligen endast för utsmidning af verktygsstål. F. S—e. 
<b>Utsagopsykologien,</b> <i>psyk.</i>, den del af psykologien, som handlar om människornas olika förmåga att iakttaga och efteråt fälla omdömen om det, som de upplefvat. Särskild betydelse ha dessa undersökningar i juridiskt afseende för bedömande af vittnesmål och i pedagogiskt afseende vid behandlingen af barn, som ej tala sanning. Denna gren af psykologien har särskildt odlats i Tyskland efter uppslag af W. Stern, som tillsammans med O. Lipmann utgett "Beiträge zur psychologie der aussage" (1904-06). Jfr A. Stöhr, "Psychologie der aussage" (1911). S—e. 
<b>Utsaltning,</b> <i>kem.</i> och <i>fys.</i>, utfällning af vissa ämnen ur deras lösningar genom tillsats af vissa salter, oftast koksalt eller andra alkalisalter, utan att därvid någon egentlig kemisk reaktion eger rum. Mest bekant är denna egendomliga företeelse i fråga om tvål (jfr d. o.) samt proteinämnen (se d. o. A. 2). Man kan skilja emellan utsaltning af kolloidalt lösta ämnen (ss Kolloider), t. ex. ägghvitämnen, och af verkligt lösta ämnen, t. ex. eter. Beträffande utsaltning af ägghvitämnen ha undersökningar af Hoffmeister och af Pauli visat, att de särskilda salternas fällande egenskaper äro summan af kationernas och anionernas verkningar, samt att 
page_number=91, index= - Utsaltning - Utsch-Turfan - Utseglad distans - Utsegla förtöjningen - Utsegra - Ut sementem feceris, ita metes - Utsire - Utsjoki - Utskifte - Utskog - Utskott 
den fällande förmågan aftar efter följande serier för kationer och anioner: 
Kationer: Li, Na, K, NH4. 
Anioner: SO4, HPO4, CH3CO2, Cl, NO3, Br, J, CNS. 
Mycket intressant är, att, såsom Euler visat, samma ordningsföljd gäller äfven för utsaltning af verkligt lösta ämnen, t. ex. eter i vatten. - Någon tillfredsställande allmän teori till förklaring af utsaltningen har hittills ej kunnat framställas. K. A. V-g. 
<b>Utsch-Turfan.</b> Se Turfan 2. 
<b>Utseglad distans,</b> <i>sjöv.</i>, vanligen den "distans" (enligt loggen), som fartyget tillryggalägger mellan två pejlingar af samma föremål. Medelst dessa kvantiteter kan man genom beräkning eller genom konstruktion i sjökortet bestämma fartygets ställe. Ett bland de vanligaste af dessa s. k. landkänningsproblem benämnes "två pejlingar och utseglad distans". R. N.* 
<b>Utsegla förtöjningen.</b> Se Förtöja. 
<b>Utsegra,</b> <i>metall.</i> Se Kinstycken, sp. 128. 
<b>Ut sementem feceris, ita metes,</b> lat. (Cicero, "De oratore", 2,65), "som du sått, så skall du skörda", en gammal sentens, som träffas bl. a. äfven i N. T. (Galaterbr. 6, 7): "hvad en människa sår, det skall hon ock skörda" (<i>quae seminaverit homo, haec et metet</i>). 
<b>Utsire,</b> en 6,14 kvkm. omfattande kal ö n. v. om Stavanger, Norge, med kustfyr af första ordningen, som visar tre på hvarandra hastigt följande blinkar i minuten, ljusstyrka 60,300 normalljus, ljusvidd 23 kvartmil. 384 inv. (1917). K. G. G. 
<b>Utsjoki</b> [o'ts-jåki], Finlands nordligaste socken, hör under Lappmarkens domsaga och härad i Uleåborgs län, pastorat af 3:e kl. i Lapska kontraktet och Kuopio stift. 4,903 kvkm. 514 inv. (1918), lappar. O. B-n. 
<b>Utskifte.</b> Se Hemskifte, sp. 409. 
<b>Utskog.</b> Se Fäbodeskog och Hemskog. 
<b>Utskott.</b> 1. <i>Statsr.</i>, i Sverige benämning på en kommitte l. kommission (se dessa ord), om dennas medlemmar måste tagas uteslutande ur den församling, för hvars räkning den har att utreda eller å hvars vägnar den har att besluta. Det är i synnerhet inom representativa församlingar, som kommitteer af detta slag förekomma. I utlandet brukas för dem vanligen ej något särskildt namn, utan kallas äfven de kommitteer (eng. <i>committees</i>) l. kommissioner. Undantag utgöra de finska <i>riksdagsutskotten,</i> danska riksdagens <i>udvalg</i> och tyska riksdagens och riksrådets (förut förbundsrådets) <i>ausschüsse.</i> För de månghöfdade och mångsysslande nationalrepresentationerna är arbetsfördelning genom utskott så godt som oundviklig. Dessas ställning till moderförsamlingen kan därvid vara ganska olika - från en fullkomligt underordnad till en ledande, ja t. o. m. själfständigt beslutande. Detta kan också utöfva inflytande på regeringens och representationens inbördes maktställning. Om ett starkt utveckladt utskottsväsen behärskas af regeringen, blir denna i stånd att skjuta riksförsamlingen i dess helhet åt sidan. Fungerar ett sådant däremot oberoende af regeringen, blir dennas möjlighet att inverka på riksdagsarbetet liten eller ingen. Ett svagt utveckladt utskottsväsen åter är alltid egnadt att bereda regeringen en stark ställning emot representationen, emedan i sådant fall det måste bli regeringens uppgift att ge riktlinjer åt dennas arbete. 
I <i>England</i> ha alla tre typerna förekommit: den första under Tudorerna, den andra under parlamentets emancipationssträfvanden på 1600-talet och den tredje efter genomförandet af parlamentarismen (se d. o., sp. 126). Då enligt denna kabinettet betraktades som underhusmajoritetens eget förtroenderåd, fick det vid behandlingen af alla ärenden, af (parti)politisk vikt (ej minst regeringsförslag) utöfva ledningen af husets arbete, och sådana ärenden underkastades ej ens verklig utskottsberedning, ty de s. k. "utskott af hela huset", hvari de preliminärt behandlades, voro ej utskott, utan det genom sin mångtalighet till effektiv detaljgranskning oförmögna och därför af kabinettet behärskade underhuset i dess helhet, blott diskuterande i friare former än i plena (se Committee). Tillfälliga verkliga utskott, <i>select committees,</i> tillsattes och tillsättas i allmänhet endast för behandling af "private bills", för parlamentariska undersökningar och för utredning af politiskt oviktiga tekniska detaljer i biller före dessas granskning i "utskott af hela huset" (se Bill). Från 1880-talet ersattes emellertid numera behandlingen i "utskott af hela huset" för <i>en del</i> ärenden med behandling i ständiga verkliga utskott (<i>standing committees</i>), till en början två a tre, sedan 1907 fyra och sedan 1919 sex. Men dessa utskott ha blott rätt att framställa förslag inom ramen af de principer, som fastslagits af huset själft (vid andra läsningen) eller som äro bestämmande för regeringens budgetpolitik, och äfven på deras arbete har ministären ett betydande inflytande (om också ej fullt så stort som i hela-hus-utskotten). Öfverhusets utskottsväsen är ännu mera outveckladt till följd af husets ringa politiska betydelse. - I <i>Nordamerikanska kongressen</i> råder däremot alltjämt den andra af de ofvannämnda typerna, och detta sammanhänger med, att statsskicket ej är parlamentariskt i engelsk mening, utan dualistiskt. De ärenden, som kongressen har att behandla, äro aldrig regeringsförslag, ty regeringen saknar initiativ; deras utredning sker därför h. o. h. genom utskott från hvardera huset, hvilka härigenom bli ett slags departement vid sidan af regeringsdepartementen (se Committee, sp. 606). Som ministrarna ej deltaga i kongressens förhandlingar, saknar regeringen också tillfälle att, åtminstone officiellt, inverka på själfva besluten. Vanligen godtagas utskottens förslag utan vidare i plena, i synnerhet i representanternas hus, som därför nästan kan sägas vara blott ett underlag för utskottsbildningen. Allt från 1790 tillsattes dess utskott af talmannen (<i>the speaker</i>), och denna fick härigenom till följd af utskottsinrättningens styrka samma makt öfver huset, som utskottsinrättningens svaghet i det engelska underhuset ger premiärministern öfver detta. 1911 tog emellertid huset utskottsvalen i sin egen hand (genom ett valutskott), men detta ökade ej regeringens inflytande. - Ehuru den nuv. <i>franska republikens</i> författning skall vara parlamentarisk efter engelskt mönster, råder dock i Frankrike ett det amerikanska liknande, om också ej fullt så starkt utskottsväsen (se Commission), och detta har utan tvifvel bidragit till den franska 
page_number=92, index= - Utskott 
parlamentariska regeringsmaktens svaghet (se Parlamentarism, sp. 129). 
I <i>Sverige</i> har utskottsinstitutionen spelat och spelar fortfarande stor roll. En egendomlighet därför här är, att utskotten vanligen äro <i>gemensamma,</i> d. v. s. bestå af ombud från riksdagens alla hufvudafdelningar, under det att i andra länder hvart utskott i regel består af ombud från blott en af dessa. Den historiska grunden till svenska systemet var riksdagens fördelning före 1866 på fyra likaberättigade och samtidigt beslutande stånd, hvilket kräfde en öfverbyggnad. I det <i>forna Tyska riket</i> (före 1806), där äfven ståndsförfattning rådde, voro också gemensamma utskott (<i>ausschüsse</i> l. <i>deputationer,</i> se Deputation, sp. 171) brukliga och utträngde där, förvandlade till ständigt fungerande myndigheter, stundom t. o. m. ständerförsamlingarna. Därhän gick det väl ej i Sverige, men starka ansatser till öfverflyttning af svenska ståndsriksdagens beslutanderätt på dess utskott förekommo. Begynnelsen till det gemensamma utskottsväsendet i Sverige var, att stånden - vid sidan af beredande utskott inom sig - på 1500- och 1600-talen tillsatte "deputerade", som tillsammans kunde förhandla med regeringen eller med hvarandra. Af dessa deputationer, som de gemenligen kallades, kommo två att vid hvarje riksdag tillsättas för bestämda ärenden, och vid dessa fäste sig benämningen utskott, som annars begagnades omväxlande med deputation - nämligen <i>sekreta utskottet</i> från 1627 och <i>bankoutskottet</i> från 1664 (se Sekreta utskottet, sp. 1497, och Riksdag, sp. 332). De voro båda hemliga och kunde få besluta å riksdagens vägnar. Det ledarskap, som regeringen denna tid utöfvade öfver riksdagen (se d. o., sp. 332), försvagades till en början ej, utan stärktes genom utskottsinstitutionens utveckling, enär regeringen, vid muntlig förhandling med de fåtaliga utskotten, hade lättare att göra sin vilja gällande än i plena, och under det karolinska enväldet koncentrerade sig riksdagsarbetet mer och mer på utskotten, särskildt det sekreta, hvars medlemmar regeringen själf då utsåg. Men härigenom förbereddes den maktställning, som utskotten erhöllo under frihetstiden. Sedan det kungliga enväldet 1719 afskaffats och all makt samlats hos riksdagen, utan att en stark parlamentarisk regering kom till stånd (se Riksdag, sp. 334), stodo de nu af regeringen oberoende utskotten kvar som ensamma ledare af riksdagsarbetet, och därvid usurperade sekreta utskottet befogenheter, som rätteligen bort tillhöra regeringen eller stånden själfva (se Sverige, sp. 1215-17). Utskottens tillvaro blef nu också grundlagsfäst (ehuru ännu icke i detalj) genom 1723 års riksdagsordning. I denna kallades alla utskotten för deputationer utom sekreta utskottet, i hvilket bankoutskottet nu uppgick, men termen deputation begagnades också om sekreta utskottets underafdelningar och termen utskott om sådana i de fristående deputationerna (se Deputation och Sekreta utskottet, sp. 1498-1500). - Då 1723 års R. O. upphäfdes genom 1772 års revolution, föll frihetstidens starka utskottsväsen tillsammans (se Riksdag, sp. 336). Därvid undanträngdes termen deputation fullständigt af termen utskott. Den nya R. F. stadgade blott (§ 47), att ständerna själfva skulle tillsätta de utskott, hvilka hade att i af konungen som hemliga angifna ärenden med honom öfverlägga och å ständernas vägnar besluta, samt (§ 50) att "statsverkets tillstånd uppvises åt riksens ständers utskott". Detta tillämpades under gustavianska perioden så, att frihetstidens stora sekreta utskott försvann, att 1778 och 1786 af de tre högre stånden tillsattes ett hemligt <i>statsutskott,</i> som tillika fick tjänstgöra som <i>allmänt</i> bevillningsutskott, och att vid de följande riksdagarna samtliga stånden utsågo ett hemligt utskott, hvilket fungerade också som statsutskott och 1792 äfven som bevillningsutskott. Af endera af dessa två utskott sköttes det viktigaste riksdagsarbetet liksom förut af sekreta utskottet, men nu under konungens ledning. Bortfallandet af frihetstidens sekreta utskott medförde, att åter ett fristående bankoutskott tillsattes, då ett sådant måste finnas till följd af, att riksdagen fått behålla sin makt öfver banken. Äfven det var ett hemligt utskott och egde ett sådants beslutande makt. Som bondeståndet först 1800 fick andel i Riksbankens vård, voro under periodens riksdagar blott de tre högre stånden representerade i bankoutskottet, Gustaf III:s mening synes ursprungligen ha varit, att inga andra gemensamma utskott än de nu nämnda skulle förekomma, men ett särskildt gemensamt <i>bevillningsutskott</i> tillsattes dock under alla periodens riksdagar utom 1792, ehuru det 1778 och 1786 hade blott partiell befogenhet och då ej kallades bevillningsutskott (se d. o., sp. 196), och när den vid 1778 års riksdag tillgripna nödfallsutvägen att bereda lagfrågor genom enskilda ståndsutskott visat sig otjänlig, fick ett gemensamt <i>lagutskott</i> tillsättas vid riksdagarna 1786 och 1800. Vid den senare förekommo också gemensamma <i>expeditions-</i> och <i>ekonomiutskott.</i> - Ehuru 1809-10 års grundlagstiftare ej åsyftade en återgång till frihetstidens riksdagsenvälde, hämtade de dock därifrån förebilder för riksdagsarbetets former. Däraf följde ej blott, att utskottens själfständighet emot regeringen återställdes, utan ock, att deras organisation ånyo fastslogs genom en grundlag - 1810 års R. O. Det senare skedde t. o. m. ännu mera ingående än 1723, och därigenom uppkom en ännu bestående egendomlighet för det svenska utskottsväsendet emot det i utlandet brukliga, hvars detaljer kunna fritt ordnas af representationen utom i Finland, i hvars landtdagsordning både den af 1869 och den af 1906, enligt svenskt mönster tillsättandet af vissa utskott grundlagsfästs. Hufvuddragen i det 1809-10 stadgade utskottsväsendet voro följande. Hvarje stånd kunde, liksom alltid varit fallet, tillsätta <i>enskilda</i> utskott. Viktigast af dessa var <i>riddarhusutskottet</i> (se d. o.), öfriga utskott skulle vara gemensamma, och i dessa skulle nu samtliga stånden vara representerade och till lika antal, under det att bondeståndet förut ej alltid varit det förra och adeln haft dubbelt så stor utskottsrepresentation som hvart ofrälse stånd. Omröstning i dessa utskott skedde dock ståndsvis till 1823, då per-capitaomröstning infördes. Själfskrifven ordf. var främsta adliga utskottsledamot. Huru många och hvilka gemensamma utskott skulle tillsättas vid <i>hvarje</i> riksdag, hade förut aldrig varit fullt grundlagsbestämdt, men blef det nu utan åtskillnad mellan lagtima och urtima riksdag. Dessa ordinarie utskott voro 
page_number=93, index= - Utskott 
(enligt 1809 års R. F. och 1810 års R. O.) ett <i>konstitutions-</i> (24 led.), ett <i>stats-</i> (36 led.), ett <i>bevillnings-</i> (48 led.), ett <i>banko-</i> (36 led.), ett <i>lag-</i> (16 led.), ett <i>allmänt besvärs- och ekonomi-</i> (48 led.) samt (enligt R. O.) ett <i>expeditionsutskott</i> (12 ledamöter). Se artiklar om dessa olika utskott. Emellertid kunde också på grund af tre stånds beslut eller, vid paria ståndsbeslut, på grund af konstitutionsutskottets skiljedom extra gemensamma utskott tillsättas för att bereda antingen frågor, som normalt bort handläggas af gemensamt ord. utskott, eller frågor, som ej hörde under något sådant; de sistnämnda kunde dock också remitteras till ord. utskott. För samarbete mellan gemensamma utskott bildades sammansatta utskott genom sammanträde antingen mellan utskotten själfva eller mellan deras utsedda deputerade, hvilket senare förfaringssätt efter 1853 blef obligatoriskt. Alla under samtliga ståndens pröfning fallande ärenden, såväl kungliga propositioner som motioner, måste före afgörandet i stånden granskas samt till- eller afstyrkas af gemensamt utskott. Alla ord. sådana utom expeditions- och bevillningsutskottet hade också en viss kontrollrätt öfver förvaltningen, och en del hade initiativ och, i några få bestämdt angifna fall, beslutanderätt. Annars var regeln, att för riksdagsbeslut fordrades samtycke af stånden själfva - af tre eller alla, beroende på frågans natur (se Riksdag, sp. 337-338). Regelns fullständiga upprätthållande skulle emellertid ha kunnat förlama riksdagens verksamhetsförmåga, och därför skapades 1809-10 som korrektiv häremot institutionen förstärkta utskott. Om nämligen vid meningsskiljaktighet mellan stånden vederbörande utskott ej genom sammanjämkningsförslag lyckades åvägabringa erforderlig enighet, ökades dess medlemsantal så, att detta blef i konstitutionsutskottet 20 och i andra utskott 30 från hvart stånd, hvarefter det sålunda "förstärkta" utskottet fick med riksdagens rätt genom omröstning per capita (äfven före 1823) afgöra saken. Denna utväg var <i>närmast</i> afsedd för frågor om statsregleringen, bevillningen och Riksgäldskontoret (se Statsutskott, sp. 1117-18) samt (efter 1815) för det fall, att meningsskiljaktighet uppstod om, huruvida konstitutionsutskottets grundlagsändringsförslag skulle bli hvilande (se Riksdag, sp. 337-338), men kom också <i>i allmänhet</i> till användning, när nödig samstämmighet ernåddes i hufvudsak, men ej i detalj. För stånden voro de beslutande "förstärkta utskotten" ej så farliga som frihetstidens sekreta och gustavianska tidens hemliga, ty de kunde ej som dessa under hemlighetens skydd godtyckligt tillvälla sig rätt att afgöra ärenden, utan stånden hade makt att hindra otillbörlig hänvisning af frågor till "förstärkta utskott". Emellertid var grundlagens bestämmelser om dessa så otydliga, att deras tillämpning ofta vållade strid. Ett <i>hemligt gemensamt utskott</i> (på 12 medlemmar) skulle visserligen också enligt 1809-10 års grundlagar kunna af stånden tillsättas, men endast på anmodan af konungen och för att, utan beslutande rätt, med honom öfverlägga om sådana till andra utskott ej hörande ärenden, som han ansåg böra hållas hemliga och som han förelade utskottet, hvarmed närmast afsågs utrikes ärenden (se Hemligt utskott). Andra utskott fingo ej öfverlägga inför konungen, och äfven statsrådets medlemmar utestängdes från dem. Ej heller med ämbetsverken fingo utskott i regel träda i omedelbar förbindelse, utan från dessa erforderliga upplysningar kunde de erhålla endast genom förmedling af en därtill af konungen särskildt förordnad statsrådsledamot. 
1866 års representationsförändring afsåg blott sådana förändringar i utskottsväsendet, som nödvändiggjordes af, att de fyra stånden utbyttes mot två kamrar. R. O. af 1866 blef därför lika detaljerad med afseende på utskotten som den af 1810 och anslöt sig i det stora hela till dennas princip om utskottsbehandlings oeftergiflighet och till dess därmed sammanhängande bestämmelser om <i>remiss</i> (se d. o.) och <i>bordläggning</i> (se d. o.; jfr ock Riksdag, sp. 324-325). Några af hufvudreformen ej betingade ändringar vidtogos dock, och sedermera ha ytterligare några sådana tillkommit. De ord. gemensamma utskotten bibehöllos i allmänhet utan rubbning af deras befogenhet, under (det äfven förut brukade) namnet ständiga - dock med nedsatt ledamotsantal (se härom deras specialartiklar) - undantagandes expeditionsutskottet (huru det ersattes, se d. o., sp. 1167, och Kanslideputerade) och allmänna besvärs- och ekonomiutskottet. 1900 tillkom ett jordbruksutskott (se d. o.) och 1918 ett andra lagutskott, hvarjämte de ständiga utskottens kompetens något ändrats. Se härom Statsutskottet och Konstitutionsutskottet, till hvars åligganden 1918 äfven kommit att ge utlåtande om departementsindelningslagen (se Statsråd, sp. 1100). Efter 1909 ha alla dessa utskott en viss initiativrätt. Samtliga ständiga utskott behöfva enligt 1866 års R. O. tillsättas blott vid lagtima riksdagar; vid urtima (se Riksdag, sp. 320) tillsättas nu endast de utskott, som kräfvas af urtimans uppgifter, jämte konstitutionsutskottet för eventuellt behof af dess skiljedom. Äfven de extra gemensamma utskotten bibehöllos under en förut bruklig, men då ej officiell benämning: särskilda utskott, men deras kompetens inskränktes till ställföreträdarskap för ständigt utskott, och de kunna blott genom samfällda beslut af kamrarna (sålunda ej mer genom ett utslag af konstitutionsutskottet) komma till stånd. Vid urtima riksdagar ha de i synnerhet användts. Öfver ärenden, som ej tillhöra något ständigt utskott, borde sålunda ej mera särskildt utskott få tillsättas, men så har dock stundom skett. Tillika borttogs 1866 rätten att remittera ärenden af detta slag till ständigt utskott. För <i>deras</i> behandling skapade i stället 1866 års R. O. en ny utskottsform: de tillfälliga utskotten. Då för behandling af ärenden, som normalt tillhört besvärs- och ekonomiutskottet, efter dettas afskaffande, ej finnes något ständigt utskott, gå sålunda dylika ärenden numera till tillfälliga utskott. De äro framför allt motioner rörande den ekonomiska lagstiftningen (se d. o.). Med afseende på denna har riksdagen blott petitionsrätt, och i analogi härmed ansågs i början särskildt inom Första kammaren, att äfven motion rörande ärende inom ständigt utskotts kompetensområde borde remitteras ej till detta, utan till tillfälligt utskott, ifall fråga var om blott en opinionsyttring af riksdagen, men en motsatt uppfattning framträdde ock. Tvisten gällde i synnerhet motioner om 
page_number=94, index= - Utskott 
riksdagsskrifvelser, begärande lagförslag, hvilka enligt den förstnämnda åsikten ej borde få remitteras till lagutskottet, emedan § 42 R. O. talade endast om "förslag till" stiftande af lag (ej skrifvelse därom) som hörande under detta, men den motsatta åsikten gjorde sig småningom gällande och fick grundlagsenlig hemul genom en ändring 1909 af § 42, som utbytte orden: "förslag till", mot "frågor om". Omtvistadt har också varit, hvart motioner skola remitteras, som beröra både tillfälligt och ett ständigt utskotts kompetensområde, men praxis har blifvit, att de gå till det ständiga utskottet. Om de tillfälliga utskottens tillsättning och verksamhet stadgas i R. O. följande. När motion, fallande under tillfälligt utskotts behandling, väckts, skall den kammare, där detta skett, såvida den ej omedelbart afslår motionen, för dess granskning tillsätta ett tillfälligt utskott af så många medlemmar den själf bestämmer. Afslår kammaren utan eller efter utskottsbehandling motionen, är denna fallen; bifalles den, men endast då, går den till medkammaren, som eger godkänna eller förkasta den antingen omedelbart eller efter behandling i ett sitt eget tillfälliga utskott. Sammanjämkningsförsök vid olika positiva kammarbeslut ske här ej såsom annars genom förmedling af utskott, utan genom framställningar från kammare till kammare (jfr Riksdag, sp. 326). R. O:s ordalydelse tycks förutsätta ett tillfälligt utskott för hvar och en af de motioner, som af sådant skola behandlas, men vanligen utser hvarje kammare i början af riksdagen ett begränsadt antal tillfälliga utskott, mellan hvilka dessa motioner sedan af kammaren fördelas. I olikhet med andra utskott hade de tillfälliga ursprungligen ej af statsmedel aflönadt kansli, men ha 1912 erhållit rätt till aflönad sekreterare. Genom sina bestämmelser om de tillfälliga utskotten införde 1866 års R. O. i svenskt riksdagsskick en del med utländskt öfverensstämmande nyheter: 1) att utan utskottsbehandling allmänna riksdagsärenden kunna undertryckas; 2) att sådana kunna beredas i utskott från hvart och ett af riksdagens "hus"; 3) att de ej nödvändigt behöfva passera samtliga dessa, och 4) att, när så sker, behandlingen är successiv och ej samtidig (jfr Riksdag, sp. 320). Men betydelsen af allt detta förringas därigenom, att det gäller blott en begränsad och ofta såsom föga viktig ansedd grupp af riksdagsärenden. Såsom tillfälliga räknas ock de utskott, genom hvilka hvardera kammaren, liksom förut hvart stånd, eger att, om den så vill, bereda frågor angående sina enskilda angelägenheter, men då kamrarna ej, som stånden, ha korporativa intressen att vårda, förekomma de sällan, och naturligtvis gå deras utlåtanden ej till medkammaren. Vid hvarje riksdag förekomma emellertid i hvar kammare två sådana enskilda utskott - <i>ett</i> för att handhafva vården af kammarens ekonomiska angelägenheter och <i>ett</i> för att jämte talmannen tillsätta kammarens betjäning (det senare till följd af grundlagsbud). Också enligt 1866 års R. O. kunna genom deputerade från gemensamma utskott sammansatta utskott bildas. Hemliga utskottet från 1809-10 bibehölls 1866, men betecknades då, med återupplifvande af deputationstermen, som särskilda deputerade, och inskränkningen af dess kompetens till ärenden, som ej tillhöra ständigt utskott, bortföll. Ett 1919 som hvilande antaget grundlagsändringsförslag afser emellertid att begränsa dess verksamhet till utrikes ärenden, men att på samma gång göra det till ett permanent och effektivt organ för riksdagskontroll öfver dessa. Enligt detta förslag skall det nämligen under namn af utrikesnämnd få sitt medlemsantal höjdt till 16, bli ej blott ständigt i vanlig mening, utan också fungera mellan riksdagarna. Ordf. skall vara konungen eller i hans frånvaro statsministern och vid dennes frånvaro utrikesministern. Andra statsråd och äfven sakkunniga skola kunna tillkallas. Sammanträde skall hållas, ej blott när konungen så vill, utan ock på begäran af 6 af nämndens ledamöter. Öfver alla utrikesärenden af större vikt skall före afgörandet nämndens mening inhämtas, konungens beslutanderätt dock oförkränkt, och åtminstone vid hvarje riksdags början skall den af utrikesministern erhålla redogörelse för det utrikespolitiska läget. Ledamöterna kunna af ordf. åläggas tysthetsplikt. En genom 1866 års reform åvägabragt ändring i riksdagsskicket af synnerligt stor vikt var, att förstärkta utskotten <i>afskaffades</i> och ersattes med <i>gemensam omröstning af kamrarna,</i> dock endast vid olika beslut af dessa ang. statsregleringen, bevillningen, Riksgäldskontoret och Riksbanken (se Riksdag, sp. 320 och 326, samt Omröstning, sp. 708). I alla andra frågor ha kamrarna (i olikhet med stånden) absolut veto mot hvarandra. De ständiga utskotten skola tillsättas inom sex dagar efter riksdagens öppnande, de öfriga vid behof. Utskottsvalen ske (efter 1909) proportionellt enligt en af konung och riksdag besluten stadga. Utskottssuppleanter kunna af kamrarna väljas och få i allmänhet, äfven då de ej inkallas till tjänstgöring, öfvervara utskottens förhandlingar. Detta skall dock ej gälla om suppleanter i utrikesnämnden. De gemensamma och tillfälliga utskotten sammankallas första gången af talmännen, sedan af sina ordf., som de själfva inom sig välja. Likaså tillsätta de själfva sin kanslibetjäning. Undantag utgör hemliga utskottet, hvars ordf. är konungen och hvars kansli af honom förordnas. Vid sluten omröstning inom utskott skall förseglad sedel afläggas (se Omröstning, sp. 706). Om olika motionstid för olika slags utskottsärenden se Motion, sp. 1221. Till hvad där omtalas har 1918 kommit, att motionstiden i grundlagsfrågor, d. v. s. i vissa under konstitutionsutskottet hörande frågor, inskränkts till 40 dagar från riksdagens öppnande. Som gemensamma riksdagsutskott kunna också räknas talmanskonferensen, opinionsnämnden och kanslideputerade (se dessa ord), de nämnder på 64 personer, som ega utse <i>förmyndarregering,</i> bestämma dennas ledamotsantal vid meningsskiljaktighet därom kamrarna emellan och förrätta <i>konungaval,</i> när kamrarna ej kunna därom enas (R. O. §§ 67 o.. 66), och slutligen de nämnder, som utse <i>justitie-</i> och <i>militieombudsmän, riksdagens fullmäktige i Riksbanken</i> och <i>Riksgäldskontoret</i> (se dessa ord) <i>och kommitterade för tryckfrihetens vård</i> (se d. o.), men inga af dessa ha att utreda ärenden, hvilket är de vanliga utskottens hufvuduppgift, och de kallas ej heller utskott. Riksdagens revisorer (se d. o.), ehuru valda af kamrarna, 
page_number=95, index= - Utskott - Utskottsbetänkande - Utskottsmöten 
falla ej alls under utskottsbegreppet, enär de kunna tagas utom riksdagen. Andra utskott eller kommitteer än de i grundlagen omtalade eger riksdagen ej tillsätta. Trots denna, i utlandet mindre vanliga, begränsning af den svenska riksdagens utskottsväsen måste detta, sådant det organiserades 1809-10 och i hufvudsak består äfven efter 1866, anses som ett af de mest starka. Orsaken till, att det 1809-10 gjordes så starkt, var ej blott historisk tradition, utan ock grundlagsstiftarnas medvetna sträfvan att grunda statsskicket på maktfördelningens principer (dualism; se Sverige, sp. 1220). Med ett sådant statsskick passar nämligen detta utskottsväsen godt tillsammans, men är därför också egnadt att försvåra en parlamentarisk utveckling efter rent engelska linjer. - Utskottsinstitutioner förekomma också vid kyrkomötet (se d. o., sp. 509) och vid landstingen (se d. o., sp. 1059), hvilkas utskott dock stundom kallas "kommitteer". - Litt.: rörande utlandet: K. Pettersson, "Utskottsväsendet i underhuset" (1919), J. Bryce, "The american commonwealth" (1910); rörande Sverige: O. Wingqvist, "Utskottsinrättningen vid Sveriges riksdagar" (i "Tidskr. för litteratur", 1852), E. Hildebrand, "Svenska statsförfattningens historiska utveckling" (1896), L. Stavenow, "Om formerna för utskottsval under frihetstiden" (1890), V. Carlgren, "Riksdagsutskott före 1680" (1909), G. Gunnarsson, "Förstärkta utskott inom svenska riksdagen under tiden 1809-66" (1900), E. Heckscher, "Tillfälliga utskott" (i "Statsv. tidskr.", 1902), R. Malmgren, "Om särskilda utskott" (1908), R. Essen, "Den svenska riksdagens tillfälliga utskott" (1918), och H. L. Rydin, "Svenska riksdagen" (1873-79). 
2. (Ty. <i>ausschuss,</i> fr. <i>rebut,</i> eng. <i>brake</i>) <i>Hand.</i>, fabrikat eller varor, som äro behäftade med något fel och därför säljes till nedsatt pris. Bildligt om mindervärdiga personer. 
3. <i>Anat.</i> Se Kota. 1. S. B. 
<b>Utskottsbetänkande.</b> Se Betänkande. 
<b>Utskottsmöten</b> kallas en under 1590-talet och en del af 1600-talet förekommande sidoform till den svenska riksdagen. De utgjordes af ombud från de tre högre stånden (adeln, präste- och borgarstånden), vanligen endast till ett fåtal församlade. Orsaken till uppkomsten af sådana riksmöten, där böndernas representanter ej voro närvarande, är att söka i folkets ovilja mot de ofta återkommande och i dess ögon besvärliga och kostsamma riksdagarna. Regeringen ansåg dem ock bekvämare att sammankalla och kunde hos dem påräkna en större tystlåtenhet. 
Lika litet som för riksdagen funnos för utskottsmötet i början af dess tillvaro några lagliga bestämmelser. Konungen kunde efter behag afgöra, hvilka eller huru många för hvarje gång skulle infinna sig. Först sedan utskottsmötet redan sett sina bästa dagar, Gustaf II Adolfs regering, gafs i 1634 års regeringsform bestämd föreskrift om dess sammansättning. Där stadgades att, när man behöfde ständernas betänkande eller hade något märkligt att meddela dem, men detta "för hastighets skull eller af andra orsaker" ej kunde ske på allmän riksdag, skulle utom vissa ämbetsmän (hvilka årligen skulle infinna sig i hufvudstaden för att redovisa för sin förvaltning) kallas 2 af adeln af hvarje lagsaga, biskopar och superintendenter i Sverige och Finland samt l fullmäktig af Stockholm, Uppsala, Göteborg, Norrköping, Åbo och Viborg. Emellertid var man ej så noggrann att följa lagens bud i afseende på mötenas sammansättning. Många afvikelser förekommo, bland hvilka den viktigaste torde vara, att den föreskrifna sammankomsten af redovisande ämbetsmän aldrig kom till stånd. Därjämte bör anmärkas, att regeringen vid flera tillfällen företog sig att själf utse de personer, som skulle infinna sig vid mötena. Verksamhetsformerna voro i allmänhet öfverensstämmande med riksdagens. Stånden afhörde gemensamt den kungliga propositionen, öfverlade sedan hvart och ett för sig om densamma och fattade sitt beslut. Omröstningen skedde hos adeln före utfärdandet af 1626 års riddarhusordning efter landskap, sedermera efter klasser, hos prästerna efter all sannolikhet stiftsvis, hos borgarna stadsvis o. s. v. 
De ärenden, som förelades utskottsmötena, voro hufvudsakligen desamma, som sysselsatte riksdagarna. Under de våldsamma inre slitningar, som känneteckna slutet af 1500- och början af 1600-talet i vår historia, sammankallade hertig Karl folkets ombud för att hos dem söka stöd i kampen för Sveriges religiösa och politiska oberoende. Under Gustaf II Adolfs regering spelade bevillningsfrågorna hufvudrollen på grund af de många krigsföretag, i hvilka han var invecklad. Två betydande skatter, den s. k. Älfsborgs lösen och boskapspenningarna, beviljades på utskottsmöten, den förra 1613, de senare 1620. Emellertid finnas flera bevis på, att nämnda mötens beslut ej ansetts tillräckliga, utan att sedermera underhandlingar förts i landsorterna med bönderna för att inhämta deras samtycke till de af mötena antagna skatterna. Om också dylika underhandlingar hade föga mer än formell betydelse, var det dock af allra största vikt, att formaliteten att inhämta allmogens samtycke verkligen iakttogs, ty i annat fall hade den faran legat nära, att bönderna med tiden förlorat den viktigaste af sina politiska rättigheter och upphört att ega plats inom folkrepresentationen. För de styrande var den tanken ej alldeles främmande att låta det fåtaliga utskottsmötet som skattebeviljande myndighet ersätta riksdagen. Så t. ex. yttrade rådet 1632, att till det dåvarande mötet kallats endast privilegierade personer, "ty hvad de beviljandes varda, det är kronans allmoge sedan skyldig att undergå". 1634 års regeringsform, som lämnar gränsen mellan utskottsmötenas och riksdagarnas kompetens obestämd, tyckes ge vid handen, att man ämnat göra utskottsmötena till regel och riksdagarna till undantag, ty den anser sammankomst af alla stånden nödvändig endast vid konungs kröning eller för andra märkliga orsakers skull. I andra fall, särskildt om man ansåg sig ej kunna "tryggeligen" förhandla med riksdagen, borde utskottsmöte sammankallas. Emellertid hade utskottsmötena själfva redan visat och visade allt framgent en sådan obenägenhet att göra intrång i riksdagens rättigheter, framför allt i dess skattebevillningsrätt, att man väl kan säga, att de själfva afvändt den fara, som i deras sammankallande och användning låg för den allmänna riksdagens och bondeståndets politiska existens. Den 
page_number=96, index= - Utskottsmöten - Utskottsriksdag - Utskrifning - Utskylder - Utskyldskassorna för statsbanepersonalen - Utskyldsstreck 
gamla uppfattningen af allmänna riksmöten såsom ett tungt besvär hade börjat ge vika. Åtminstone de två främsta stånden, adel och präster, hade blifvit så politiskt mogna, att de insågo vådan af att göra utskottsmötet till ett surrogat för riksdagen. Vid behandlingen af 1634 års regeringsform fordrade de, att samtliga ständerna skulle sammankallas ej blott vid kröningar, utan äfven när fråga uppstod om nya skatter, nya lagar samt krig, fred och förbund. Ehuru deras anmärkningar ej för tillfället vunno gehör, visade de dock tillräckligt tydligt, att man ej längre kunde med fördel använda utskottsmötena. Axel Oxenstierna, regeringsformens författare, som ej tyckes ha haft något emot att utvidga mötenas kompetens, lärde sig snart inse, att riksdagen var den enda användbara representationen, och sedan var det alltid han, som yrkade på, att i viktigare frågor samtliga ständerna skulle höras. Mötena blefvo också alltmera försiktiga. Efter Gustaf II Adolfs tid afvisade de bestämdt hvarje försök att få dem att fatta beslut i någon bevillningsfråga. Efter 1636 ville de ej fatta beslut om utskrifningar. Lika rädda om riksdagens rätt visade de sig, när deras betänkande begärdes rörande nya lagar och förordningar. De flesta af dessa voro af den art, att regeringen kunnat afgöra dem på egen hand, men ehuru man således ofta endast begärde mötenas råd, blef det vanliga svaret ett hänskjutande af frågan till regeringen eller till allmän riksdags afgörande. Något större själfständighet visade mötena i afseende på utrikespolitiken. Mötet 1658 gaf sitt samtycke till krig mot Brandenburg; 1645 gillade utskottsständerna villkoren för fred med Danmark o. s. v. Visserligen sträckte sig ej själfständigheten så långt, att man vågade ogilla regeringens förslag eller åtgärder, men man yrkade dock ej, att frågor rörande utrikespolitiken skulle hänskjutas till allmän riksdag. Utskottsmötena förlorade i betydelse, ju mera ständerna tillväxte i politisk mogenhet och upphörde med år 1660, då det sista hölls. I det tilllägg, som s. å. gjordes till 1634 års regeringsform, förbjödos alla andra ständerförsamlingar än allmänna riksdagar. (Jfr Utskottsriksdag.) Se K. Beckman, "Bidrag till utskottsmötenas historia" (akad. afh., 1887). K. B—n. 
<b>Utskottsriksdag</b> är ett synonymt uttryck för utskottsmöte (se d. o.), men också namnet på några ständersammankomster, hvilka genom närvaro af bondeståndets representanter bestämdt skilja sig från utskottsmötena, fastän i likhet med dessa antalet riksdagsmän var mindre, än hvad i allmänhet var förhållandet. Namnet utskottsriksdag i den senare bemärkelsen förtjäna i synnerhet två riksförsamlingar, som höllos 1625 och 1710. Den förra, som sammankallades fåtaligare än vanligt, emedan en allmän riksdag hållits kort förut, bestod af landshöfdingarna med 2 adelsmän af hvart län, biskopar och superintendenter med 1 af domkapitlet och 1 präst från hvart stift, borgmästaren i hvarje stad och 6 bönder af hvar lagsaga. Den antog en ny bevillning, den s. k. kvarntullen. Den betraktades som en vanlig riksdag, och dess beslut ansågs bindande för hela riket, hvarför några underhandlingar i landsorterna om kvarntullen ej anställdes. Mötet 1710 föranleddes af rådets känsla af vanmakt emot de olyckor, som från alla håll hopade sig öfver fäderneslandet. Det fåtaliga rådet ryggade tillbaka för att ensamt bära ansvaret för de utomordentliga åtgärder, som måste vidtagas, och önskade därför dela det med ständerna. Man sammankallade då ett utskott af ständerna. Kallelsebrefvet omtalar landshöfdingar, lagmän samt 2 eller 3 af adeln i hvart län, biskopar och superintendenter med 2 eller 3 präster af hvart stift, 1 ombud för hvar och en af stapelstäderna och de förmögnare städerna samt 3 eller 4 bönder från hvart län. Ständernas hufvudsakliga sysselsättning blef att bevilja nya skatter och åtaga sig ansvaret för lån. Då mötet tog sig för att besvära sig öfver rådande missförhållanden, blef det hastigt afslutadt. Hela sammankomsten har fullständigt karaktären af en allmän riksdag. - Om ständernas utskottsmöte 1710 se K. G. Malmströms uppsats i "Hist. tidskr.", VII (1887). K. B—n. 
<b>Utskrifning,</b> <i>krigsv.</i>, uttagning till krigstjänst af erforderligt antal manskap, utan afseende på grunden därför. Vanligen förstår man dock med utskrifning manskapets uttagning, då denna sker utan bestämda former, såsom fallet var i Sverige före det ständiga knektehållets och indelningsverkets införande. Från äldsta tider uttogs vid en stundande härfärd ett visst antal manskap, vanligen en man från hvarje "hamna" (se d. o.), hvilket ju var ett slags utskrifning. Då krigsmakten under 1500-talet fick något så när ordnadt skick, uppsattes infanteriet genom utskrifning bland den allt fortfarande till krigstjänst skyldiga lägre befolkningen. Utskrifningarna företogos till en början, då konungen fann dem nödiga, men efter Gustaf II Adolfs tillträde till regeringen fordrades riksdags eller landskapsmötes samtycke till dem. De blefvo ock snart årliga. Se därom Indelta armen. I tidernas längd gaf utskrifningssättet tillfälle till många missbruk, underslef och oordningar, hvilket tillika med de dåliga resultat, som utskrifningen lämnade, gaf Karl XI anledning att ersätta detta rekryteringssätt med ständiga knektehållet (se d. o.), hvilket ju i själfva verket är utskrifning efter gårdtal. Den tvungna rekryteringen under senare delen af Karl XII:s regering var i själfva verket icke annat än utskrifning. - I nästan alla länder har utskrifning eller uppbåd förekommit i form af ett mera oordnadt rekryteringssätt. I Ryssland bibehöll det sig ända till 1874, och bland de lifegne uttogs årligen ett visst antal man (4-19) för hvarje tusental af den manliga befolkningen. Här och där behålles ännu benämningen för att ange uttagning af den årliga rekrytkontingent, som enligt värnpliktens bud skall lämnas. I Sverige har denna förrättning fått namn af inskrifning. C. O. N. 
<b>Utskylder,</b> afgifter, som skattskyldig är pliktig erlägga till stat (kronoutskylder), kommun (kommunalutskylder), kyrka och prästerskap (prästutskylder). Afgifterna till kyrka och prästerskap upptagas numera i sammanhang med kronoutskylderna. Se Beskattning, Kommun, sp. 654, Kommunalbeskattning, Uppbördslängd och Uppbördsstämma. 
<b>Utskyldskassorna för statsbanepersonalen.</b> Se Järnvägstjänstemannaföreningar. 
<b>Utskyldsstreck</b> är ett i tidningspressen och hvardagsspråket användt uttryck för att beteckna 
page_number=97, index= - Utskyldsstreck - Utskänkning - Utskära - Utslag - Utslagstabell - Utslagstäflan, Utslagningstäflan - Utslagsvind - Utslagsvinkel - Utslutning - Utsocknehemman - Utsockringsmetoder - Utsond, Gunnar - Utsot - Utspisningsstat - Utstein (Klosterön l. Klöster) - Ut-Sten - Utstrålningsförmåga, Emissionsförmåga - Utsträckning - Utströmning 
hinder i åtnjutande af rösträtt på grund af obetalda utskylder. J. C. 
<b>Utskänkning</b> (af <i>skänka,</i> ty. <i>schenken</i> i den ursprungliga bet. "ge att dricka", "slå i") kallas sådan detaljhandel med starka drycker, hvilken innebär försäljning till förtäring på stället utan rätt att därifrån medföra något af det sålda. Utskänkningsrätt i fråga om spritdrycker medför äfven sådan rätt beträffande vin och öl, men ej tvärtom. Gällande förordning 14 juni 1917 ang. försäljning af starka drycker (officiellt kallade rusdrycker), innehåller utförliga bestämmelser om ordning och villkor för erhållande af utskänkningsrätt i olika fall, hvarjämte beträffande utskänkningstid, försäljningsställen och rörelsens bedrifvande gälla dels föreskrifter i lagen, dels villkor, som kommun kan uppställa och K. M:ts befallningshafvande finner icke strida mot lag. Rld. 
<b>Utskära.</b> 1. <i>Med.</i> o. <i>veter.</i>, detsamma som kastrera (se d. o.). - 2. <i>Sjöv.</i> Se Skära in. 
<b>Utslag.</b> 1. <i>Jur.</i> Se Dom. Äfven afgörande i administrativa mål benämnes utslag. - 2. <i>Metall.</i> Se Tappning 2. - 3. <i>Med.</i> Se Eksem, Hudsjukdomar och Lymfagog.a - 4. <i>Skpsb.</i> Se Skeppsbyggeri, sp. 961. - 5. Se Våg. 
<b>Utslagstabell,</b> <i>skpsb.</i>, en vid fartygsbyggnad uppgjord tabell, innehållande mått från konstruktionsritningen, hvilka i full storlek öfverföras till utslaget. Jfr Skeppsbyggeri, sp. 961. C. K. S. 
<b>Utslagstäflan,</b> Utslagningstäflan, <i>idrottst.</i> Vid täflingar, där lag eller enskilda mötas och måttband, klocka eller bedömningspoäng ej kunna vara afgörande för resultatet samt tidsutrymmet ej medger, att alla deltagarna möta hvarandra - exempelvis vid fotbollspel, lawn tennis, fäktning o. d. -, måste utslagstäflan anordnas. Afser täflingen endast att utfinna den bäste, använder man enkel utslagsmetod (engelska termen "cup-tie"-metod), d. v. s. den, som en gång är besegrad, är sedan definitivt utslagen ur täflingen. Exempel: 
Gäller täflingen tre pris, använder man stundom också den enkla utslagsmetoden, hvarvid den i finalen utslagne utan vidare får andra pris och de i semifinalen utslagna täfla en extra match om tredje pris. Då täflingen gäller flera pris, är det dock riktigast att använda en modifierad utslagningsmetod, hvarvid den principen gäller, att en täflande, som ej direkt eller indirekt genom annan täflande är besegrad af en för andra (resp. tredje, fjärde o. s. v.) pris kvalificerad täflande, skall ha rätt att spela emot denne, äfven om han förut blifvit utslagen i täflingen om första priset. Denna utslagningsmetod har blifvit kallad "Bergvalls utslagningsmetod" efter E. Bergvall, som utarbetade regler för densamma till 5:e olympiaden i Stockholm 1912. E. B-ll. 
<b>Utslagsvind,</b>, <i>skpsb.</i> Se Mallbod. 
<b>Utslagsvinkel,</b> <i>fys., mek.</i> Se Pendel, sp. 387, och Våg. 
<b>Utslutning,</b> <i>boktr.</i> 1. "Blind" typ (utan gravyr), en af stilmassa gjuten metallbit, som nyttjas till att utfylla tomrummet mellan bokstäfver eller ord. Se därom Stil, sp. 1381. Jfr äfven Format 2 och Tryckform. - 2. Förfaringssättet att "utsluta" en text under sättningen, d. v. s. att medelst "utslutningar" (se ofvan 1) förse orden med rätta mellanrum och ge raderna behörig längd. Jfr Sättmaskin. 
<b>Utsocknehemman</b> och Utsockne frälse, <i>kam.</i> Se Frälse, sp. 28, och Insocknehemman. 
<b>Utsockringsmetoder.</b> Se Betsockertillverkning. 
<b>Utsond,</b> Gunnar, norsk skulptör, f. 1864 i Kviteseid, var tandläkare, innan han egnade sig åt konst. Hans förnämsta verk äro <i>Hafvet återger sina döda</i> (1897), <i>Helridt</i> (1900) och <i>Welhaven-monumentet</i> i Kristiania (1906). U. blef 1909 professor vid den nyinrättade konstakademien i Kristiania. G-g N. 
<b>Utsot.</b> Se Diarre. 
<b>Utspisningsstat.</b> Se Födoämnen, sp. 333 ff., och Proviant. 
<b>Utstein,</b> vanligen kalladt Klosterön l. Kloster, ö i Buknfjorden, nära Stavanger, är en gammal kungsgård, där redan Harald Hårfager brukade vistas, hvarför han också i ett kväde kallas "Ökongen, som paa Utstein bor". På U. anlades, troligen vid midten af 1200-talet, ett åt S:t Laurentius helgadt augustinkloster, hvilket första gången omtalas 1286 och egde bestånd till 1537. Klostret tyckes aldrig ha varit rikt; som värdslig förläning omfattade det 1661, förutom de s. k. "S:t Olafs grunde" i Stavanger, 139 landtgårdar. Det såldes 1662. Under senare tider har hufvudgården egts af släkterna Garman och Schancke. Klosterbyggnaderna äro nu inredda till enskilda bostäder. Kyrkans skepp är blott en ruin, men koret tjänar som kyrka åt U. socken. Till klostret hörde under medeltiden S:t Olafs kyrka i Stavanger, och af Kristian II fick det Saurbö kungliga kapell. Y. N. 
<b>Ut-Sten,</b> norsk kämpe. Se In-Sten. 
<b>Utstrålningsförmåga,</b> Emissionsförmåga, <i>fys.</i>, kroppars egenskap att, uppvärmda till högre temperatur än omgifningen, utstråla värme. Se vidare Absorption, Strålning och Värmestrålning. 
<b>Utsträckning,</b> <i>fys.</i>, är den för alla kroppar gemensamma egenskapen att intaga ett rum. En kropps utsträckning i en viss riktning mätes med längdenheter. 
<b>Utströmning,</b> <i>fys.</i> En vätska säges utströmma ur ett kärl, när den, under inflytande af det verkande trycket, i form af en "stråle" (pelare, tråd, band o. s. v.) lämnar kärlet genom en i detsamma anbragt öppning. Den hastighet, hvarmed detta sker, <i>utströmningsnhastigheten,</i> är nära lika stor med den hastighet, som en kropp skulle förvärfva genom fritt fall i lufttomt rum ett vägstycke lika med presshöjden (se d. o.), d. v. s. öppningens djup under vätskans yta, förutsatt att alla punkter af öppningen befinna sig på nära samma djup under ytan ("Torricellis teorem", se Torricelli). Är öppningen 
page_number=98, index= - Utströmning - Utställning, Exposition 
anbragt i en horisontal botten, blir strålen lodrät, men sammandrages till en början och delar sig slutligen i droppar, hvilka ömsevis antaga en utplattad eller långsträckt form. Om åter öppningen är uttagen i en sidovägg, bildar strålen en parabel, därvid åskådliggörande en kastad kropps bana. Utpressas vätskan uppåt, bildas en springbrunn, hvars stighöjd skulle vara lika med presshöjden, om icke friktionen mot utströmningsöppningen, luften och de nedfallande vätskepartiklarna minskade densamma. Möter strålen ett hinder, en skifva e. d., utbredes vätskan ofta till tunna, sammanhängande hinnor, hvilkas uppkomst förklaras dels ur rörelsen, dels ur kohesionen mellan vätskepartiklarna. En egendomlig företeelse, först studerad af Newton, är strålens sammandragning. Denna kan hindras genom s. k. ansats- l. tillsatsrör (se d. o.). En annan egendomlig företeelse är dropparnas vibration. Denna, liksom själfva upplösningen i droppar, kan ses med tillhjälp af ett stroboskop eller, i mörkt rum, genom belysning med elektriska gnistor. Vibrationen upphäfves, om strålen skyddas mot hvarje skakning; den kan däremot förstärkas eller förändras därigenom, att toner frambringas i närheten. Plateau och Savart ha i synnerhet studerat hithörande fenomen. Den vätskevolym, som på en sekund utströmmar, kan sättas 
<i>V = ka√2gh,</i> 
då <i>h</i> betecknar presshöjden, <i>g</i> tyngdkraftens acceleration, <i>a</i> öppningens area och <i>k utströmningskoefficienten,</i> som är omkr. 0,62 för små cirkelformiga eller kvadratiska mynningar i tunn vägg. Sker utströmningen genom ett kort ansatsrör, kan <i>k</i> bli väsentligt större och närma sig enheten, men vid längre rör får friktionen större inflytande, och utströmningsmängden minskas. - Äfven fasta kroppar, som underkastas ett ofantligt stort tryck, kunna visa företeelser, liknande utströmningen; detta är i synnerhet händelsen med mjuka kroppar, t. ex. bly. N. Em.* G.R.D.* 
<b>Utställning,</b> Exposition, en för allmänheten afsedd uppvisning af systematiskt ordnade alster af industri, konst, konsthandtverk, slöjder, uppfinnarverksamhet och näringsflit i allmänhet. Förutom industriutställningar, konstutställningar (se nedan), konstslöjd- (konsthandtverks-, konstindustri-) utställningar, landtbruksutställningar (se Landtbruksmöten) ha sedan 1800-talet flerstädes anordnats sådana specialutställningar som t. ex. fiskeri-, trädgårds-, mejeri-, fjäderfä-, hund-, häst-, biodlings-, jaktutställningar, hemslöjds-, textil-, hemutställningar (för elektriska hjälpmaskiner o. d. till hushållsarbetets förenkling), järnvägs-, byggnadsyrkes-, skolmateriel-, grafiska, fotografi-, farmaceutiska, hygieniska, flygmaskinsutställningar, utställningar af äldre kyrklig konst (t. ex. i Strängnäs, se d. o., sp. 413). Utställningsväsendet kan anses ha vuxit fram ur medeltidens marknader och varumässor. Ett karakteristiskt drag hos de moderna utställningarna är, att de hufvudsakligen inriktats på att sammanföra inom en tilltalande ram ett åskådningsmaterial för att belysa utvecklingen och framstegen på något visst område, med bortseende från omedelbar ekonomisk vinst genom försäljning på platsen af de utställda föremålen. Undantag härifrån bilda dock i viss grad konstutställningar, där, utom vid rena historiska utställningar, de utställda konstverken ofta äro till salu. Med afseende på omfattningen skiljer man mellan nationella, omfattande ett land, lokala l. provinsiella (läns-), för en landsdel, internationella, omfattande flera länder, och världsutställningar, öppna för deltagare från alla länder. Utställningar kunna bidraga till den tekniska utvecklingen inom näringarna, egga täflan att åstadkomma de vackraste och ändamålsenligaste alstren, ge nyttiga vinkar åt uppfinnaren, bereda fackmännen och allmänheten tillfälle till lärorika jämförelser, förmedla det kosmopolitiska utbytet, höja de industriella och konstnärliga kretsarnas själfkänsla, underlätta en klar inblick i olika länders nationalekonomiska förhållanden och undanröja fördomar i afseende på den fosterländska industriens värde eller lyten. De kunna äfven vara af politisk och humanitär betydelse genom att bidraga till nationernas inbördes närmande. 
Den första egentliga industriutställningen anordnades 1756 i London af Society for the promotion of arts, manufactures and commerce. Den var nationell och omfattade hufvudsakligen produkter af gobeläng-, siden- och porslinsindustrierna samt spinn- och väfmaskiner. Liknande utställningar höllos sedan i Hamburg 1790, i Prag 1791 och i Paris 1797 och 1798. Jämsides med industrialismens genombrott i Europa under förra hälften af 1800-talet växte intresset för utställningars anordnande som ett medel att ådagalägga respektive länders framsteg i näringsflit. Banbrytande i detta afseende voro de nationella utställningar, som anordnades i Frankrike 1817-49 (i regel hvart fjärde eller femte år). Tyskland följde exemplet genom utställningarna i München 1818, i Mainz 1842, i Berlin 1844, i Leipzig 1850 och i München 1854. Möjligheten att utvidga utställningarna till att omfatta flera länder eller hela den civiliserade världen dryftades denna period, särskildt i Frankrike i samband med utställningen i Paris 1844. Det blef emellertid England, som anordnade den första internationella världsutställningen i London 1851 (med 13,900 utställare och 6 mill. besök; om utställningsbyggnaden, Kristallpalatset, se Sydenham). Denna följdes snart af andra, och utställningsväsendet ledde till en skarp täflan mellan de stora på världsmarknaden konkurrerande kulturnationerna om anordnandet af de största och rikhaltigaste utställningarna. Synnerligen betydande penningsummor offrades på att anordna utställningsområden, byggnader för olika nationer, reklam o. d. En allmän sträfvan gjorde sig också gällande att låta kulturarbetets framsteg komma till sin rätt (undervisningsväsen, socialpolitik, hygien, vetenskapliga och andra viktiga kongresser, konst, musikfester). Bland de mera kända må nämnas världsutställningarna i Paris 1855 (24,000 utställare), London 1862, Paris 1867 (på Marsfältet, liksom alla följande franska; 32,000 utställare), Wien 1873 (42,000 utställare; de vetenskapliga synpunkterna beaktade, bl. a. genom anordnande af kongresser), Philadelphia 1876 (i anledning af 100-årsdagen af nordamerikanska oafhängighetsförklaringen), Paris 1878 (53,000 utställare, 16 mill. besök; där f. g. en "nationernas gata" samt handtverken 
page_number=99, index= - Utställning, Exposition 
Fig. 1. Allmänna konst- och industriutställningen i Stockholm 1897, sedd från Strandvägen: från vänster (under Skansens höjder) "Gamla Stockholm" (med slottet), svensk-danska fiskerihallen, sagogrottan, hufvudrestaurangen (gamla panoramabyggnaden, med kemisk-teknisk industriutställning i öfvervåningen), turist- och sporthallen, industrihallens kupol och minareter, administrationsbyggnaden vid nya Djurgårdsbron och Nordiska museets tillfälliga tillbyggnad med sitttorn samt t. h. den färdiga delen af museet. 
Fig. 2. Baltiska utställningen i Malmö 1914: Centralgården samt kongresshallen mellan industri-och maskinhallarna. Fig. 3 o. 4. Från konstslöjdutställningen i Stockholm (Frisens park) 1909: fig. 3 "Gyllene porten", fig. 4 del af nedre gården. 
page_number=100, index= - Utställning, Exposition 
visade i fullt arbete), Barcelona 1888, Paris 1889 (i anledning af 100-årsminnet af franska revolutionen; 62,000 utställare, 32 mill. besök; som extra dragningskraft Eiffeltornet, se d. o.), Chicago 1893 (i anledning af 400-årsminnet af Amerikas upptäckt; öfverträffade alla föregående i mångsidighet och högligen i afseende på areal för utställningen), Paris 1900 (inemot 100,000 utställare, 51 mill. besök och 211 utställningsbyggnader; bl. a. 105 internationella kongresser; utställningen retrospektiv öfver hela seklets kultur), S:t Louis 1904 (80,000 utställare) och San Francisco 1915. I nästan alla dessa utställningar har Sverige officiellt eller halfofficiellt deltagit. 
Utom de stora världsutställningarna ha sedan midten af 1800-talet hållits ett flertal internationella utställningar med mera begränsadt program. Bland dessa böra nämnas utställningarna i Lyon 1873, Sydney 1879, Melbourne 1880, Berlin s. å., Moskva 1882, Amsterdam 1883, Madrid s. å., Antwerpen 1885, Budapest s. å., Bruxelles 1888, Wien 1890, Madrid 1891, Buffalo 1901, Düsseldorf 1902, Liege 1905, Milano 1906, Berlin 1907, London 1908 (fransk-tysk). Internationella fiskeriutställningar ha hållits i Berlin 1880 och i London 1883. Vid de flesta af dessa utställningar har Sverige varit representeradt åtminstone genom svenska utställare. Skandinaviska utställningar ha egt rum i Stockholm 1866 (den första; med industrihallen i Kungsträdgården och konstutställningen i det nyinvigda Nationalmuseum), Köpenhamn 1872 och 1888, i Stockholm 1897 (den s. k. jubileumsutställningen i anledning af Oskar II:s 25-åriga regering). Åt den sistnämnda och några andra större utställningar i Sverige må här egnas närmare omnämnanden. <i>Allmänna konst- och industriutställningen i Stockholm 1897</i> (se fig. 1) hade fått upplåten åt sig en särdeles välbelägen och naturskön plats, gamla Lejonslätten på främre Djurgården, och sträckte sig mellan Djurgårdsbrunnsviken och Östermalmsviken. Hufvudindustrihallen (hvars arkitekt var F. Boberg, en af nutidens mest fantasibegåfvade och dristigt uppfinnande utställningsarkitekter) upptog en yta af 16,820 kvm., var byggd af trä och kröntes af en 100 m. hög kupol, med hvilken smäckra bryggor förbundo 4 minaretlika utsiktstorn. Nordiska museets då knappt halffärdiga byggnad hade för tillfället försetts med en tornprydd tillbyggnad af trä (arkitekt: Agi Lindegren), där afdelningarna sjukvård, hygien, hemslöjd, konstväfnad, grafisk konst, tekniska skolors alster m. m. utställdes. Den ansenliga maskinhallen (af järn och glas) täckte en yta af 9,500 kvm.; vidare funnos 2 fiskerihallar, internationella konstutställningshallen, skinande hvitputsad, med vacker loggia samt i gips utförd bred fris med dekorering af vapensköldar och eljest idel lagermotiv (arkitekt: F. Boberg), byggnader för armens och flottans utställningar, för turist- och idrottsväsen, skogshandtering, trädgårdskonst, grufväsen, paviljonger för jakt, teater och musik, Stockholms stads i ädel barock hållna paviljong (arkitekt: G. Wickman), ett otal firmors smärre paviljonger, som bildade en liten stad för sig, samt som särskild dragningskraft den på Framnäs udde trovärdigt framtrollade stadsbilden "Gamla Stockholm" i slutet af 1500-talet (arkitekt: F. Lilljekvist), där alla slags handlande och handtverkare i tidstrogna dräkter sågos drifva sina yrken på gammaldags sätt. Utställningen, som pågick maj-september, hade öfver 1,2 mill. besökare; svenska utställare i industriafdelningen voro 2,440 (däribland dock enkel siffra för stora kollektivutställningar från rikets olika län), norska 752, danska 400, ryska 300. Den gaf en klar bild af svenska industriens mäktiga utveckling sedan 1866 års utställning. Äfven den svenska konstutställningen var lysande. Den räknade 229 konstnärer, däraf 35 arkitekter. Norges konst företräddes af 83 utställare, Danmarks af 131; dessutom hade man lyckats få med en internationell afdelning af hög valör, med 127 utställande konstnärer (från Frankrike, Tyskland, England, Skottland, Finland, Ryssland, Italien, Belgien, Holland, Spanien, Österrike-Ungern, Schweiz, Amerika). De utställda konstverkens antal var sammanlagdt 1,828. Till Stockholmsutställningen 1897 anordnades 20 "folktåg" per järnväg för obemedlade besökare från olika delar af Sverige och från Kristiania. - En annan halft internationell utställning var <i>Baltiska utställningen i Malmö 1911,</i> för länderna kring Östersjön. Som arkitekt för denna sökte F. Boberg några anknytningar till skånsk arkitektur medelst trappgaflar (se fig. 2) och röda tak; planeringen var f. ö. sinnrik, och grönska stod verkningsfullt mot rent hvitt i byggnaderna, hvarjämte detaljernas dekorering var påfallande uppfinningsrik. Industrihallen upptog 22,000 kvm. Danmark, Tyskland och Ryssland deltogo i egna stora paviljonger. En imponerande uppvisning gafs af svensk industris storartade uppsving under det nya århundradet. Antalet svenska utställare inom industriafdelningen var 983 (däribland dock ep mängd kollektivutställningar med ett stort antal utställare inom hvar och en), danska 246, tyska 422 och ryska 73. I konsthallen bidrogo bl. a. Tyskland med en märklig samling af mästares verk, Ryssland med arbeten af egenartadt intresse, och Finland hade sändt dit sin bästa konst. Inom konstafdelningen deltogo 266 svenska utställare, 132 danska, 98 tyska samt 67 ryska och finska; antalet utställda konstverk var 3,543. Till hela utställningen löstes öfver 830,000 dagbiljetter samt öfver 93,000 säsongkort. Ett extra nyhetsmoment var den af Svenska eldbegängelseföreningen anordnade krematorie- l. eldbegängelseutställning, som tillkommit på initiativ af stadsombudsmannen G. Schlyter. Åt densamma var egnad en särskild af Boberg konstruerad byggnad, Baltiska templet, med högtidligt stämmande interiörer ("Dödens sal" och "Lifvets sal") och under hela utställningstiden pågående musik. Inom dess område funnos ock modeller och ritningar till krematoriebyggnader från vidt skilda länder, en af Köpenhamns stad anlagd "urnehave" och en "urnlund" med mönstergilla grafmonument. För folkförlustelser var rikligen sörjdt på nöjesfältet. Ett slags idrottsligt bihang till utställningen voro Baltiska spelen i Malmö samma sommar. - Många smärre utställningar ha egt rum i olika svenska städer (den första i Stockholm 1823), mestadels i samband med de regelbundet återkommande landtbruksmötena (se d. o.), och ofta särskildt inriktade på att visa de senaste framstegen inom 
page_number=101, index= - Utställning, Exposition 
jordbrukstekniken. Bland svenska specialutställningar är att anföra <i>Allmänna svenska utställningen för konsthandtverk och konstindustri i Stockholm 1909.</i> Den var anordnad i Frisens park vid Djurgårdsstranden, omfattade endast alster af svensk tillverkning och afsåg samt äfven lyckades att åskådliggöra, hurusom under det nya århundradet personligt konstnärlig ingifvelse börjat prägla bostadens, byggnadens och dess omgifnings anordning och utsmyckning, under sträfvan att frigöra sig från gångna tiders konststilar (dessa hade ännu vid 1897 års Stockholmsutställning t. ex. inom möbelindustrien varit förhärskande, främst då empiren). Här lades nu an på att visa hela rumsinteriörer i stor utsträckning samt den konstindustriella undervisningens ståndpunkt. Boberg var äfven här arkitekt och åstadkom midt i Djurgårdslandskapet en sydländskt skön skapelse ("sommarsagan", mera oegentligt "den hvita staden"). Han byggde sin utställning som ett enda sammanhängande, slutet komplex med fasaderna vända inåt mot gårdar, på orientaliskt vis (se fig. 3 o. 4). Gårdarnas lugna hvita väggytor upplifvades af den breda taklisten, prydd med murkronor. Af stor verkan var centralhallens färgskiftande kupol. Arkadgångar med läckert ornerade kapitäl bidrogo till karaktären, och förtjusande detaljer i anläggningen gåfvo en intim stämning. Originellt planlagd var äfven den omtyckta utställningsrestaurangen "Bispen", terrassvis anlagd i 5 olika höjdlägen ytterst ute på Biskopsudden. På det omväxlande nöjesfältet rådde en distingerad glädtighet; dit räknades ock "landsmarknaden" med 40 stugor och salustånd för hemslöjdsalster från alla landskapen. Utställningen var besökt af 767,400 personer. - Göteborgs stad gör utomordentliga anstalter för att 1921 fira sitt 300-årsjubileum med en storartad utställning. - Den största nationella utställningen i <i>Norge</i> hölls 1914 i Kristiania som ram omkring 100-årsjubileet öfver norska grundlagens tillkomst och hade retrospektiv karaktär. - Belöningsväsendet vid utställningar tog sig tidigt uttryck däri, att medaljer af guld, silfver eller brons eller diplom å sådan medalj utdelades till utställare, som af en jury förklarades förtjäna särskild utmärkelse. Dessa prisbelöningar voro länge ganska värderade af näringsidkare, framför allt tillverkare af exportvaror, men ha småningom förlorat i betydelse. Mången framstående fabrikant föredrar numera att utställa sina varor "utom täflan" eller att rent af låta dem ingå i kollektiva utställningsmontrer, sammansatta af typiska prof på alster af en hel industrigrens verksamhet. F. ö. har det visat sig, att de synnerligen stora offer af tid, möda och kapital, som särskildt världsutställningarnas anordnande kräfver, ha åstadkommit "utställningströtthet" och minskat hågen att deltaga i dem. 
Utmärkande för utställningsbyggnaders teknik är främst användning af järn. I ett tidigare skede användes järn och glas: till Kristallpalatset 1851 togs gjutjärn, från 1855 smidesjärn. Senare ha många delar utförts i sten, numera äfven hela byggnaderna i trä- eller järnstomme med beklädnad af gipsstuck, som medgifvit praktfull och yppig fantasilek. Hvad planläggningen beträffar, sökte man först bringa fackområden och ursprungsländer i rumsligt sammanhang genom att anordna parallellskepp och gallerier, delvis med öfvervåning, hvilket visade sig opraktiskt. Af denna art var industripalatset 1855 i Paris, med monumental stenfasad (sedan användt som "Salongen" för årliga konstutställningarna, till 1900). Vid 1867 års Parisutställning var hufvudbyggnaden elliptisk med koncentriska ringar och hvarje segment däri plats för ett ursprungsland (radialsystem), medan i ringarna inrymdes lika alstergrupper. För Wienutställningen 1873 tillämpades "fiskbenssystemet": på bägge sidor om en stor rotunda gick hvar sin hall, genomskuren af resp. 8 tvärhallar. Därur uppstod "tabellsystemet", helt rektangulärt, med fyrkanter för länder och föremålsgrupper (Philadelphia 1876, Paris 1878). Fr. o. m. Wienutställningen 1873 inskränker man sig ej till en stor enhetlig hallbyggnad, utan jämte hufvudbyggnaden uppföras flera skäligen stora, och paviljonger förläggas spridda i parken. Utställningsbyggnader kunna ytterligare ses afbildade i art. Chicago, Paris (fig. 14 o. 21), Saint Louis, San Francisco och å pl. XX till art. Byggnadskonsten (maskinhallen 1889). - Litt., specialskildringar: "Allmänna konst- och industriutställningen i Stockholm 1897", officiell berättelse, red. af L. Looström (2 bd, 1899-1900), "Allmänna svenska utställningen för konsthandtverk och konstindustri i Stockholm 1909" (red. af K. L. Bendix och E. G. Folcker, 1910), "Officiell berättelse öfver Baltiska utställningen i Malmö 1914" (red. af H. F. Ahlström, 2 dlr, 1915-19). Öfver resp. världsutställningar finnas likaså berättelser utgifna. G. H—r. E. F—t. 
Konstutställningar är ett ganska modernt begrepp. Provisoriska sådana omtalas någon gång på 1600-talet - exempelvis plägade i midten af nämnda århundrade i Rom en konstnärsgrupp uppvisa sina nya alster en dag i mars i Pantheons portik. Med akademiväsendet uppkom utställningsväsendet. Akademien i Paris anordnade en första utställning i Palais royal 1673. Sedan 1699 höllos utställningarna om hösten i Louvre i "salon carre" (däraf benämningen "salongen", använd om utställningarna). Själfskrifna utställare voro akademiens medlemmar och agreerade, för de associerades arbeten fungerade en jury fr. o. m. 1748. Jämte denna utställning förekommo i Paris 1751-74 andra, ordnade af L'academie de Saint-Luc. Ett par privata utställningar försöktes, men upphörde snart igen. Under större delen af 1700-talet ända fram till revolutionen voro särskildt "Ungdomens allmänna utställningar" i hög grad uppmärksammade. De anordnades i fria luften på place Dauphine invid Pont neuf en bestämd söndag i maj. Utställarna voro målare och tecknare, som ej tillhörde akademien. Under senare delen af 1700-talet började akademierna i andra länder följa Parisakademiens föredöme och anordna utställningar, så i Köpenhamn 1778, i Berlin 1786. Enligt de äldsta statuterna för akademien i Stockholm 1773 skulle årligen under 8 dagar "utsättas" till allmänt beskådande de konststycken, som dess ämbetsmän, ledamöter och pensionärer utfört. Den första utställningen af elevarbeten egde rum 1784, af ledamöters arbeten 1794. 
Fram på 1800-talet tog utställningsväsendet fart, tack vare uppkomsten af konstföreningar, som 
page_number=102, index= - Utställning, Exposition - Utställningsbyggnader - Utställningsskydd 
bildades (den första i München 1823) för att väcka och underhålla konstintresse och smak hos en större allmänhet, än den, som intresserade sig för den akademiska konstutöfningen - detta var alltså ett led i konstens demokratisering. Konsten skulle göras populär, konstverk spridas i de borgerliga hemmen. Föreningarna inköpte konstverk på utställningarna och utlottade dem bland sina medlemmar. Äfven ambulerande utställningar började förekomma. Den första världsutställningen (i London 1851) omfattade äfven en internationell konstafdelning, något, som sedan upprepats vid alla senare världsutställningar. Äfven de årliga eller tid efter annan återkommande konstutställningarna i olika länder och städer (Paris, München, Berlin, Venezia m. fl.) ha varit internationella, så ock en och annan konstafdelning på utställningar, som i öfrigt voro begränsade inom ett land eller en grupp af länder (exempelvis den skandinaviska utställningen i Stockholm 1897; se ofvan, sp. 163-164). Liksom utställningar af <i>fri</i> konst (målning, skulptur, gravyr o. d.) ha utställningar af för det praktiska lifvet <i>använd</i> konst blifvit vanliga. Sådana konstslöjd- l. konstindustriutställningar ha hållits i Stockholm (om den 1909 hållna se of van, sp. 165); mindre omfattande sådana förekomma mycket ofta. 
Konstnärsschismerna under senare delen af 1800-talet och de olika grupperingar, som bildats och växlat, medförde förändring af utställningsväsendet. Utställningarna ha blifvit allt mera talrika; medan i de stora städerna utställningar af jättelikt omfång fortfarande hållas hvarje eller hvart annat år, jaga smärre utställningar, anordnade af grupper eller enskilda konstnärer, hvarandra året rundt utan rädsla för, att allmänheten skall tröttas och dess intresse slappna. Tillkommit ha dessutom ständigt växlande utställningar hos konsthandlare af modern konst och - framför allt under krigsåren 1914 och därefter - af gamla mästares verk ur skingrade privatsamlingar. 
I <i>Stockholm</i> anordnade Konstakademien utställningar af såväl akademiska som utomstående konstnärers verk i regel hvart annat år, sedan 1870-talet likväl mera sparsamt. En icke-akademisk utställning, anordnad af Götiska förbundet 1818, väckte stort uppseende. 1832 öppnade den s. å. stiftade Konstföreningen sin första utställning; den följdes af flera andra, och 1868 blef utställningen permanent. Äfven Föreningen för nordisk konst erbjöd utställningar 1858-86. En grupp svenska konstnärer af Parisskolan anordnade 1885 en utställning af sina alster; den följdes s. å. af Opponenternas utställning och 1886 af det då bildade Konstnärsförbundets, hvarefter förbundet föranstaltat många utställningar i Stockholm, Göteborg och på andra platser, till dess det upplöstes 1920. Akademiens utställningar öfvertogos efter 1892 af den nybildade Svenska konstnärernas förening, som äfven anordnat tillfälliga utställningar i landsortsstäder och äfven utom Sverige. Inom Nationalmuseum ha tillfälliga utställningar flera gånger förekommit, liksom museet på sista tiden börjat anordna utställningar äfven utanför Stockholm. I förening med industri-, landtbruks- och andra utställningar ha ofta - förr dock oftare än på de sista åren - konstutställningar förekommit. 
Rymliga utställningslokaler finnas i Stockholm i Konstakademien och i Liljevalchs konsthall (se d. o. Suppl.), invigd 1916. En mindre lokal finns i Konstnärshuset. 1883 tillkom Blanchs konstsalong (nu förändrad till teater), som spelade en betydande roll i utställningsliivet under en följd af år framåt. 
I Norge, där den första konstutställningen egde rum 1818, anordnas i Kristiania årligen "Höstudstillningen" (den första af dessa var 1882) med statsunderstöd sedan 1884. I Köpenhamn täfla under vårmånaderna den s. k. Charlottenborgutställningen i akademihuset och "Den fri udstilling''. Se vidare Föreningen för nordisk konst, Konstakademien, Konstföreningen, Konstnärsförbundet, Salongen, Secessionister och Svenska konstnärernas förening. G—g N. 
<b>Utställningsbyggnader.</b> Se Utställning, sp. 165-166. 
<b>Utställningsskydd,</b> <i>jur.</i>, lagstiftningsåtgärder, vidtagna för att bereda särskilda lättnader i fråga om förvärf af industriellt rättsskydd i en eller annan form för hvad å utställningar visas. Hvad uppfinningar och mönster angår, betingas sådana åtgärder särskildt af den i lagstiftningen om patent och mönsterskydd i allmänhet gällande principen, att skydd icke kan erhållas på grund af en ansökning, som göres, sedan ansökningsföremålet blifvit kändt. I den svenska patentförordningen af 1884, hvari nämnda princip kommit till uttryck, är stadgadt att, om en uppfinning blifvit förevisad å internationell utställning, må den omständigheten, att uppfinningen därvid eller sedermera blifvit känd genom tryckt skrift eller genom uppfinningens utöfning, icke utgöra hinder för patents meddelande, så framt ansökan därom inkommer inom sex månader efter det uppfinningen utställdes; på motsvarande sätt äro förhållandena ordnade i den hos oss gällande mönsterskyddslagen af 1899. I andra länder finnas stadganden af liknande innehåll, växlande bl. a. i fråga om den tid utställningsskyddet åtnjutes och beträffande de kategorier af utställningen, skyddet afser. Med hänsyn till, att möjligheten att på grund af ansökning om patent eller mönsterskydd erhålla sådant skydd kan vara afskuren på grund af en tidigare ansökning om skydd för samma sak, är genom hithörande bestämmelser i utlandets lagstiftning i allmänhet skydd mot mellankommande ansökningar beredt i samma omfattning som mot nyhetshinder. I en del länder åtnjutes utställningsskydd endast under förutsättning, att en af föreskrifna handlingar åtföljd anmälan göres och på grund däraf ett särskildt certifikat erhålles. Hvad varumärken angår, behöfva sådana i allmänhet icke vara nya för att kunna genom registrering skyddas, och den, som först användt ett märke, kan enligt flera länders lagstiftning göra sin rätt till detsamma gällande äfven emot den, som före honom låtit registrera märket. Med hänsyn därtill har i fråga om varumärken ett utställningsskydd mindre betydelse och förekommer endast i ett fåtal främmande länder. Utställningsskyddet ordnas i vissa länder genom särskild lagstiftning för hvarje ifrågakommande utställning. Pariskonventionen af 1883 (se Internationella unionen till skydd för den industriella eganderätten) 
page_number=103, index= - Utställningsskydd - Utsugningsteori - Utsunomiya - Ut supra - Utsvettningssystemet - Utsyning - Utsyningstvång - Utsäde 
innehåller ett stadgande, som låter anordnandet af utställningsskydd framstå som en förpliktelse för stater, hvilka i likhet med Sverige biträdt denna konvention. A. H—rot. 
<b>Utsugningsteori,</b> <i>nationalek.</i> Se Ränta, sp. 64. 
<b>Utsunomiya,</b> hufvudstad i japanska länet (ken) Tochigi i det inre af ön Hondo. 54,050 inv. (1913). Järnvägsförbindelse såväl söderut till Tokyo som norrut. Garnisonsort. H. W—k. 
<b>Ut supra,</b> lat., "som ofvan" (står). Jfr Actum och Datum. 
<b>Utsvettningssystemet,</b> <i>nationalek.</i> Se Svettningssystemet. 
<b>Utsyning,</b> <i>skogsv.</i>, är den åtgärd, hvarigenom skogsförvaltaren utvisar den "trakt" eller de träd, som skola afverkas. Ang. utsyningen å de allmänna skogarna i riket hänvisas till följande k. förordningar: 1) förordn. 29 juni 1866 ang. hushållningen med de allmänna skogarna i riket; 2) förordn. 29 juni 1866 ang. dispositionsrätten öfver skogen å sådana skattehemman, som uppkomma af nybyggen, hvilka hädanefter från kronan upplåtas, eller af sådana äldre nybyggen, för hvilka föreskrifna byggnads- och odlingsskyldigheter icke blifvit behörigen fullgjorda; 3) k. stadgan af 30 maj 1873 om afvittring i Västerbottens och Norrbottens läns lappmarker; 4) K. M:ts förnyade förordn. 18 sept. 1874 ang. utsyning och försäljning af skogsalster från kronans skogar i Kopparbergs län och de norrländska länen; 5) förordn. 18 juni 1915 ang. utsyning af viss skog inom Västerbottens och Norrbottens lappmarker m. fl. områden; 6) förordn. 18 juni s. å. om förekommande af öfverdrifven afverkning å ungskog inom de delar af Västerbottens och Norrbottens län, som ej tillhöra lappmarken; 7) förordn. 8 okt. 1918 ang. utsyning och stämpling å vissa husbehofsskogar inom Västerbottens och Norrbottens läns lappmarker. C. G. H. (G. Sch.) 
<b>Utsyningstvång,</b> <i>skogsv.</i>, innebär, att afverkning till afsalu ej får ega rum utan särskild af jägmästare verkställd utsyning, hvilken skall utföras med hänsyn till, att skogens bestånd bevaras för framtiden. Utsyningstvång föreligger i följd af särskilda k. förordningar (se Utsyning) beträffande enskildas skogar i Norr- och Västerbottens läns lappmarker, i Särna och Idre socknar af Kopparbergs län samt ett fåtal enskildas skogar, som uppkommit af från kronan upplåtna nybyggen i öfriga delar af Norrbottens, Västerbottens och Västernorrlands län. G. Sch. 
<b>Utsäde,</b> <i>landtbr.</i>, säd och frö, som man afser att utså för att erhålla ny gröda. Äfven till sättning afsedd potatis och andra stamknölar betecknas stundom som utsäde. Den blifvande grödans mängd och beskaffenhet bero i hög grad af utsädets godhet, hvartill kommer, att ogräs vanligen utvecklas starkt i en gles och fläckig gröda, som sålunda kan vålla olägenheter flera år framåt. Som regel gäller därför, att till utsäde är endast det bästa godt nog och att noggrann omsorg bör egnas utsädets anskaffning, beredning och förvaring. För kontroll af utsädesvaror finnas <i>frökontrollanstalter</i> (se Frökontroll), som utföra undersökning af utsädesvaror och plombering af sådana partier, som fylla vissa lågt ställda fordringar på till utsäde lämpliga varor. Ett utsäde bör ha hög grobarhet, groningskraft, friskhet, vikt och renhet samt vara äkta, sortrent och af lämplig härkomst. <i>Grobarheten</i> uttrycks genom procenttalet af de frön, som gro inom artens normala groningstid, hvilken utgör för korsblommiga växter 8, sädesslagen 10 dagar, beta, morot, palsternacka och flertalet gräs 2-3 veckor. Den grobarhetsprocent, som fordras för plombering, är för säd och korsblommiga växter 90, timotej och rödklöfver 85, beta 75, morot 60, men godt utsäde bör under vanliga år ha 5-10 proc. högre grobarhet. <i>Groningsenergien,</i> d. v. s. den hastighet och kraft, hvarmed groningen sker, plägar anges med det procenttal af frön, som grott inom artens halfva normala groningstid. Som mått på groningsenergien har äfven börjat användas utsädets <i>skjutkraft,</i> uttryckt genom procenttalet väl utvecklade groddar, som det till vanligt djup myllade utsädet inom normal groningstid utvecklat. Hos vissa växtarter, i synnerhet baljväxter, är vanligt, att en del af fröna, ehuru fullt friska, kunna ligga i lämplig grobädd under lång tid, utan att svälla och gro. Dylika "hårda" eller "hårdskaliga" frön bli normalt grobara, om deras skal genomstickes eller repas, hvilket åstadkommes genom fröets nötning på en för ändamålet konstruerad <i>fröpreparator</i> (se d. o.). Det förekommer äfven, att frövaror, ehuru till utseendet gul- eller fullmogna (se Mognad), dock först kortare eller längre tid efter skörden bli grobara eller nå groningsmognad. Denna företeelse, som inträffar i synnerhet under våta och kalla eftersomrar, beror af hög vattenhalt i fröet och antagligen föranledd af skalets och inre delars svårgenomsläpplighet för fuktighet, men är särskildt utmärkande för vissa sorter och förekommer mest hos korn. Den behöfliga eftermognaden befordras genom fröets torkning samt därigenom, att säden får ligga otröskad öfver vintern. Grobarheten och groningsenergien följas i allmänhet åt. De aftaga med fröets ålder, olika hastigt för olika arter. Frö af ängskafle, alm m. fl. löfträd förlorar till stor del grobarheten inom 1 år, sädesslagen, korsblommiga växter och klöfver bibehålla vid god förvaring grobarheten väl i 2-3 år, ärter, lin, hampa, beta m. fl. i 4 eller flera år. I allmänhet nedgår dock groningssnergien fortare än grobarheten, hvarför utsäde af senaste skörd är att förorda, så snart det nått groningsmognad. Groningskraftens bibehållande beror i hög grad på förvaringen. Om utsädet är torrt, bibehålles den väl, i synnerhet då lufttillträdet är ringa. Om fuktigheten öfverstiger 18 proc. under vintern och 16 proc. under vår och sommar, fordras förvaring i tunt lager och ofta återkommande luftning af sädes- och frövaror, för att de ej skola taga skada; torr säd förvaras däremot bäst i djupa bingar. Låg groningsenergi och liten skjutkraft bero ofta på angrepp af snyltsvampar, såsom Fusarium, strimsjukesvamp m. fl., stundom äfven på skador genom hård tröskning. Färgen bör vara klar, lukten frisk; smutsig färg och unken lukt tyda på förskämning och minskad groningsenergi. Utsädet bör vara storkornigt ("stridt") och tungt, ty därmed följa stor grodd och rik tillgång på reservnäring i fröet. Ur utsädesvaror böra därför små och lätta korn frånsorteras, så mycket mer som dessa mer än de stora kornen äro angripna 
page_number=104, index= - Utsäde - Utsädesföreningen, Allmänna svenska - Utsättande af barn 
af parasitsvampar. Sädes- och frövarors vikt anges säkrast i absolut vikt pr 1,000 korn, "1,000-kornvikt", som vid frökontrollen bestämmes för otorkade frön ("friskvikt") eller för frön i vattenfritt tillstånd ("torrvikt"). Rymdvikten, t. ex. pr hektoliter eller tunna, är däremot mindre pålitligt uttryck för frövarans kornstorlek. Alla föroreningar minska utsädets värde, sand och andra döda föroreningar samt skadade frön dock blott därigenom, att de utgöra en värdelös inblandning. Skalade frön, som förekomma i synnerhet i hårdt mogen, maskintröskad hafre och timotej, kunna ha fullgod grobarhet, men äro mindervärda, emedan de sakna det för groningsfuktighetens bevarande gagneliga skalet. Frön af andra odlade växter, t. ex. råg i hvete, hafre i korn, humlelucern i rödklöfver, nedsätta också utsädets värde; framför allt sker detta genom inblandning af ogräsfrö, hvilka förorena fälten och stundom äfven äro giftiga. Vid frökontroll skall renhetsprocenten anges likasom halten af ogräsfrö, hvarvid särskildt antalet af "svårare" ogräsfrö (blåklint, åkerkulla, prästkrage, gullkrage, baldersbrå, klöfversnärja, morot, refsola, åkerskallra, ryssgubbe, åkerklätt, råglosta och åkerrättika). Fordran på renhet kan ställas högre hos storfröiga än hos småkorniga frösorter; de förra böra vara så godt som ogräsfria, i småfröigt vallfrö är en halt af 1/2-1 proc. ogräsfrö tillåtlig. Emedan grobarhet och renhet äro de viktigaste egenskaperna hos utsäde, pläga de sammanfattas i ett gemensamt uttryck "bruks"- eller "odlingsvärde", hvars mått man erhåller genom att dividera produkten af grobarhets- och renhetsprocenterna med 100. En elementär fordran på utsäde är, att det skall vara äkta, d. v. s. den växtart och sort, som uppges, men det är äfven synnerligen viktigt, att det är sortrent, d. v. s. fritt från inblandning af andra sorter af samma art, då sådana, äfven om de äro lika till utseende, kunna vara olika tidigt mognande eller eljest olika i något viktigt afseende. Äfven utsädets härkomst eller härstamning från visst land eller ort kan vara af stor vikt, emedan därmed kan följa olika fordran på växttid eller i andra afseenden olika egenskaper. Om än ej nordlig härkomst, såsom man antagit, alltid är fördelaktigare än sydligare, så är af vikt, att utsädet ej kommer från orter med afsevärdt mildare klimat. Härstamningen kan vanligen ej bestämmas på grund af frönas eget utseende, men ofta genom förekomsten af inblandade frön af i de olika länderna förekommande ogräsarter. 
För att erhålla bästa möjliga utsäde odlar man detta stundom särskildt under förhållanden, som äro mest betryggande för dess kraftiga utveckling, renhet, äkthet och sortrenhet, och dylik utsädesodling kan vara synnerligen lönande. Än oftare förekommer det, att ur de vanliga grödorna till utsäde sedan på fältet utväljas särdeles väl utvecklade och rena stycken. Därjämte bör egnas stor uppmärksamhet åt utsädesvarors rensning, hvilket fullständigast sker genom ogräsrensning på fältet, men i öfrigt genom frövarans behandling med sädes- eller frörensningsmaskiner. Därjämte böra utsädesvaror genom sortering och triering (se Sädesrensningsmaskin och Triör) ytterligare rengöras och sorteras. Då sädes- eller frövaror ej äro väl torra vid skörden, böra de torkas med värme för att få och bibehålla hög grobarhet och groningsenergi (se Ria). Smitta af sot, snömögel, strimsjuka och vissa andra svampsjukdomar motverkas genom utsädets stöpning eller betning med svampdödande medel (se Sot och Strimsjuka i Suppl.). Sedan gammalt har ansetts fördelaktigt att tid efter annan hämta utsäde från annan ort, i synnerhet från nordligare eller högre belägna trakter, eller från annan jordmån, t. ex. från sand- till lerjord. Om dylik utsädesväxling medför den påstådda fördelen, är föremål för skilda meningar, men i alla fall är skäl att anskaffa nytt, sortrent utsäde af bättre sort, när den förut odlade är oren, urartad eller på annat sätt underlägsen. H. J. Dft. 
<b>Utsädesföreningen,</b> Allmänna svenska. Se Sveriges utsädesförening. 
<b>Utsättande af barn</b> är en gärning, som icke blott hos primitiva folk, utan äfven hos relativt högt framskridna kulturfolk ansetts som en af sed och rättsordning tillåten handling, för så vidt den företas af barnets föräldrar. Hos forntidens egypter var denna sed sålunda för handen. Och ehuru redan Tacitus anmärkt som en egendomlighet hos judarna, att de afhålla sig från att döda barnen, finnas dock i gamla testamentet antydningar om, att denna sed urspr. icke heller varit för dem alldeles främmande. Äfven i det forntida Grekland var den gängse. I den spartanska lagstiftningen spelar sålunda de nyfödda barnens utsättande snarast rollen af en ordinär metod för utrönande af afkommans lifsduglighet, och såväl Platon som Aristoteles försvara utsättandet af mindre lifsdugliga barn. I Rom innefattade familjefaderns oinskränkta rätt öfver familjens medlemmar jämväl en dylik befogenhet, hvars lagliga utöfning, särskildt i fråga om de mindre lifsdugliga, omtalas som existerande ännu under kejsartiden, ehuru den får anses ha lidit väsentligt intrång genom den i den senare romerska rätten uppställda alimentationsplikten för föräldrar gentemot barn. I fråga om sydgermanerna omtalar visserligen Tacitus som en egendomlighet, att det hos dem anses som skamligt att aflifva nyfödda barn, men å andra sidan veta vi, att en sed att utsätta nyfödda barn allmänt kvarlefvat hos nordgermanerna ända in i den kristna tiden, ehuru den redan under hednisk tid synes ha mildrats i den riktning, att ett sådant utsättande ej ansågs kunna ega rum, sedan barnet blifvit af fadern upptaget och "vattenöst". Och i det nutida Kina ha vi ett exempel på ett ganska högt stående kulturfolk, hos hvilket nämnda sed alltjämt kvarlefver i full styrka. I den nya moderna kinesiska strafflagen af 1912 finnes visserligen ett (relativt lågt) straff bestämdt för utsättande af descendenter, men dess räckvidd torde få anses väsentligen begränsad genom ett allmänt stadgande i lagen, enligt hvilket gärningar, "som icke strida mot goda seder och vanor", ej äro straffbara. 
Förklaringen till, att en dylik sed kunnat så varaktigt behärska vissa folks lif, måste tydligen vara att söka däri, att den i verkligheten uppfyllt vissa för släktet nyttiga funktioner. Närmast ligger det därvid till hands att föreställa sig densamma som ett medel att motverka öfverbefolkning eller i allt fall otillräckliga näringsmöjligheter. Detta för så vidt motivet, såsom än i dag i Kina, hufvudsakligen 
page_number=105, index= - Utsättande af barn - Utsökningsbalken - Utsökningslagen - Utsökningsmål - Utsökningsstatistik - Utsöndring - Uttalslära - Utteckning - Utter, zool. - Utter. Se Fiskredskap - Utter (isl. Otr), nord. myt., en son af Reidmar - Utter, Peder Månsson - Utterdjur 
varit föräldrarnas fattigdom eller bristande försörjningsförmåga. Måhända spåra vi ock denna funktion i det ofta framträdande förhållandet, att nämnda sed företrädesvis riktar sig mot barn af kvinnkön. Men man får säkerligen ej heller förbise den betydelse den kan ha egt för att höja rasens lifsduglighet. Det vore dock i allt fall eljest en egendomlig tillfällighet, att en sådan sed med just denna nyansering kan skönjas hos så många af de folk, som sedermera blefvo de i världshistorien framför andra maktegande. Å andra sidan är det tydligt, att fortlefvandet af en dylik sed, äfven sedan förutsättningarna för dylika för släktet nyttiga verkningar upphört, i stället desto snarare måste drifva ett folk mot undergången. Exempel därpå erbjuda i nutiden vissa Söderhafsfolk, t. ex. invånarna på Hawaii- och Fidji-öarna, hvilka på grund af nämnda seds fortbestånd trots en äfven af andra orsaker hämmad folkökning med osedvanlig snabbhet gått mot sin undergång. 
Hos de europeiska folken är det främst kristendomens framträngande, som betecknar denna seds rättsliga undertryckande. I Romerska riket skedde detta genom de kristne kejsarnas ingripande, hos germanerna i samband med, att kristna missionen bland dem gick fram till seger. Kyrkan häfdade först och främst, att det barn, som blifvit döpt, icke kunde utsättas, och inskred snart med kyrkliga straff mot utsättandet öfver hufvud. I Norden är denna utveckling genomförd i slutet af 1100-talet. Sålunda proklamerar redan Gottlandslagen, att "hvart barn skall lefva, som varder födt i vårt land, och icke utsättas". Numera innehålla alla Västerlandets strafflagar stränga straff däremot. I den gällande svenska Strafflagen återfinnas de i kap. 14 §§ 30-32. I de moderna strafflagarna ha hithörande straffbestämmelser emellertid utvidgats till att afse äfven andra hjälplösa personer; jfr Straffl. kap. 14 § 33. N. S-g. 
<b>Utsökningsbalken,</b> den åttonde i ordningen af de nio balkarna i 1734 års lag, är numera ersatt af Utsökningslagen 10 aug. 1877. Se Sveriges rikes lag. E. K. 
<b>Utsökningslagen,</b> som ersatt Utsökningsbalken i 1734 års lag, är af 10 aug. 1877. Den har undergått åtskilliga ändringar, den mest omfattande och genomgripande genom lag 11 okt. 1912, som infört nya principer för exekutionen i fast egendom. E. K. 
<b>Utsökningsmål,</b> <i>jur.</i>, mål, hvilka af öfverexekutor upptagas och pröfvas, enligt stadgandena i Utsökningslagen af 10 aug. 1877. Se Verkställighet af dom. E. K. 
<b>Utsökningsstatistik.</b> Se Rättsstatistik. 
<b>Utsöndring,</b> <i>fysiol.</i> Se Afsöndring. 
<b>Uttalslära,</b> <i>språkv.</i> Se Ortoepi. 
<b>Utteckning,</b> <i>boktr.</i>, det märke, [, som sättaren gör i manuskriptet för att utmärka stället, där sättningen har afbrutits eller där ett nytt sättark skall börja. 
<b>Utter,</b> <i>zool.</i> Se Enhydra och Uttersläktet. 
<b>Utter.</b> Se Fiskredskap, sp. 448, 451. 
<b>Utter</b> (isl. <i>Otr</i>), <i>nord. myt.</i>, en son af Reidmar, visade sig, som namnet antyder, oftast i en utters skepnad. Hans dödande gaf anledning till de händelser och tragiska förvecklingar, som skildras i Volsungasagan. Se Reidmar. Th. W.* 
<b>Utter,</b> Peder Månsson, arkivman, genealog, f. 19 sept. 1566, d. i pesten 23 sept. 1623, tjänstgjorde i det kungliga kansliet med säkerhet från 1584 (måhända tidigare) till 1588 som biträde åt Rasmus Ludvigsson (se denne), som under sin vård hade de indragna kyrko- och klosterarkivalierna, och kvarstod sedermera till nov. 1593 i kansliet. Misstänkt för sympatier för Sigismund, förföljdes han af hertig Karl, men lyckades hålla sig dold på landet. På dennes dödsbädd benådades U. I hertig Johans af Östergötland tjänst blef han kammarråd, men återinträdde 1618 i kungliga kansliet och blef arkivsekreterare. Arkivalierna hade under den föregående tidens vanvård råkat i stor oordning. U:s främsta uppgift blef att skrida till ett målmedvetet ordningsarbete, för hvilket han 1618 uppgjorde ett program, som följdes äfven af hans efterträdare. Handlingarna skulle ordnas efter konungarnas regeringstid, därinom kronologiskt och efter vissa grupper, t. ex. svenska, finska, danska handlingar, riksdagshandlingar, bergshandlingar. U. sökte genomföra dessa principer, men ett mera omfattande ordningsarbete hindrades dock under hans tid af vidriga lokalförhållanden. Utredningsarbeten, såsom om förhållandet mellan Sverige och Danmark före kriget 1611-13 eller om adelsprivilegierna, anförtroddes åt honom. I likhet med sin företrädare Rasmus Ludvigsson, som han öfverträffade i kritik, var U. en framstående genealog. Hans största genealogiska arbete är det i handskrift i Riksarkivet befintliga <i>Collectanea genealogica</i> (öfver 300 blad i folio). Arbetet är ingalunda slutadt, utan torde snarast få betraktas som materialsamling. U. skref dessutom en släktbok öfver Johan III:s förfäder; äfven Krister Gabrielsson Oxenstiernas släktbok är affattad af honom. <i>Peder Månssons vapenbok,</i> som länge ansetts som förkommen, emedan den gått under felaktig benämning, finnes i Uppsala universitetsbibliotek. I tryck utgaf U. <i>Arftafla therutaf man hafver till at see, huru man åtskilljer baakarf, sydearf och brystarff</i> (1621). Af Lagerbring trycktes två bref af U. i genealogiska frågor i företalet till "Svea rikes historia" (II, 1773), trenne ämbetsmemorial ha tryckts i "Meddel. från Sv. Riksarkivet" (1877, 1880). Ett antal bref af U. till A. Oxenstierna förvaras i Oxenstiernska samlingen i Riksarkivet. Se S. Bergh, "Svenska riksarkivet 1618-1837" (1916), H. Rosman, "Rasmus Ludvigsson som genealog" (1897) och "Peder Månssons vapenbok" (i "Sv. autograf sällskapets tidskr.", H, 1895). (B.N-nn.) 
<b>Utterdjur,</b> <i>Lutrinae, zool.</i>, en underfamilj, tillhörande de vessleartade djuren (<i>Mustelidae</i>) och ordn. rofdjur (<i>Ferae</i>) inom däggdjurens klass. Utterdjuren kännetecknas därigenom, att fötterna äro försedda med väl utbildad simhud mellan tårna, hvilka bära små, trubbiga klor, samt att 
page_number=106, index= - Utterdjur - Utterhielm, Erik - Utterklabbarna - Uttersberg - Uttersberg—Riddarhyttans järnväg - Uttersläktet (Fiskuttersläktet) 
hufvudet är bredt, nedtryckt och att svansen är konisk, stundom något utbredd åt sidorna. Hela kroppsbyggnaden tillkännager alltså, att dithörande former äro typiska vattendjur. Den stora knöltanden och den starkt utbildade hälen hos roftanden i öfverkäken skilja dem äfvenledes från de egentliga vesslorna. Denna underfamilj innefattar endast två släkten, nämligen hafsuttersläktet, <i>Enhydris</i> (<i>Enhydra,</i> se d. o.) l. <i>Latax,</i> och fiskuttersläktet (se Uttersläktet), <i>Lutra.</i> L-e. 
<b>Utterhielm,</b> Erik, målare, f. 1662, d. 1717, tillhörde den krets af konstnärer och försökare, som vid 1600-talets slut samlades kring änkedrottning Hedvig Eleonora. Hon gaf honom flera, väl betalda beställningar, rekommenderade honom som lärare och kallar honom i ett bref af 6 sept. 1714 "vår hofjunkare". Statens historiska museum eger af hans hand en serie af fem ovala emaljmålningar på koppar, <i>Fottvagningen, Nattvarden, Bönen i Getsemane, Korsbärningen</i> och <i>Korsfästelsen</i> (1689), dessutom porträtt, bland dem <i>Karl XI</i> (1697, emaljmålning) och <i>Karl XII</i> (1700, i olja på koppar). Senare utförde U. för änkedrottningen och andra porträtt af medlemmar af Vasa-, Pfalz-Zweibrückenska och Holstein-gottorpska husen i miniatyr. Tre sådana serier, ordnade som stamträd i hvar sin ram, finnas i Gripsholmssamlingen, af hvilka två äro utförda 1704 och 1705. U:s arbeten — stundom signerade E. V. eller E. V. H. — utmärkas genom sirlighet och klar, bjärt färgbehandling, men vittna ej om djupare begåfning eller individuell uppfattning. Han är som konstnär underlägsen sina föregångare och äldre samtida Signac och Brenner. Upk.* 
<b>Utterklabbarna,</b> små skär med fyr och båk s. ö. om Arkö (se d. o.) i Östergötlands skär gård. N. H—m. 
<b>Uttersberg.</b> 1. Bruksegendom i Skinnskattebergs och Heds socknar, Västmanlands län, vid Hedströmmen, som där förr kallats Uttersbergsån, och vid U. station å Köping—U:s och U.—Riddarhyttans järnvägar. Till egendomen höra jordbruksfastigheter af omkr. 7/10 mtl med en areal af omkr. 247 har (skogsegendomarna frånsåldes till staten 1898 och bilda nu U:s kronopark; se U. 2) och järnverk, numera omfattande briketteringsverk, masugn (vid Östanfors, byggd 1875), gjuteri och mekanisk verkstad, kvarn och såg, allt taxeradt till 510,100 kr., hvaraf 81,700 kr. för jordbruksfastigheterna. Vid järnverket tillverkas tackjärn och gjutgods, normalt sammanlagdt omkr. 10,000 ton med ett värde af omkr. 2,5 mill. kr., och sysselsättas omkr. 115 arbetare (1920). U. har bildats genom sammanslagning af hammarverken vid Flodhammar (anlagdt 1590 af bergsmän), Östanfors (anlagdt 1623 af Klas von Horn) och Skärviken (urminnes, äldste kände egare Magnus Brahe). Flodhammar och Östanfors förenades af assessorn i Bergskollegium J. A. Utterklo (f. 1647, d. 1682) omkr. 1680, och hufvudgården fick namnet U. efter honom. Bruket innehades sedan än af enskilda, t. ex. grefve Fr. Gyllenborg (sedan 1748), som tillköpte Skärviken, än af bolag, näml. U. a.-b, (från 1873), U. nya a.-b. (från 1894), U. bruks a.-b. (från 1898) och Riddarhytte a.-b. (från 1920). U:s bruks-a.-b. (aktiekapital 600,000 kr.) disponerar fortfarande tills vidare industriområdet vid Östanfors och drifver rörelsen där. Nuv. herrgården uppfördes på 1830-talet. — 2. Kronopark i Skinnskattebergs, Heds och Skedevi socknar, Grönbo revir af Bergslagsdistriktet och Västmanlands län, har bildats till hufvudsaklig del af frälsesäterierna 1/4 mtl Uttersberg och 1 mtl Skärviken jämte kronoskattehemmanen Båren, Grisnäs, Lerkulan, Masmästarbo, Mastorp, Torvallen, Ytter-Uggelforsen, Ångsjön, Åmmesbo, Östanfors, Aspänge, Flodhammar, Tomesbo, Tulinge, Sundsbron, Enebo, Enebotorp, Kram och Brattfors, hvilka samtliga enligt k. br. 19 aug. 1898 inköpts från Uttersbergs bruks-a.-b. för 472,000 kr. Därjämte ha senare inköpts dels enligt k. br. 25 nov. 1910 frälsehemmanen Kyrkbyn och Sillebo från Ferna bruk för 130,000 kr., dels enligt k. br. 27 sept. 1912 hemmanen Ihre och Billingbo. Slutligen har enligt k. br. 5 febr. 1915 civilbostället Laggarbo tillagts kronoparken. Areal 9,214 har (1915). 2. S—r. 
<b>Uttersberg—Riddarhyttans järnväg.</b> Se Köping—Uttersberg—Riddarhyttans järnväg. 
<b>Uttersläktet</b> (Fiskuttersläktet), <i>Lutra, zool.</i>, hör till underfam. utterdjur (se d. o.). Af de två släkten, som bilda utterdjurens grupp, är uttersläktet det, som minst afviker från de öfriga vessleartade djuren. Det har mindre fullständigt än hafsuttersläktet anpassat sig för vattenlifvet. Sålunda äro baklemmarna ej så fenlika som hos det senare släktet, utan, frånsedt simhinnorna, byggda mera i öfverensstämmelse med de på land lefvande vesslornas. Klorna kunna vara förkrympta eller saknas hos några arter. Kroppsformen är långsträckt, något plattad. Nosen är bred, ögonen och öronen äro små. Svansen är lång och mot spetsen afsmalnande. Framtänder finnas till det för rofdjuren vanliga antalet (sex i mellan- och sex i underkäken), medan hafsuttern har endast fyra undre framtänder. Af de tre s. k. mellantänderna är den främsta i öfverkäken mycket liten och saknas hos somliga arter. Den öfre roftandens häl är mycket stor; den öfre knöltanden är fyrkantig, mera bred än lång. Kraniet är bredt och nedtryckt, med kort ansiktsregion, som är mycket skarpt afsatt från den långa och baktill breda hjärnskålsdelen. Fiskutterarter förekomma i alla djurgeografiska provinser utom i Australien. Arternas antal är omkr. tio. Bland dessa är den till Skandinaviens fauna hörande vanliga fiskuttern, <i>L. lutra</i> l. <i>vulgaris</i> (se fig.), utbredd öfver större delen af Europa och Asien. Den 
page_number=107, index= - Uttersläktet (Fiskuttersläktet) - Uttertrål - Uttini, 1. Francesco Antonio - Uttini, 2. Carlo Casparo Simone - Uttis (Uttismalm) - Uttmann, Barbara, född von Elterlein - Uttolkarna, De sjuttio - Uttrycksrörelser 
utmärkes genom naken nos, jämförelsevis litet, bredt och nedtryckt hufvud samt väl utbildade klor. Svansen är något större än halfva kroppslängden, hvilken senare utgör omkr. 75 cm. Hårfällen är tät och kort; den består af en fin, tät och glänsande bottenull samt af längre, styfvare hår, som dölja bottenfällen. Färgen å den öfre kroppssidan är mörkbrun, å den undre gråbrun. Fiskuttern anträffas i sjöar och floder, stundom äfven vid hafsstränderna, mera sällan på större afstånd från vatten. Den simmar med ofantlig skicklighet och uthållighet. Sitt byte, som nästan uteslutande utgöres af fisk, griper den simmande, men bär det vanligen upp i land för att förtära det. Den håller fisken mellan framtassarna och förtär först hufvudet, därefter den öfriga delen af kroppen, men lär alltid försmå stjärten. Fiskuttern är i rörelse företrädesvis om natten; dagen tillbringar den i en håla i vattnets närhet. Enär den anställer ganska stor förödelse i våra fiskvatten, är den utsatt för hänsynslös förföljelse, hvarför den ock numera blifvit ganska sällsynt i folkrikare trakter, där den förut talrikt förekommit. I Skandinavien anträffas den från de sydligaste till de nordligaste delarna, ehuru fåtaligt. Skinnet är ett värderadt pälsverk. Ehuru af naturen vild och skygg, blir uttern, fångad som ung, mycket tam. Sålunda kan den dresseras att åt sin egare regelbundet fånga fisk; i Kina och Bengalen är detta sätt att erhålla fisk allmänt användt. Honan föder 2—4 ungar i mars eller april och förvarar dem i ett med gräs utfodradt, underjordiskt bo. — En nära besläktad, men större art, <i>L. canadensis,</i> förekommer i norra Amerika och är där, på grund af det utmärkta pälsverk den lämnar, föremål för ifrig jakt. Både i Afrika och i södra Asien förekomma utterarter, som ha förkrympta klor eller h. o. h. sakna sådana. Den största af alla lefvande utterarter är den brasilianska, <i>L. brasiliensis</i> (längd af hufvud och bål omkr. 120 cm.), hvilken utmärkes genom närvaron af en bred hudsöm å svansens sidor. L—e. 
<b>Uttertrål</b> (Ottertrål). Se Trål. 
<b>Uttini</b> [ott-]. 1. Francesco Antonio U., italiensk-svensk musiker, f. 1723 i Bologna, d. 25 okt. 1795 i Stockholm, lärjunge af padre Martini, vistades någon tid i London, innan han 1754 kom till Stockholm som anförare för det af Adolf Fredrik inkallade italienska operasällskapet, för hvilket han komponerade de 1754—64 å Drottningholm uppförda operorna <i>La Galatea, L'isola disabitata, Il re pastore</i> (hans populäraste; ms. i Mus. akad:s bibliotek), <i>L'eroe cinese, L'Adriano</i> och <i>Il sogno di Scipione.</i> Tillika skref han för den härvarande franska truppen operorna <i>Psyche, Cythere assiegee, L'aveugle de Palmyre, Le gui de chene</i> och <i>Soliman II.</i> Efter den italienska truppens afskedande blef han 1767 tillförordnad hofkapellmästare och kallades 1772 att medverka vid den "Kongl. operatheaterns" inrättande. En ny orkester sammansattes af kungliga kapellister och kammarmusiker, regementsmusikanter och enskilda; kören uppbragtes till 40—50 personer, och 18 jan. 1773 öppnades den nya teatern i Bollhuset med U:s opera <i>Thetis och Pelee</i> till text af Gustaf III och Wellander. För samma scen tonsatte U. ytterligare operan <i>Aline,</i> körer till tragedierna <i>Athalie</i> och <i>Iphigenie,</i> balettmusik till "Gustaf Adolf och Ebba Brahe", tills. med H. F. Johnsen musik till "Birger Jarl och Mechtild" och tills. med Kraus musik till "Oedipe". Han introducerade Glucks 5 förnämsta operor samt opera-comiquer af Monsigny och Gretry. Han utnämndes 1781 till förste hofkapellmästare och fick 1788 afsked med bibehållen lön. U:s skrifsätt är i allmänhet detsamma, som utmärker mängden af italienska operor före Glucks tid: samma huldsaliga, sinnligt smekande monotoni, samma ljus utan skugga, blancmange utan starkare harmonisk eller rytmisk krydda, samma ändlösa arior och stereotypa sekvenser af vokaliser. Men bedömda efter den tidens måttstock, äro hans operor skrifna med oneklig talang och röja både studier och rik melodisk begåfning. U. skref äfven rena instrumentalverk, bl. a. 3 orkestersymfonier, 6 sonater och 17 violintrior (samtliga förvarade i Uppsala universitetsbibliotek), ett passionsoratorium och åtskillig festmusik för hofvet. Se A. Lindgren, "Svenske hofkapellmästare" (1882), och T. Norlind, "Svensk musikhistoria" (1901). — 2. Carlo Casparo Simone U., den föregåendes son, skådespelare, f. 1753 i Italien, d. 1 maj 1808 i Stockholm, började 1773 sin tjänstgöring vid k. teatern i Stockholm som dansör och var skådespelare vid Operan där 1776—79, vid Dramatiska teatern från 1788 till sin död. Han var ock åtskilliga år ordningsman vid teatern. U. skildras som god aktör och ypperlig mimiker. Bland hans roller må nämnas <i>Bazil</i> i Beaumarchais' "Figaros bröllop" och <i>Diedrich Menschenskräck.</i> 1. A. L.* 
<b>Uttis</b> (Uttismalm), ö. om Kymmene älf, Valkeala socken, Finland, är bekant från kriget 1788—90. 28 juni 1789 egde där en fäktning rum, i hvilken Gustaf III kommenderade en kår och ryssarna måste vika. 1790 uppförde ryske generalen Suvorov där en liten skans, som är för länge sedan förfallen och öfvergifven. A. G. F.* 
<b>Uttmann</b> [o'tt-], Barbara, född von Elterlein, tysk främjarinna af hemslöjd, f. 1514, d. 1575. Se Annaberg. 
<b>Uttolkarna,</b> De sjuttio. Se Bibelöfversättningar, sp. 244—245. 
<b>Uttrycksrörelser,</b> <i>psyk.</i>, äro sådana kroppsliga rörelser, som regelbundet åtfölja känslorna. Att olika känslor ta sig skilda, karakteristiska uttryck i kroppens hållning, lemmarnas åtbörder och ansiktets minspel är så välbekant, att man därefter i regel kan medelbart iakttaga känslolifvet hos en annan. Men känslornas inverkan på kroppsrörelserna sträcker sig äfven till sådana rörelser inom kroppen, som ej kunna iakttagas annat än genom särskildt härför konstruerade apparater. Så påverka känslorna hjärtats rörelser, blodtrycket och pulsslagen, hvilka kontrolleras med sfygmografen, andhämtningen, som iakttages genom pneumografen o. s. v. Då på dessa kroppsliga förändringar äfven många andra orsaker inverka, såsom uppmärksamheten, 
page_number=108, index= - Uttrycksrörelser - Uttröttningsämnen - Uttänjbarhet - Utuado - Utvandraragent - Utvandring (Emigration) 
det fysiologiska tillståndet, ja, äfven rent fysikaliska orsaker, så är det svårt att i detalj och med säkerhet af experimenten draga slutsatser om det regelbundna sammanhanget mellan känslorna och dessa inre kroppsrörelser. Att uttrycksrörelserna i sin ordning återverka på känslorna och att detta särskildt är förhållandet vid affekterna, lär ej kunna förnekas, äfven om man ej går så långt som den Lange-Jamesska känsloteorien, enligt hvilken känslorna intet annat skulle vara än förnimmelser af de egna uttrycksrörelserna. Jfr A. Lehmann, "Die körperlichen äusserungen psychischer zustände" (1899—1905). S—e. 
<b>Uttröttningsämnen,</b> <i>fysiol.</i> Se Sömn, sp. 218. 
<b>Uttänjbarhet,</b> <i>fys.</i> Se Tänjbarhet. 
<b>Utuado</b> [-a'då], stad på Puerto Rico nära Rio grande de Arecibo. 31,290 inv. (i hela kommunen). 
<b>Utvandraragent.</b> Se Utvandring, sp. 182. 
<b>Utvandring</b> (Emigration) består i en persons utflyttning från fäderneslandet för att bosätta sig för all framtid eller åtminstone för en tid i ett annat land, vanligen med afsikt att äfven bli laglig medborgare i det nya samhället. Stundom tages utvandring i en mer inskränkt bemärkelse af utflyttning till främmande världsdel. Bevekelsegrunderna till utvandring äro mestadels af ekonomisk och social art. Främst bland dem kommer begäret att skapa sig en bättre och mera betryggad ekonomisk ställning (och därmed högre socialt anseende), än förhållandena i hemlandet medge, och särskildt svårigheten för den giftasvuxna ungdomen att där i någorlunda tidig ålder stifta familj. Af ringare betydelse som verkande orsaker till utvandring äro politiskt eller kyrkligt förtryck, missnöje med landets lagar, begäret att undandraga sig tunga skattebördor eller tryckande militärtjänsteplikt o. d. Upptäckten af nya guld-, silfver- eller diamantgrufvor har till aflägsna trakter dragit massor af utvandrare. Bland förmedlande orsaker till utvandring har den ojämförligt starkaste på senare tid visat sig vara bref från redan utvandrade släktingar och vänner med lockande beskrifningar och sändning af respenningar. — Frihet att utvandra är en naturrätt, som i nutidens kulturstater erkännes höra till den personliga friheten och de medborgerliga rättigheterna. Finner man sin stats förpliktelser oförenliga med sitt samvete, dess politiska eller religiösa inrättningar stridande mot sin öfvertygelse eller dess ekonomiska förhållanden hinderliga för sitt lifsuppehälle, bör det stå en fritt att utvandra. — Utvandringen är en kulturhistorisk företeelse, som kännetecknar den hvita rasen (och den mongoliska). Jämförelsepunkter med nyaste tidens utvandring träffas i alla historiens skeden. Genom folkflyttningar från land till land har sedan urminnes tid civilisationen blifvit utbredd öfver allt större delar af jorden. Feniciernas och grekernas storartade kolonisation innebar ej utvandring i egentlig mening, ty nybyggarna beskyddades af moderlandet och bibehöllo sin medborgarrätt i detta. De forngrekiska staterna tillerkände utvandringsrätten åt alla utom slafvarna. Där beredde utvandringen aflopp för öfverbefolkningen, i Rom återigen för missnöjda samhällselement. Den s. k. stora folkvandringen (se d. o.) vid medeltidens början var delvis en framtvungen utvandring, i det att en folkvåg trängde den andra fr. ö. till v. Den ledde till nya statsbildningar, som ofta erhöllo den invandrade eröfrarens nationalitet (i olikhet med förhållandet vid den nutida utvandringen). Under ett helt årtusende efter Västromerska rikets fall hvälfde folkslag sig öfver folkslag från ett land till ett annat. De skandinaviska vikingatågen (se d. o.) voro på samma gång en utvandring i betydande skala. Araberna utbredde sig öfver norra Afrika, Pyreneiska halfön och Sicilien. Tatarer öfversvämmade södra Ryssland, och osmanerna fingo fast fot på Balkanhalfön samt i Mindre Asien. Enskilda personers utvandring var ett sällsynt och farligt företag under medeltiden, hvilken länge såg i främlingen en rättslös. Feodalsystemet lade ytterligare band på den enskildes flyttningsdrift. I Tyskland tilläts utvandring endast mot erläggande af en pålaga, <i>gabella emigrationis,</i> hvilken upphäfdes först under 1800-talet. Ett vandringsfolk voro judarna, hvilka då och då fördrefvos ur kristna stater. Inemot början af den nyare tiden, efter Konstantinopels fall 1453, inträffade en utvandring af greker — däribland flera framstående lärde — till Västerlandet och något senare morernas tvångsutvandring ur Spanien. Upptäckten af Amerika och af sjövägen till Indien öppnade helt nya banor för utvandringsdriften, men de nyvunna transoceaniska områdena bundos som lydkolonier vid de europeiska moderländerna och utsögos sniket af dessa (jfr Koloni). Af religiösa skäl utvandrade på 1600-talet engelska independenter och puritaner till Nord-Amerika, franska protestanter under Ludvig XIV till olika länder i Europa och främmande världsdelar (se Refugies). De tidigare utvandrarna till Amerika protesterade i handling mot den gamla uppfattningen af folken som endast skatteobjekt för furstarna eller staten. I Frankrike var utvandring belagd med de strängaste förmögenhets- och kriminalstraff, tills den frigafs 1789, efter revolutionens utbrott, och adeln samt prästerna började emigrera i mängd (se Emigrant). I Preussen stadgade en förordning af 1721 dödsstraff för bondes utvandring och för lockelse till utvandring, men genom landsrätten af 1794 blef naturrättslärarnas teori om utvandringens frihet erkänd och den enskildes personliga bestämmelserätt villkorligt gällande. I de flesta tyska stater bestodo emellertid utvandringsförbud in på 1820-talet. I England utfäste flera lagar under 1700-talet strängt förbud för fabriksarbetare att utvandra och hårda straff för dem, som värfvade dem därtill. Numera är likväl där åtminstone i praxis utvandringsrätten till fullo erkänd (naturligtvis dock ej för ämbetsmän och soldater). <i>Sveriges</i> regering lät på 1630-talet anlägga kolonien Nya Sverige (se d. o.) vid Delaware-floden, i afsikt att vinna en rikedomskälla till förkofran af hemlandets välstånd samt en afledare för dåligt folk och oroliga hufvud. På 1700-talet däremot sökte de makthafvande äfven här genom lagstiftning hindra utvandringen, hvars (i verkligheten då för tiden tämligen ringa) omfattning starkt öfverskattades. I legohjonsstadgan af 1739 föreskrefs ett strängt passväsen för tjänstefolk och ungdom, som ville utvandra, och förutsattes skyldigheten att återvända. Efter två eller tre års bortovaro utan laga förfall miste man "arfs- och undersåtes rätt". Den, som reste utan pass, miste arfsrätt efter ett års förlopp. För adelsmän och 
page_number=109, index= - Utvandring (Emigration) 
borgare var stadgad en viss utflyttningsafgift, <i>jus detractus</i> (se Jus, sp. 319). En 1756 utfärdad kungörelse stadgade 2,000 dal. smt plikt för den, som bortlockade någon manufakturarbetare, och 1,000 dal. smt för den, som lät sig bortlocka; den förre var därjämte skyldig att åter hemskaffa den bortkomne. K. förordn. af 18 febr. 1768 ålade enhvar, som ej var försedd med K. M:ts tillstånd till utrikes resa, att vid uttagning af pass ställa borgen för sin återkomst inom i passet utsatt tid. Person, som egnade sig åt bergshandtering och utan Bergskollegiums speciella tillstånd drog ur riket, skulle bota första gången 200 dal. och andra gången 400 dal. smt, men tredje gången — mista lifvet. Samma lag gällde för den, som tubbade bruksfolk ur riket. Därjämte bestämdes stränga straff för sjömän, som rymde från kofferdifartyg. 1781 kungjordes, att handtverksgesäller, arbetare och betjänte skulle ega Kommerskollegiums tillstånd för att få resa ur riket och att de skulle ställa borgen för sin återkomst. K. kung. af 1804 och 1811 inskärpte ånyo alla dessa bestämmelser; dock skulle "bofaste" personer kunna befrias från skyldigheten att ställa borgen. Först 1840 upphäfdes för alla klasser denna skyldighet. Passväsendet blef (hvad normala förhållanden beträffar) afskaffadt genom förordningen af 21 sept. 1860. De under följande årtionde utfärdade förordningarna ang. utvandrares fortskaffande till främmande världsdel voro faktiskt byggda på utvandringsfrihetens princip. 
Europeiska utvandrare ha åt kulturen vunnit två nya världsdelar (Amerika och Australien). Sedan 1800-talets början har utvandringen varit en ständig och högst betydande faktor i befolkningsrörelsen. I allmänhet riktar utvandringsströmmen sig från gamla kulturländer till trakter med rika, men ouppbrukade naturliga tillgångar och gles befolkning. De folk, som bo vid haf och sålunda ha vägen mera öppen, lockas lätt till utvandring, ej minst de till bördigare länder längtande nordgermanska folken. Det har till stor del varit allmogen (bondsöner, torpare, statare, lösa jordbruksarbetare), som lämnat fäderneslandet, drifven af sitt inneboende begär att förvärfva själfegande jord, hvilken för flertalet var omöjlig att ernå i hemlandet, men kunde erhållas snart sagdt till skänks i en annan världsdel. Åt nybyggarlandet skaffar utvandringen det dyrbaraste kulturmaterialet — människor. I fråga om de fördelar och de olägenheter, som moderlandet skördar af utvandringen, ha olika åskådningssätt gjorts gällande. Så har å ena sidan framhållits förlusten för landet af en mängd dugliga arbetare, å andra sidan att dessas bortfärd gjort villkoren bättre för de kvarvarande, i det att konkurrensen minskas och lönerna kunna hållas uppe. Det är, till utvandringslandets skada, vanligt, att de åldersklasser, som ega den högsta produktionskraften, utvandra, medan de klenaste, ålderstigna eller mest afsigkomna folkelementen stanna hemma. I någon mån afhjälpas de uppkomna rubbningarna i det riktiga förhållandet mellan åldersklasserna genom en inneboende tendens hos befolkningsrörelsen (se nedan på afd. om den svenska utvandringen). Och sannolikt är, att de utvandrade delvis ej skulle i hemlandet under förhandenvarande förhållanden kunnat vinna bröd och bildning. Emigranterna föra gifvetvis stora summor ur landet, i form af respenningar och medhafda kapital (ehuru de senare för hvarje person äro obetydliga). Men som bekant hemskicka de äfven (från Amerika) betydande belopp (omkr. 10 mill. kr. endast från svenska emigranter) årligen, hvaraf visserligen en ej ringa del är afsedd till respenningar åt nya emigranter. Vidare har det framhållits, att för hvarje vuxen individ, som utvandrar, går det på honom nedlagda uppfostringskapitalet förloradt för hemlandet, hvaremot å andra sidan invändts, att många bland dessa personer, om de stannat, skulle ha aflidit, innan de hunnit återbetala sin "skuld" till fosterlandet, andra skulle fallit fattigvården till last eller improduktivt förtärt sina små tillgångar. Förlusten af den arbetskraft och de kapital, som bortgå genom utvandringen, skulle i någon mån ersättas, om utvandrarna konsumerade hemlandets industriprodukter, hvilket ju emellertid är ett sällsynt fall, hvadan äfven en förlust i konsumtionsförmåga tillskyndas landet. En annan olägenhet är, att många utvandrare öfverge hustru och barn, så att dessa falla hembygdens fattigvård till last. I allmänhet har man i de europeiska staterna, åtminstone sedan midten af 1800-talet, afstått från de tidigare försöken att med tvång hindra utvandringen. Lagstiftningen kom nu i stället att gå ut på att i viss mån tillvarataga utvandrarnas intressen. Moderlandet anses skyldigt utvandraren sådana omsorger som ordnandet af emigrantagentväsendet, tillsyn öfver transportmedlens trygghet och beredande af diplomatisk hjälp, ifall den mottagande statens förhållanden så kräfva. Den senare staten åter eger tillse, att utvandraren får skydd och ledning vid landstigningen samt att löften, som officiellt getts honom, noga uppfyllas. Beträffande den första punkten gäller för Sverige en k. förordning af 4 juni 1884. Enligt denna menas med utvandraragent en person, som för egen räkning eller som kommissionär för utländsk man åtar sig att ombesörja utvandrares befordran till främmande världsdel. Agenten skall ha särskildt tillstånd af Socialstyrelsen (före 1913 af Kommerskollegium) och stå under dess uppsikt, vara svensk undersåte och bosatt i Sverige, ega medborgerligt förtroende, vara känd för ordentlighet och "i öfrigt lämplig" samt ställa säkerhet för 10—60 tusen kr. Nämnda tillstånd är begränsadt till ett eller några län och ges endast för ett år i sänder. Agenterna fortskaffa utvandrarna dels till hamn i främmande världsdel, dels äfven längre in i landet. Kontrakt upprättas mellan agenten och utvandraren. Intet aftal får ega rum därom, att resekostnaden skall efter framkomsten aftjänas med arbete. För olofliga emigrantvärfvare stadgas böter. När utvandring företages utan mellankomst af agent, är det ångfartygets redare eller befälhafvare, som uppgör kontrakt och deponerar säkerhet. För betryggande af öfverfarten skall fartyget besiktigas och efter dess dräktighet maximiantalet passagerare bestämmas, sjukrum (och läkare) finnas ombord samt proviant- och vattenförråd finnas i bestämd mängd. Vid afresan håller en af myndigheterna förordnad person upprop med utvandrarna. Vid framkomsten undersöker svenske konsuln, att de alla äro till finnandes. Tillläggas må, att emigranten måste vara försedd med ett utflyttningsbetyg af pastor. Sådant betyg får ej utfärdas åt värnpliktig (som ej blifvit öfverförd 
page_number=110, index= - Utvandring (Emigration) 
till landstormen eller frikallad från värnpliktens fullgörande), förrän han erhållit särskildt tillstånd af konungen att flytta från riket. Sådant tillstånd plägar under normala tider sällan vägras; under tiden för Världskriget 1914—19 vägrades det däremot nästan alltid. — Den stora massan af europeiska utvandrare är hederligt och arbetsamt folk. Förr synes det öfvervägande antalet Amerikafarare ha utgjorts af äfventyrare, socialt förolyckade individer och brottslingar. Flertalet utvandrare går alltjämt till Nord-Amerikas förenta stater; i andra ordningen komma Canada, Australien med Nya Zeeland, Brittiska Syd-Afrika, Argentina och Brasilien. Skottar och irländare valde före 1840-talet med viss förkärlek Canada. Till Argentina söka sig de romanska folkens emigranter (många dock till Nord-Amerika). Brasilien har gjort sig mindre väl kändt genom allehanda förespeglingar åt invandrarna. En sorglig episod är bl. a. den svenska utvandring, som skedde till Brasilien under 1910 och närmast följande år. De fördelar, som Förenta staterna erbjuda, äro resans korthet, förekomsten af landsmän öfverallt, friheten i politiskt och religiöst hänseende, lättheten att slå sig ned och bli själfegande samt landområdets storlek och glesa befolkning. Invandrare kan stiga till hvarje värdighet utom den af unionens president och af dess vice president. Det är egentligen sedan 1815, som utvandringen antagit större regelbundenhet, och först på 1840-talet fick den stark fart, dels genom ångfartygstrafikens utveckling, dels af sådana anledningar som den irländska potatisskördens felslagning (midten af 1840-talet), den kaliforniska guldtörsten, misslyckandet af 1848 års revolutioner, reaktionen under Napoleon III i Frankrike samt engelska frihandelns lyftning. 
Förenta staterna upptogo under tidrymden 1776—1820 endast 250,000 invandrare, men 1820—30 kommo 132,000 personer dit ensamt från Europa. 1831—40 var antalet 496,000, 1841—50 1,597,000, 1851—60 2,453,000, 1861—70 2,080,000, 1871—80 2,262,000, 1881—90 4,722,000, 1891—1900 3,703,000 och 1901—10 ej mindre än 8,795,000. Summan af de från alla håll dit inflyttade uppgick 1820—1914 till 32,000,000. Däraf förskrefvo sig 8,113,000 från Storbritannien och Irland, 5,481,000 från Tyskland, 506,000 från Frankrike samt 1,119,000 från Sverige. 1842 öfverskred invandringen till Nord-Amerikas förenta stater för första gången siffran 100,000 pers.; 1880 för första gången en half mill.; 1897 var den nere vid 222,000, men steg snart ånyo och var 1907 uppe i 1,285,000, det högsta rekord, som hittills nåtts. Till sistnämnda antal bidrogo Storbritannien och Irland med 114.000, Tyskland med 38,000, Sverige med 19,000, Norge med 21,000, Österrike-Ungern med 338,000, Italien med 286,000, Ryssland med 259,000 och Japan med 30,000. Den kinesiska utvandringen till Kalifornien och andra af unionens västliga stater var tidigare af betydenhet; genom allehanda åtgärder har man emellertid sökt utestänga kineserna. <i>Brittiska öarnas</i> utvandring 1901—10 omfattade 1,261,000 pers. till Förenta staterna, 844,000 till Brittiska Nord-Amerika. 232,000 till Australien, 282,000 till Brittiska Syd-Afrika och 222,000 till andra håll. De förnämsta inskeppningsorterna äro Liverpool, London, Southampton och Glasgow. Särskildt har <i>Irland</i> starkare utvandring än något annat land, i det att omkr. 10 pro mille af befolkningen därigenom bortryckas, så att denna under 75 år minskats från 8 till 4,4 mill. I <i>Tyskland</i> höjde sig 1854 till följd af missväxtår utvandrarantalet till 1/4 mill., var 1862 nere vid 28,000, gick ånyo upp (1872 utvandrade 120,000 tyskar till Förenta staterna), sjönk därefter (1877 ända till 22,000), men var 1881 uppe vid 227,000; i början af 1900-talet var Tysklands utvandring till främmande världsdelar knappt mer än 15,000 årligen. Tyskland beräknas ha under tidrymden 1820—1910 förlorat 4 1/2 mill. människor genom utvandring. De tyske emigranterna ha mest tagit vägen öfver Bremen, Hamburg eller Antwerpan. Från <i>Österrike-Ungern</i> började utvandringen i större skala först på 1870-talet. 1907 nåddes den högsta siffran med 386,000. Betydande är sedan 1880-talet utvandringen ur Italien, i synnerhet om man medräknar den temporära (mest rekryterad af kroppsarbetare, som på ett år taga anställning utomlands vid järnvägs- och vägbyggnader e. d.). Italienarna välja gärna Syd-Amerika (Argentina, Brasilien). 1913 emigrerade 872,000 italienare, bland dem 307,000 till olika europeiska länder, 6,000 till Afrika, 376,000 till Nord-Amerika, 32,000 till Brasilien och 111,000 till Argentina. Öfver <i>Spaniens</i> utvandring saknas säkra uppgifter förr än mot slutet af 1880-talet. Den omfattade då ungefär 50,000 pers. årligen, i början af 1900-talet 60—70 tusen årligen. <i>Portugal</i> utsände åren 1901—05 årligen 25,000 emigranter, hufvudsakligast till Brasilien. <i>Frankrike</i> har ej att uppvisa någon massutvandring, hvilket förhållande torde bero på det jämt fördelade välståndet och frånvaron af öfverbefolkning. Under innevarande årh. beräknas utvandrarnas antal till knappt 15,000 årligen, <i>Belgien</i> och <i>Nederländerna</i> ha likaledes mycket obetydlig utvandring, <i>Schweiz</i> en något större (omkr. 5,000 årligen). I <i>Ryssland</i> fick ingen utvandra utan tsarens (liksom i Turkiet ingen utan sultanens) samtycke. Efter judeförföljelserna i början af 1880-talet utvandrade emellertid årligen 20—25 tusen ryska judar, mest till Amerika, och på 1890-talet uppgick hela utvandringen från Ryssland till drygt 50,000 årligen; i början af 1900-talet var den ännu större. Den slaviska rasen har, på det hela taget, ingen stark utvandringsdrift (med undantag af tjecherna). 
I de skandinaviska länderna var utvandringen 1861—90, i förhållande till folkmängden, vida starkare än i något annat europeiskt land, med undantag af Irland. Efter 1893 har den skandinaviska utvandringen i regel ej haft fullt så väldig omfattning som förr, medan vissa andra länder trädt mera i förgrunden. I <i>Danmark</i> fick utvandringen betydelse först på 1860-talet, och den har aldrig där nått samma omfång som i Sverige eller Norge. 1882 nåddes maximum med 12,000. I början af 1900-talet höll sig emigrationen vid omkr. 8,000 årligen. Från <i>Island</i> egde på 1880-talet en rätt stor utvandring rum, hufvudsakligen till Canada, men sedan har den isländska utvandringen varit tämligen obetydlig. I <i>Norge</i> gör utvandringen sig märkbar sedan midten af 1830-talet. 1841—50 
page_number=111, index= - Utvandring (Emigration) 
emigrerade sammanlagdt 13,000 personer därifrån, 1851—60 öfver 32,000, 1861 redan 9,000, och från 1866 har en beständig massutvandring egt rum. 1869 var antalet 18,000, men frampå 1870-talet inträdde äfven i Norge en hvila. En ny utvandringsperiod tog sin början 1879. Antalet emigranter steg 1882 till öfver 28,000 (en i förhållande till folkmängden ofantligt hög siffra). Norges utvandring har proportionsvis till folkmängden varit starkare än Sveriges. En nedgång inträdde 1894. Under innevarande årh:s första årtionde var medeltalet omkr. 19,000 årligen. <i>Finland</i> hade länge endast ringa utvandring att uppvisa (åtminstone enligt de officiella siffrorna). 1886—90 utvandrade omkr. 4,400 om året, på 1890-talet årligen 6,000; sedermera kanske 15,000 årligen. 
I <i>Sverige</i> var årliga antalet utvandrare obetydligt före 1850 (det beräknas för 1816—50 till i medeltal 300 årligen). Sammanlagda antalet för 1850-talet var 29,000 (de nyupptäckta guldländerna lockade då många öfver Atlanten). 1860 hade utvandringen nästan upphört, men 1861 börjar ett jämnt stigande. 1867 nåddes siffran 10,000, och därefter börjar en massutvandring, till följd af två missväxtår: 1869 voro utvandrarna ej mindre än 40,000. De "goda åren" på 1870-talet verkade en nedgång: 1874—78 till årligen 7—10 tusen (många sökte sig då till andra länder än Nord-Amerika, ty där rådde 1873—75 en svår kristid). 1879 års svenska utvandring visar en plötslig stegring till öfver 17,000, och de följande åren svällde den ännu mera, 1882 till öfver 50,000. Därefter skedde en återgång, men 1887 och 1888 var antalet ånyo uppe öfver 50,000. Ännu 1893 öfversteg det 40,000, men sjönk 1894 till 13,000 och höll sig de följande åren under 20,000. 1900—03 inträder en ny ansvällning; det sistnämnda året nådde den redovisade utvandringen i det närmaste till 40,000. Sedermera har den hållit sig vid omkr. 20,000 årligen (under Världskriget åtskilligt mindre). Af de 258,000 personer, som utvandrade 1901—10, begåfvo sig omkr. 223,000 till Amerika, Af de återstående 35,000 foro 13,000 till Danmark, 10,000 till Norge, 5,000 till Tyskland, 3,000 till Finland och Ryssland. En icke obetydlig del af dessa vände tillbaka. Från Finland och Ryssland pläga regelbundet komma flera personer än de, som utvandrat, och öfver hufvud har folkbytet med europeiska länder under nämnda årtionde medfört för Sverige ett öfverskott, hvilket förut icke inträffat. Af Amerikafararna däremot återvände blott en femtedel (i äldre tider endast omkr. 6 proc.). Oftast är utvandringen från städerna större än från landet. Man försöker först sin lycka i staden och utsträcker något år senare färden till Amerika. Utvandringen beröfvar årligen de svenska städerna omkr. 5 pro mille af deras folkmängd. Utvandringen har äfven framträdt med mycket olika styrka i olika delar af landet. Under 1880- och 1890-talen var utvandringen ofantligt stor från Småland, Värmland, Dal, Västergötland, Halland och i allmänhet från sydvästra Sverige, mindre från Mälarlandskapen och obetydlig från Norrland. Vid början af 1900-talet blef utvandringen äfven från Norrland betydande, och olikheterna mellan de skilda landsdelarna i fråga om emigrationens intensitet framträdde icke fullt så skarpt som förut. Fortfarande har dock förefunnits rätt stor ojämnhet i detta afseende. 1901—10 var utvandringstalet, d. v. s. årliga antalet utvandrare på 1,000 inv. af medelfolkmängden, i Hallands och i Värmlands län 8 eller något däröfver, medan det i Stockholms, Uppsala, Södermanlands och Västmanlands län ej steg till 2. Räknadt efter emigranternas olika yrken, ha i Sverige under årtiondet 1901—10 de emigrerande, familjemedlemmarna inräknade, varit: 28,000 tjänstehjon, 10,000 hemmansegare, 40,000 hemmansegarsöner och -döttrar, 10,000 jordtorpare och deras söner, 12,000 öfriga jordbruksarbetare, 34,000 arbetare af obestämdt slag, 66,000 tillhörande industrien, 16,000 handlande och sjöfarande o. s. v. Under de allra sista åren har jordbruksgruppen varit mindre talrikt företrädd än industrigruppen. Familjer med barn bildade på 1860-talet nära hälften af utvandrarskaran, men numera knappt 30 proc. Vuxna ogifta män bilda 40 proc. af totalsumman, vuxna ogifta kvinnor 30 proc. Den sistnämnda gruppens emigration är mera konstant än den öfriga utvandringen. Starkast är utvandringen, hvad båda könen beträffar, inom den yngre medelåldern, framför allt åldern 15—30 år. Mot 1,000 män bland de svenska utvandrarna svarade på 1860-talet blott 736 kvinnor, på 1890-talet ej färre än 970, åren 1906—15 åter blott 789. Enstaka år har kvinnornas antal öfverstigit männens. — Det förhållandet, att utvandringen företrädesvis hämtar sina bidrag från vissa åldrar och ett visst kön och lämnar andra befolkningsgrupper jämförelsevis orörda, kan lätt tänkas åstadkomma en rubbning i befolkningens sammansättning. Hvad proportionen mellan könen beträffar, har dock densamma blifvit vida mindre rubbad, än man skulle ha väntat; orsaken härtill är, att efter utvandringens uppträdande fördelningen mellan könen både bland de födda och bland de aflidna ställt sig fördelaktigare för mankönet än fordom. Utvandringen kan därför sägas snarare ha hejdat den förut pågående utjämningen mellan könen än förökat kvinnkönets öfvervikt. Starkare är rubbningen i fråga om åldersförhållandena, dock äfven här ej så genomgripande som man möjligen kunde förmoda. När utvandringen blifvit en konstant faktor i befolkningsrörelsen, gruppera öfriga förhållanden sig småningom därefter, och ett nytt jämviktsläge blir funnet, i enlighet med "kompensationslagen". Därvid tillgår ungefär på följande sätt. Först blir ungdomsgruppen fåtalig. Då minskas naturligen äfven födelsetalet (nativiteten), så att den yngsta barnaåldern blir proportionerlig till ungdomsgruppen och den första medelåldern. Eftersom utvandringen är tämligen ringa under barnaåldern, bli de urspr. undertaliga barnakullarna relativt fulltaliga, innan de uppnått 15 års ålder, ja ofta nog öfvertaliga, och ge då i sin ordning upphof till en ny emigration. De äldsta grupperna, som föga beröras af utvandringen, bli ock öfvertaliga, men de utgöra endast en jämförelsevis liten bråkdel af befolkningen. Emellertid är i Sverige, såväl till följd af utvandringen som af andra orsaker, antalet åldringar utomordentligt stort, hvilket gör fattigvård och ålderdomsförsäkring till mycket svårlösta problem i vårt land. Det stora flertalet svenska (och finska) Amerikafarare inskeppar sig i Göteborg (smärre troppar i 
page_number=112, index= - Utvandring (Emigration) - Utveckling - Utvecklingsfysiologi 
Malmö, Stockholm, Hälsingborg eller norska hamnar). Färden ställes närmast till Hull, därifrån på järnväg till Liverpool, hvarest emigranterna tagas ombord å de olika "linjernas" stora oceanångare. Landsättningen sker merendels i New York (3/4 af de europeiska immigranterna komma öfver dess hamn). Förr var det vanligt, att utvandraren där omhändertogs af "runners", som bedrägligt lockade af honom hans penningar; men en bättre ordning blef rådande 1855, då man öppnade Castle garden, en vid inloppet belägen väldig rotunda, där alla invandrare måste landstiga. Anstalten, som 1891 flyttades från Castle garden till Ellis island längre ut i hamnen, förestås af en emigrationsnämnd, som har hedersuppdraget att skydda och bistå de värnlöse emigranterna. Dessas kvalifikation granskas af kommissarierna i nämnden samt af läkare (och detektiver). Kommissarierna utses (sedan 1891) af Förenta staternas regering. Vid anstalten finnas post- och telegrafstation, järnvägsbiljettkontor och informationsbyrå (för anträffandet af förut utvandrade eller nykomna släktingar och vänner). Andra betydande tilläggshamnar för emigrantångare äro Boston, Baltimore, Philadelphia och Quebec. Enligt ett fördrag af 26 maj 1869 mellan Sverige och Förenta staterna, rörande utflyttade personers nationalitet, eger svensk utvandrare att anses fullkomligt främmande för Sverige, sedan han utan afbrott vistats i Amerika fem års tid och blifvit upptagen till amerikansk medborgare (hvilket kan ske först efter fem år). Dock kan en sådan, som lämnat Sverige under värnpliktsåldern, om han dit återvänder, tillhållas att fullgöra sin värnplikt. Bosätter utvandrare sig ånyo i Sverige, mister han efter två år sin amerikanska medborgarrätt. — Svenskarna slå sig företrädesvis ned dels i de åkerbruksidkande nordvästliga staterna: Minnesota, Illinois, Iowa, Michigan, Wisconsin, dels i industristaterna i n. ö., såsom New York, Massachusetts; talrika äro de äfven vid Stillahafskusten äfvensom i mormonstaten Utah. Emellertid finnas svenskar spridda i alla unionens stater. 1910 utgjorde deras procent af unionens i utlandet födda befolkning 4,9. Se Nord-Amerikas förenta stater, sp. 185—186, och Svensk-amerikaner. 
Enligt egnahemslagen (<i>Homestead act</i>) af 1862 får nybyggaren åt sig upplåten en "quartsection" (160 acres = 65 har) eller ett mindre stycke regeringsland (endast mot erläggande af en måttlig uppmätnings- och registreringskostnad). När han kan styrka, att han odlat och bebott hemmanet i minst fem år, får han lagfart och full eganderätt. Redan efter fjorton månaders uppodling kan han, om han föredrar det, på billiga villkor få köpa jorden kontant. Den, som i vissa trädlösa trakter planterar ett visst antal träd, erhåller efter åtta år fastebref på 1/4 section sådan skog. Alla dessa förmåner stå öppna för den invandrade såväl som för den infödde amerikanen. Sedan flera tiotal år har man emellertid i Förenta staterna sökt genom lagstiftningen i viss mån sätta en damm för invandringen. Den nu gällande invandringslagen är i hufvudsak af 1907 och förbjuder invandring af åtskilliga kategorier personer, såsom: sinnessjuka, sinnesslöa, fallandesjuka, tuberkulösa samt personer, som lida af farlig smittsam sjukdom; medellösa personer och sådana, som kunna antagas falla samhället till last (i allmänhet fordras, att immigranten skall inneha 10—15 doll. förutom biljett till destinationsorten); personer dömda för vanärande förbrytelser; polygamister, anarkister, prostituerade; personer, som på förhand genom kontrakt förbundit sig till något arbete (dock med vissa undantag). Årligen bli i kraft af dessa lagbestämmelser tusentals immigranter förvägrade att landstiga, och ännu större skaror afskiljas af ångbåtsbolagen redan i utvandringshamnarna. Jämförelsevis sällan drabbas svenskar eller öfver hufvud skandinaver af invandringsförbuden. 
Huru utvandringen kommer att ställa sig, sedan efter Världskrigets slut ordnade förhållanden hunnit inträda, är mycket svårt att förutsäga. Efter all sannolikhet torde dock det hittills utan jämförelse viktigaste destinationslandet, Förenta staterna, bli mindre tilldragande än förr, åtminstone för de folk, som ha större lefnadsanspråk, såsom de skandinaviska. Den starkaste drifkraften till utvandring är nog fortfarande lockelserna från släkt och vänner i Amerika. De åtgärder, som skulle kunna vidtagas mot utvandringen, ligga väl framför allt i näringarnas befrämjande, i förbättring af bostadsförhållandena och i spridning af upplysning om de hjälpkällor, som finnas i hemlandet. I detta syfte bildades i Stockholm 1907 Nationalföreningen mot emigrationen (se d. o.). För återvändande emigranter äro genom en lag af år 1909 vissa lättnader i värnplikten medgifna. — Litt.: E. Beckman, "Amerikanska studier" (1883), G. von Koch, "Emigranternas land" (1910), samt framför allt G. Sundbärg, "Emigrationsutredningen" (Bet tr. 1913, bilagor tr. 1908—12). E. Ar—s. 
<b>Utveckling</b> innebär ett fortskridande från lägre lifsformer till högre sådana, från det enkla och homogena till det sammansatta och heterogena, i mångfald utpräglade, från det obestämda till det bestämda och individualiserade. All utveckling, på såväl naturens som andens område, förutsätter, att midt under formernas småningom skeende förändring själfva väsendet förblir, att alla moment af en organisk grupp äro solidariska och komplettera hvarandra samt att de på hvarandra följande momenten, t. o. m. där de kontrastera, förråda en inre egendomlighet, som förenar och frambringar dem alla. Inom <i>biologien</i> betecknar utveckling ett lefvande väsens äggs eller frös gradvis försiggående utbildning till högre, mera sammansatt organisation samt till själfständigt, individuellt lif. Om utvecklingsläran, se Descendensteori och Evolutionsteorien. Jfr Spencer, sp. 655—656. (L—e.) 
<b>Utvecklingsfysiologi,</b> <i>bot.</i>, har till uppgift att undersöka orsakerna för tillväxt, organbildning, fortplantning o. s. v., kort sagdt för alla stadier af den ontogenetiska utvecklingen. Andra benämningar på denna ganska nya gren af fysiologien äro experimentell l. kausal morfologi och utvecklingsmekanik. Dess metoder äro, i motsats till den beskrifvande utvecklingslärans ("utvecklingshistoria") genomgående experimentella. Medan man förr trodde, att en organisms utveckling från befruktadt ägg till färdig individ helt berodde på inre (autonoma) orsaker och att de olika stadierna följde på hvarandra i en oföränderlig rytm, har det visat sig, icke blott att utvecklingen 
page_number=113, index= - Utvecklingsfysiologi - Utvecklingslära - Utvecklingsmekanik - Utvidgning, Utvidgningskoefficient - Utvikning - Utvisande pronomen - Utvisning - Utvisningslag - Utvängstorp - Utvaer - Utväxling - Utzon-Frank, Einar - Utzschneider, Joseph von - Utö 
i sin helhet fordrar åtskilliga yttre betingelser, utan äfven att hvarje stadium står i ett mycket nära beroende af yttervärlden. Man kan sålunda efter behag framkalla eller undertrycka fortplantning hos alger och svampar, t. o. m. blombildning hos högre växter. Till dylika <i>yttre betingelser,</i> hvilka bestämma utvecklingens gång, höra exempelvis ljus, fuktighet, värme, substratets kemiska och fysikaliska beskaffenhet o. s. v., och ofta behöfs det bara en förändring af <i>intensiteten</i> eller <i>mängden,</i> för att en verkan skall utlösas. De af bestämda faktorer utlösta gestaltningsfenomenen kallas <i>morfoser,</i> och man talar sålunda om foto-, hygro-, termo-, kemomorfos o. s. v. Jämte de yttre betingelserna förekomma <i>inre</i> sådana, hvilka härledas ur de olika organens, väfnadernas och cellernas inverkan på hvarandra (se Korrelation). Antalet kända korrelationer är mycket stort, men till sin natur äro de föga bekanta. Förmodligen förmedlas korrelationerna i de flesta fall af kemiska retningsämnen (<i>hormoner</i>), hvaremot fördelningen af den inre näringen torde spela en mera underordnad roll. Viktiga utvecklingsfysiologiska faktorer äro äfven protoplasmans synliga struktur och cellernas konsistens och ytspänning. De genom yttre betingelser framkallade morfoserna visa nära släktskap med de paratoniska l. aitionoma retningsrörelserna (se Rörelsefenomen). Växternas rörelser ha, i motsats till djurens, till stor del en utvecklingsfysiologisk uppgift, i det att de ofta bestämma skottsystemens form (se Skottbyggnad och <i>Trädarkitektonik</i>). Medan utvecklingens betingelser hufvudsakligen ha karaktären af utlösande och modifierande faktorer, bör man i den lefvande substansens (protoplasmans) ärftliga l. genotypiska beskaffenhet ("specifika struktur", Klebs) söka de autonoma orsaker, som ytterst bestämma arten af hvarje morfos. Utvecklingsfysiologien behandlar äfven patologiska problem, för så vidt de falla under begreppet formbildning, alltså regeneration, bildning af tumörer, gallor o. s. v. H. L—dh. 
<b>Utvecklingslära,</b> <i>biol.</i> Se Descendensteori och Evolutionsteorien. 
<b>Utvecklingsmekanik,</b> <i>bot.</i> Se Utvecklingsfysiologi. 
<b>Utvidgning,</b> Utvidgningskoefficient, <i>fys.</i> Se Dilatation. 
<b>Utvikning,</b> <i>mus.</i> Se Modulation 1. 
<b>Utvisande pronomen,</b> <i>gramm.</i> Se Pronomen, sp. 368. 
<b>Utvisning,</b> <i>förv.</i>, liksom afvisning används som medel att befria ett land från främlingar, hvilkas vistande i landet icke anses för detta land önskvärdt, i motsats till utlämning, som innebär, att en främling på begäran af annat land häktas och i dess intresse dit öfverlämnas, under det att hemsändning af främling till hans hemland betyder, att främlingen kommit i behof af vårdnad, i regel fattigvård, och därför öfverlämnas till hemlandet; återhämtning slutligen innebär, att förrymdt sjöfolk uppspanas i främmande hamn och med biträde af ortsmyndigheterna återföres ombord å sitt fartyg. Af- och utvisningen är ordnad genom lag 14 sept. 1914. Afvisning beslutes af polismyndighet å ankomstorten, så framt någon legal afvisningsgrund föreligger (lösfolk, fattigdom, kriminalitet). Utvisning sker dels ordinärt genom K. M:ts befallningshafvande, så framt legal utvisningsgrund föreligger (lösfolk, kriminalitet, olofligt näringsidkande, bestraffning för utlämningsbrott) eller när eljest sådan påföljd kan vara bestämd, t. ex. enligt föreskrifterna om militära skyddsområden, dels extraordinärt af K. M:t oberoende af alla legala utvisningsgrunder, när rikets väl synes kräfva utvisning. Under vistande inom riket äro utlänningar, som fått inkomma eller här kvarstanna, underkastade möjligheten af särskildt öfvervakande, i synnerhet vid eller under krig. Af K. M:t beror, huruvida för dem skall gälla visst passtvång eller icke. Se vidare Reuterskiöld, "Förvaltningen. 1. Politiförvaltningsrätt" (1919). Rld. 
<b>Utvisningslag</b> afser att genom lag reglera utlänningars af- och utvisning från riket. En fullständig reglering häraf är dock ej möjlig, och den svenska lagen af 14 sept. 1914 har därför uppdelat af- och utvisningsmakten mellan K. M:t och vissa lokala myndigheter. K. M:t bibehåller sålunda en extraordinär utvisningsmakt, som utöfvas allenast under konstitutionellt ansvar och som icke bundits vid annan förutsättning än den, att K. M:t pröfvar utvisningen nödig med hänsyn till rikets säkerhet eller eljest af statens intresse påkallad. Ordinär utvisning åter beslutes af vederbörande K. M:ts befallningshafvande, endast när någon af vissa i lagen uppräknade omständigheter föreligger styrkt. Afvisning slutligen beror af polismyndighet på ankomstorten och skall likaledes grundas på vissa af lagen angifna faktiska förhållanden. Om af- och utvisning se Reuterskiöld, "Förvaltningen. 1. Politiförvaltningsrätt" (1919). Rld. 
<b>Utvängstorp,</b> socken i Skaraborgs län, Vartofta härad. 2,939 har. 302 inv. (1919). Annex till Sandhem, Skara stift, Redvägs kontrakt. 
<b>Utvaer,</b> Norges västligaste fyr. Se Steinsöen. 
<b>Utväxling,</b> <i>mek.</i>, en benämning, som ofta nyttjas i st. f. transmission (se d. o.), t. ex. hjulutväxling, remutväxling o. s. v. 
<b>Utzon-Frank,</b> Einar, dansk skulptör, f. 30 mars 1888 i Köpenhamn, studerade vid konstakademien där. Bland hans arbeten eger konstmuseet två <i>barnbyster</i> (1909 och 1912), <i>Amleth</i> (brons, 1911) och ett <i>mansporträtt</i> (1914). Af hans öfriga arbeten må nämnas <i>David fäller Goliat</i> (1911), <i>Herodias' dotter</i> (bronsstaty, 1912), <i>Afrodite</i> (1915), statyetterna <i>Eva</i> (s. å.), <i>Adam, Artemis, Judit</i> (1917) samt flera byster och porträttstatyetter af barn. G—g N. 
<b>Utzschneider</b> [o'tsʃnaj-], Joseph von, bajersk tekniker och finansman, f. 1763, d. 1840, gjorde sig högt förtjänt om den bajerska industrien, särskildt saltverken. Han var 1784—1801 och 1807—14 i statens tjänst och var 1818—21 förste borgmästare i München. I förening med Reichenbach och Liebherr grundlade han 1804 ett mekanisk-optiskt institut i München och 1809 ett dylikt i Benediktbeuren, hvars mekaniska afdelning sedan öfvertogs af Reichenbach, under det att U. och Fraunhofer (sedermera Merz och Mahler) förestodo den världsberömda optiska afdelningen. 
<b>Utö.</b> 1. ö i Stockholms skärgård, omkr. 20 km. s. s. v. om Dalarö. Innanför ön ligger Mysingsfjärden, utanför vidtar öppna hafvet. Ön, som bildar hufvuddelen af Utö socken (se U. 2), är 10 km. lång och har en största bredd af 5 km. Areal 2,327 
page_number=114, index= - Utö - Utö. Finsk fyr - Utö. Finsk ö - Utögdhet - Uudenmaa - Uukuniemi - Uurais - Uusikaarlepyy - Uusikaupunki - Uusikirkko - Uusimaa - Uusi Suometar - Uusi Suomi - U. V. (V. V.) - Uvakshatara (Uvakshatra) - Uvalha - Uvalij l. Sjevernija Uvalij - Uvarov, Sergej Semenovitj - Uvarovit - Uvaza - Uvea - Uvertyr 
har. Den är skogbevuxen och kuperad. Ön har sommartiden reguljär ångbåtsförbindelse med Stockholm. I norra delen af densamma ligga Utö kvarn, ett kändt sjömärke på ett högt berg, Utö hafsbad, ett hotell och många sommarvillor. Där finnas äfven Utö järnmalmsgrufvor, hvilka bearbetades sedan förra hälften af 1600-talet, men nu äro nedlagda. Malmfyndigheten, en ej särdeles rik svartmalm, som stryker n. ö.—s. v., är öppnad genom flera mycket stora anbrott från dagen. Grufvornas största djup var 1873 omkr. 214 m. Malmen bröts hufvudsakligen för export på Finland. Utö malmfält är dessutom kändt som fyndort för vissa litiumhaltiga m. fl. mineral. Jfr "Om grufdriften vid Utö jernmalmsfält. Historisk öfversigt" (i "Jernkontorets annaler" 1895). — 2. Socken i Stockholms län, Sotholms härad. 4,479 har, hvaraf 2,327 har på ön U. (se ofvan). 295 inv. (1919). Annex till Österhaninge, Södertörns kontrakt, Strängnäs stift. — 3. Säteri. Se Grönsö, sp. 506. 1. Th. N—m. N. H—m. 
<b>Utö.</b> 1. Finsk fyr i norra delen af Östersjön, vid inloppet till Åbo. Finlands första fyr, uppförd 1753, raserad under 1808—09 års krig och ånyo uppbyggd 1814. Höjd öfver vattenytan 38,4 m.; lysvidd 18,2 eng. sjömil; hvitt gruppsken (640,000 hefnerljus). — 2. Finsk ö ö. om Hangö skärgård. På U. hade ryssarna uppfört ett batteri, som 10 aug. 1915 förstördes genom beskjutning från tyska örlogsfartyg. 1. O. B—n. 2. L. W:son M. 
<b>Utögdhet,</b> <i>med.</i>, ögonglobens framskjutning. Se Exophthalmus. 
<b>Uudenmaa</b> [ōdenma], fi., <i>skpsb.</i> Se Turuma. 
<b>Uukuniemi</b> [ōkoniēmi], socken i Viborgs län, Finland, Sordavala domsaga och härad; pastorat af 2:a kl., Sordavala kontrakt, Nyslotts stift. 512 kvkm. 5,973 inv. (1918), finsktalande. O. B—n. 
<b>Uurais</b> [ōr-], fi. <i>Uurainen,</i> socken i Vasa län, Finland, Saarijärvi domsaga, Laukas härad; pastorat af 3:e kl., Jyväskylä kontrakt, Borgå stift. 339 kvkm. 3,221 inv. (1918), finsktalande. O. B—n. 
<b>Uusikaarlepyy</b> [ōsi-kārlepy], finska namnet på Nykarleby (se d. o.). 
<b>Uusikaupunki</b> [ōsika͡uponki], finska namnet på Nystad (se d. o.). 
<b>Uusikirkko</b> [ōsikirkå], fi. Se Nykyrka och Nykyrko. 
<b>Uusimaa</b> [ōsima], finska namnet på Nyland (se d. o.). 
<b>Uusi Suometar</b> [ōsi so'åmetar], finskspråkig tidning, som utgafs i Helsingfors. P. Tikkanen, A. Ahlqvist m. fl. uppsatte 1847 i Helsingfors folktidningen <i>Suometar</i> ("Finlands dotter"), som de första åren utkom med ett halfark i 4:o i veckan, men sedermera utvidgades, så att 1864—65 sex nummer a 1 ark utgåfvos i veckan. Tidningens sista årgång, 1866, utkom dock endast två gånger i veckan. Som en fortsättning af "Suometar" kan man anse U. S. ("Nya Suometar"), som 1869 uppsattes af det fennomanska partiets ledare. Bladet var till en början tvåspaltigt, med två nummer i veckan, men har successivt utvidgats till format och antal nummer, så att det från 1892 utgafs hvarje söckendag i 8- eller 9-spaltigt format. Prenumerantantalet, som första året var 900 och 1870 sjönk till 600, steg sedermera oafbrutet och uppgick 1891 till 7,400. Tidningens hufvudredaktörer voro 1869—70 A. Almberg (finskt namn A. Jalava), 1871—1906 V. Löfgren (finskt namn V. Lounasmaa), 1907—13 E. Nevanlinna, 1914—17 P. J. Hynninen och 1918 A. Virkkunen. Efter det fennomanska partiets delning på 1890-talet (se Fennomani) företrädde bladet det gammalfinska partiet. Sedan detta parti 1918 uppgått i "nationella samlingspartiet", upphörde U. S., i hvars ställe 1919 trädde Uusi Suomi ("Nya Finland") som det nya samlingspartiets organ. M. G. S. 
<b>Uusi Suomi</b> [ōsi so'åmi], finsk tidning. Se Uusi Suometar. 
<b>U. V.</b> (<b>V. V.</b>), förkortning för lat. <i>uti voverant,</i> enligt deras högtidliga löfte. 
<b>Uvakshatara</b> (Uvakshatra). Se Kyaxares. 
<b>Uvalha</b> [ova'lja], <i>Eugenia Uvalha, bot.</i> Se Eugenia. 
<b>Uvalij</b> 1. Sjevernija Uvalij, efter tyskt bruk ofta kallad <i>Nordryska landtryggen</i> (se Ryssland, sp. 1396), utgör en bred, skogig och träskfylld högplatå af högst 260—330 m. höjd ö. h. samt öst—nordöstlig längdutsträckning. Längst i ö. närmande sig Uralbergen, bildar U. vattendelaren mellan Norra ishafvets och Kaspiska hafvets floder, mellan Dvina och Volgas nordöstra tillflöden. Området är föga utforskadt och glest befolkadt. Skogshushållning och jakt äro här viktigare för inbyggarnas utkomst än jordbruk. H. W—k. 
<b>Uvarov</b> [ova'råff], Sergej Semenovitj, grefve, rysk statsman, f. 1786, d. 1855, blef efter diplomatisk tjänstgöring minister för folkupplysningen 1833, på hvilken post han nitiskt sökte värna ortodoxien, själfhärskardömet och "narodnost" (den storryska nationalkänslan) och skärpte censuren öfver litterära alster. Under hans ämbetstid genomfördes dock åtskilliga reformer i det högre undervisningsväsendet och uppsattes undervisningsministeriets gedigna tidskrift "Journal ministerstva narodnago prosvjestjenija". Som president i vet. akad. medverkade han vid anläggandet af det berömda observatoriet i Pulkovo (1839). U. upphöjdes i grefligt stånd 1846. Han lämnade statstjänsten 1849, då reaktionen blef för skarp. A—d J. 
<b>Uvarovit,</b> <i>miner.</i>, en efter S. S. Uvarov (se denne) uppkallad smaragdgrön, kromhaltig varietet af granat af sammansättningen 3 Ca O . Cr2 O3. 3 Si O2 från Bissersk och Kyschtimsk i Ural. Ant. Sj.* 
<b>Uvaza,</b> persiskt namn på Elam (se d. o.). 
<b>Uvea,</b> ö. Se Uea. 
<b>Uvertyr</b> (fr. <i>ouverture</i>], <i>mus.</i>, "öppning", musikaliskt inledningsstycke, särskildt till en opera. De första operorna hade ingen instrumental inledning alls eller ock endast en kort bit i madrigalform. Den äldsta verkliga uvertyren var den franska, Lullys (1670-talet), och bestod af tre satser, nämligen två långsamma, omgifvande en hastigare fugerad sats. Den genom Alessandro Scarlatti (omkr. 1690-talet) häfdvunna italienska uvertyren åter hade två hastiga satser, omgifvande en långsam, kallades från början "sinfonia" och blef sedermera äfven moder till den egentliga symfonien (se d. o.). Med intryck från uvertyrerna till Händels oratorier uppställde Gluck den fordran, att uvertyren skulle förbereda åhörarens stämning för den 
page_number=115, index= - Uvertyr - U. V. S. - Uvula - Uxbridge, stad i engelska grefsk. Middlesex - Uxbridge, earl af - Uxelles, Nicolas du Ble - Uxellodunum - Uxmal - Uxor - Uytenbogaert - Uz - Uz, Johann Peter - Uzara - Uzbeker - Uzeguha - Uzen 
kommande operan. Eiter honom skrefs den vanligen som en sats i fri sonatform, föregången af en kort, långsammare introduktion, och denna form blef ock den grundläggande för den nyare fristående uvertyren, konsertuvertyren. Mozart fullkomnade nämnda i sig slutna operauvertyr i sonatform, med fritt uppfunna tema, som till kynnet svara mot resp. operas innehåll. Efter Weber har inledningsstycket ofta byggts på motiv ur själfva operan (hos Wagner o. a. i form och namn af förspel), vare sig tonsättaren där i afrundad och sammanträngd form låter operans kontrasterande grundtankar mer eller mindre dramatiskt utspelas mot hvarandra (t. ex. Wagners "Tannhäuser" och "Mästersångarna") eller omedelbart förbereder de första scenerna i operan. Detta sätt urartade till en tredje form af den moderna uvertyren, nämligen ett lösare, mera potpurriartadt uppradande af den följande operans populäraste melodier (så t. ex. hos Rossini, Donizetti, Auber och i den nyare operetten). Äfven till rena skådespel ha skrifvits uvertyrer, afspeglande pjäsens stämningsinnehåll eller idekrets (t. ex. Beethovens uvertyr till "Coriolanus", Södermans till "Orleanska jungfrun"). En uvertyr, som kan sägas återge hela dramats (operans) innehåll högst uttrycksfullt i förtätad form, är Beethovens "Leonora"-uvertyr n:r 3. Jfr Förspel 2. Litt.: Richard Wagner, "Über die ouvertüre" (Gesammelte schriften, I), och H. Botstiber, "Geschichte der ouvertüre und der freien orchesterformen" (1913). A. L. (E. F—t.) 
<b>U. V. S.</b>, en förening. Se Svenska teknologföreningen. 
<b>Uvula,</b> Tat., tungspenen (se d. o.). — Uvulart r-ljud kallas ett <i>r,</i> som åstadkommes genom tungspenens dallring, t. ex. tyskans och franskans "skorrande" <i>r</i> samt det i södra Sverige, framför allt Skåne och Blekinge, brukliga. Mot detta dallerljud svarande frikativor äro det tonande ljud, som i nederländskan tecknas med <i>g</i> i t. ex. <i>Groningen</i> och det icke tonande, som i samma språk tecknas med <i>ch</i> i t. ex. <i>Scheveningen.</i> Jfr R, sp. 798 f., samt Ad. Noreen, "Vårt språk" I, 490 f. Ad. N—n. 
<b>Uxbridge</b> [a'ksbridʃ], stad i engelska grefsk. Middlesex, nära gränsen mot Buckingham, vid floden Colne, Grand-junctionkanalen och en bibana till Great-Western-järnvägen. 10,375 inv. (1911). Industri samt handel med järnvaror, tegel, skiffer och spannmål. (H. W—k.) 
<b>Uxbridge</b> [a'ksbridʃ], earl af. Se Paget, sp. 1236. 
<b>Uxelles</b> [yssä'll], Nicolas du Ble, markis d'U., fransk marskalk, f. 1652, d. 1730, uppgaf 1689 (han var då generallöjtnant) Mainz åt de kejserlige, men bibehöll sig likväl i Louvois' och Ludvig XIV:s ynnest och fick 1703 marskalksstafven. Efter Ludvig XIV:s död (1715) blef han president i utrikeskonseljen. 
<b>Uxellodunum,</b> fäste. Se Maryport. 
<b>Uxmal</b> [oʃmāl]. Se Yucatan. 
<b>Uxor,</b> lat., äkta maka, hustru, gemål. 
<b>Uytenbogaert</b> [ö'jtənbåchārt], nederländsk teolog, f. 1557, d. 1644. Se Arminianer. 
<b>Uz,</b> hebr. <i>‘ûs,</i> möter oss i G. T:s redogörelser för forntida folkstammar. Enligt 1 Mos. 10: 23 är det namn på Arams äldste son, enligt kap. 22: 21 på den förste sonen till Nahor, Abrahams broder, och enligt kap. 36: 28 på en sonson till Seir. De båda förstnämnda ställena synas hänvisa på en folkstam eller flera stammar i Eufrattrakterna; det sistnämnda för oss däremot längre mot s., till Edoms land. Till ungefär samma trakt för oss Jeremias klagovisor 4: 21, där Edom säges bo i landet U. Mest bekant för bibelläsare är U. som Jobs hemland (Job 1: 11), som att döma af Septuaginta och Josefos tyckes ha förlagts till trakten af Trachonitis. E. S—e. 
<b>Uz</b> [ots], Johann Peter, tysk skald, f. 1720 i Ansbach, d. 1796 där som geheime justitieråd och chef för landgericht, knöt under studietiden vänskap med Gleim och Goetz, öfversatte (i förening med den sistnämnde) Anakreon, 1746, och hängaf sig till en början i sin egen diktning åt den lekande anakreontiska riktningen. I <i>Sieg des liebesgottes</i> (4 sånger på alexandriner, 1753), en imitation efter Pope, gjorde han satiriska utfall mot Klopstocks efterhärmare. Hans in-gifvelse tog småningom en allvarlig riktning; han diktade välklingande och värdiga oden, som ega verklig lyftning samt företrädesvis besjunga försynen, friheten och fosterlandet. I dikten <i>Theodicee</i> (1755), en framställning af Leibniz' världsåskådning, lyckas han flytta det rent didaktiska ämnet öfver i känslans och fantasiens rymd. Detta gäller däremot mindre om hans epikureiska lärodikt <i>Versuch über die kunst stets fröhlich zu seyn</i> (1760). Med de gamle till mönster eftersträfvade U. klarhet och kärnfullhet i diktionen. Till följd af hopade ämbetsgöromål tog han afsked af sin lyra, sedan han utgett sina samlade <i>Poetische werke</i> (1768). En modern upplaga af U:s <i>Sämtliche poetiske werke</i> är utgifven af A. Sauer 1890; biografi af E. Petzet 1896. (R—n B.) 
<b>Uzara,</b> <i>farm. med.</i>, är ett infödingsnamn på roten af en hittills okänd växt, som tillhör fam. <i>Asclepiadaceae</i> och förekommer i trakterna kring de stora afrikanska insjöarna. Drogen används mot rödsot och menstruationsrubbningar. Den uppges innehålla flera verksamma ämnen, däribland tre kristalliniska glykosider. Ett på drogen beredt extrakt, innehållande dessa ämnen, retar centrala nervsystemet, verkar på hjärtat likt digitalis och sammandrar blodkärlen som adrenalin, men långsammare och mer ihållande — detta genom retning af nervus sympaticus; på samma sätt bringas äfven tarm och lifmoder i verksamhet. Uzara har användts med framgång vid akuta och kroniska diarreer. C. G. S. 
<b>Uzbeker,</b> folk. Se Ösbeger. 
<b>Uzeguha.</b> Se Useguha. 
<b>Uzen</b> [osen], två floder i sydöstra Ryssland. Stora U. upprinner på Obsjtjij syrt i guv. Samara, flyter mot s. och s. ö. förbi staden Novousemsk och är 320 km. lång. Lilla U. har sina källor på södra sidan af Obsjtjij syrt, omkr. 50 km. s. v. om den förras, och har ett med dennas nästan parallellt lopp 30—50 km. längre mot v. samt slutar liksom denna i sjöarna Kamytj-Samarskija i guv. Astrahan. 
page_number=116, index= - Uzen - Uzes - Uzhorod - Užice - Uzoi - Uzsokpasset - Uzun-Ada l. Ussun-Ada - Uzvaresch - u. å. 
Längd omkr. 270 km. De båda floderna flyta genom en på saltträsk rik stäpp, och deras vatten, från början sött, blir alltmer salt och bittert. (E. A—t.) 
<b>Uzes</b> [yṡä'ss], stad i franska dep. Gard, vid Alzon, en biflod till Gard, 24 km. v. om Nîmes. Omkr. 5,500 inv. Staden har ett från medeltiden härstammande slott, Duche, fordom residens för hertigarna af U., en f. d. katedral, med ett anmärkningsvärdt klocktorn från 1000- och 1100-talen samt ruiner af en romersk akvedukt, som gick öfver Gard till Nîmes. Siden-, strump-, klädes- och pappersfabriker m. m. — Staden kallades af romarna och under medeltiden <i>Ucetia</i> och var länge hufvudort i ett grefskap (sedan 1565 hertigdöme); det hörde till guv. Languedoc till den stora revolutionen, som 1790 äfven upphäfde dess biskopsstift. U. omfattade under 1500-talet protestantismen och var en af kalvinisternas förnämsta platser, men kufvades 1629. 
<b>Uzhorod,</b> tjechiska namnet för Ungvar (se Ung). 
<b>Užice</b> [o'ʃitse; på tyska kartor stundom Uschitze], stad i västra Gammal-Serbien, vid Serbiska Moravas biflod Djetinja, i en romantisk kitteldal. Omkr. 6,000 inv. Under Världskriget besattes det af österrikarna 2 nov. 1915. (H. W—k. L. W:son M.) 
<b>Uzoi,</b> folk. Se Kumaner, sp. 237. 
<b>Uzsokpasset</b> [o'ʃåk-], i nordöstra Karpaterna, mellan Ungdalen i Ungern och Stryjdalen i Galizien, 869 m. ö. h., spelade under Världskriget en framstående roll vid ryssarnas försök att genom Galizien inbryta i Ungern. Redan 26 sept. 1914 lyckades de intränga i passet, från hvilket de dock utdrefvos d. 29 och 30, men återkommo 1 okt. och höllo det sedan besatt till 25 dec., då österrikarna efter 4 dagars strider återtogo U., men blott för att 1 jan. 1915 nödgas uppge det igen. Ryssarna befäste sig nu starkt i U., som dock efter 3 dagars strider än en gång återeröfrades af österrikarna 27 i s. m. Striderna om det viktiga passet fortsattes emellertid, och 13 april lyckades ryssarna bemäktiga sig Czerenckahöjden v. om U., men redan följande dag återtogs denna med storm af österrikarna, och ryssarnas försök att öfver Hlubokenpasset kringgå U. misslyckades. Trots upprepade rasande anfall af ryssarna under återstoden af april och första hälften af maj månader förblef sedan U. i österrikarnas händer. Efter nederlaget i västra Galizien började ryska Karpaterfronten vackla 10 maj, och 14 i s. m. utkämpades den sista och för österrikarna framgångsrika striden i denna trakt. L. W:son M. 
<b>Uzun-Ada</b> l. Ussun-Ada ("lång ö"), en 10 km. lång och omkr. 1 km. bred ö nära norra sidan af Uzun-Ada- eller Michajlovsk-viken på Kaspiska hafvets östra kust, på 39° 30" n. br. Äfvenledes en ort å denna plats, med af ryssarna 1886 anlagd hamn samt järnvägsspår förbi den gamla militärstationen Michajlovsk till Transkaspiska järnvägens från Krasnovodsk utgående hufvudlinje. (H. W—k.) 
<b>Uzvaresch.</b> Se Huzvaresch, sp. 1380. 
<b>u. å.</b>, förkortning för <i>utan årtal</i> (i bibliografiska uppgifter). 
* 
page_number=117, index= - V 
<b>V</b> är den tjuguandra bokstafven i det vanliga, europeisk-latinska alfabetet. Om tecknets historia se under <b>U</b>. Här skall blott anmärkas, att ”dubbelt” W, w härstammar från medeltiden (redan 800-talet) och att det i (fraktur)tryck finnes redan i den gutenbergska bibeln. Bokstafvens namn är <i>ve</i>. — V utmärker i de flesta språk med latinsk skrift samma ljud som i svenskan, men är i tyskan tecken för <i>f</i>-ljud, i nederländskan för <i>f</i>-ljud eller svagt tonande <i>v</i>, i spanskan för ett bilabialt <i>v</i>-ljud (se nedan II). W. är i nordtyska tecken för vanligt <i>v</i>-ljud, i mellan- och sydtyska bilabialt som i sp. I sv. förekommer <i>w</i> i ”latinskt” tryck vanligen endast i namn, men är i fraktur tecknet för <i>v</i>-ljud. I nederl. betecknar <i>w</i> i inljud bilabialt (spanskt) <i>v</i> (i uddljud vanligt <i>v</i> och i slutljud <i>u</i> eller är stumt) och i eng. (där bokstafven benämnes ”dabbelju”) ett mellanljud mellan <i>u</i> och <i>v</i> (se nedan III), medan <i>wh</i> i eng. antingen är liktydigt med <i>w</i> eller är ett i början icke tonande (d. v. s. perspireradt) <i>w</i>. 
I. Vanligt svenskt <i>v</i>-ljud, i t. ex. <i>val</i>, är en tonande medialoral, labiodental frikativa. <i>V</i> kan emellertid undantagsvis äfven bildas dentilabialt, d. v. s. mellan öfverläppen och undre framtänderna, nämligen hos personer, hvilkas undre tandgård ligger utom den öfre. Efter perspirerad konsonant, t. ex. i sv. <i>två, kväll, svar,</i> saknar förra delen ton; framför perspirerad konsonant, t. ex. i <i>skevt</i> (<i>skeft</i>), <i>styvt</i> (<i>styft</i>), saknar <i>v</i>-ljudet åtminstone till sin senare del ton. Förkortas vokalen, öfvergår <i>v</i>-ljudet fullständigt till <i>f</i>, och uttalet blir t. ex. <i>styft</i>. I nederl. förlorar <i>v</i> i uddljud gärna helt eller delvis tonen, så att t. ex. i senare fallet nederl. <i>vinden</i> till uttalet ligger mellan ty. <i>winden</i> och <i>finden</i>. Muljeradt <i>v</i> är vanligt i slaviska språk. Labiodentalt <i>v</i>-ljud tecknas i de flesta språk, såvidt latinsk skrift brukas, med <i>v</i>, i tyska med <i>w</i>. I isl. betecknas <i>v</i> både i in- och slutljud, i fsv. däremot blott i slutljud med <i>f</i>, t. ex. isl. <i>hafa</i> (fsv. <i>hava</i>), ”hafva”, isl. och fsv. <i>haf</i>, ”haf”. I nutida sv. tecknas <i>v</i>-ljud ännu af mången med <i>hv</i> i några ord, som fordom äfven i uttalet haft ett <i>h</i>- (eller <i>ch</i>-)ljud före <i>v</i> (<i>hvem, hvass</i> o. s. v.), med <i>f</i> i slutet af ord (<i>ref, half, skärf</i> samt i <i>sfinx, sfär</i>), med <i>fv</i> mellan vokaler samt mellan <i>r</i> eller <i>l</i> och vokal (<i>refvo, halfva, hvirfvel</i>), dock så, att man i uppenbara lånord tecknar <i>v</i> (<i>recitativ, passiva</i> o. d.). Dock skrifva redan de fleste <i>v</i> i st. f. <i>hv, f</i> och <i>fv</i>. Tidigare tecknades äfven i fr. <i>v</i>-ljud med <i>fv</i> (t. ex. <i>neufve, vifve;</i> jfr sv. <i>skef—skefva</i>). I nygrekisk och slavisk skrift har det gamla <i>b</i>-tecknet (<i>Β, β</i>) nu värdet <i>v</i>. — II. Spanskt <i>v</i> (och delvis tyskt och nederl. <i>w</i>, se ofvan) är en tonande medial, oral, bilabial frikativa. Det skiljer sig alltså från vårt vanliga <i>v</i> därigenom, att förträngningen (passet) bildas af båda läpparna mot hvarandra (icke genom underläpp och öfvertänder) och från eng. <i>w</i> därigenom, att mungiporna icke närma sig hvarandra. Ljudet tecknas i sp. med <i>b</i> mellan vokaler (<i>saber, hablar</i>), annars med <i>v</i>. — III. Eng. <i>w</i> är en bilabial frikativa (liksom spanskt <i>v</i>), men munöppningen är rundad, och bakre delen af tungan höjer sig som vid europeiskt <i>u</i>-ljud. Ljudet tecknas i eng. med <i>w</i> och utmärktes i angelsaxiska med en särskild typ (”wen”). Detta ljud är f. ö. det gamla värdet för lat. V (och U) och för sv. <i>v</i> i ordens början. I svenska dialekter förekommer <i>w</i>- i synnerhet för äldre <i>hv</i>- och (i sydsvenska mål) för <i>g</i> efter bakre vokal (<i>mawe</i> = <i>mage</i> o. s. v.). Den perspirerade motsvarigheten till <i>w</i> kan man, såsom ofvan nämndt, få höra i engelska ord, som börja med <i>wh</i>. 
Det indoeuropeiska urspråket egde troligtvis endast ett ”halfvokaliskt” <i>v</i>-ljud (d. v. s. vokalen <i>u</i>, använd som medljud). I germanska språk tycks detta redan i urtiden ha blifvit det <i>w</i>-ljud, som ännu bevaras i eng., men annars i de flesta språk utbytts i historisk tid mot den labiodentala (mindre ofta den bilabiala) frikativan <i>v</i>, därest icke ljudet h. o. h. försvunnit. Detta öde drabbade nämligen redan i urgermansk tid <i>w</i>-ljudet i åtskilliga ställningar. Det bortföll utan ersättning före <i>u</i>, t. ex. ty. <i>jung</i>, ”ung”, af <i>juwung</i>- (jfr lat. <i>juvencus</i>), gotiskt <i>niun</i>, ”nio” (jfr lat. <i>novem</i>); det assimilerades med ett föregående <i>n</i>, t. ex. sv. <i>tunn</i> (jfr lat. <i>tenuis</i>, d. v. s. <i>tenwis</i>); det gaf i ställningen mellan vokaler stundom upphof till ww, hvaraf sedan i sv. blifvit <i>gg</i>, t. ex. <i>bygga</i> (jfr <i>bo</i>), <i>hugga</i> (ty. <i>hauen</i>). Å andra sidan ökades området för det urgermanska <i>w</i>-ljudet icke obetydligt därigenom, att de s. k. bakre gutturalerna i vissa 
page_number=118, index= - V - W6 - V. A. - v. a. - Va - Vaabenbrödre, De danske 
ställningar ur sig utvecklade ett <i>w,</i> t. ex. isl. <i>hvat,</i> "hvad" (sanskr. <i>kad,</i> lat. <i>quod</i>), sv. <i>kvinna</i> (grek. <i>gyne</i>), ehuruväl den på sådant sätt uppkomna förbindelsen <i>hw</i> i några fall senare försvann genom att öfvergå till <i>f,</i> t. ex. got. <i>fidwor,</i> "fyra" (lat. <i>quatuor</i>), ty. <i>wolf,</i> "ulf" (sanskr. <i>vṛkas</i>). Emellertid var det gamla <i>w</i>-ljudet i det stora hela väl bevaradt vid den tid, då de nordiska språken afsöndrade sig från de öfriga germanska. Däri inträdde dock under vikingatiden en genomgripande förändring, i det att <i>w</i> då spårlöst försvann öfverallt utom före vokalerna <i>a, e, i, å, ä</i> samt före <i>r,</i> följdt af någon annan än dessa vokaler; jfr t. ex. sv. ord, <i>ull</i> med ty. <i>wort, wolle</i> (och sv. <i>rota</i> med angls. <i>wrotan</i>). Och ej heller i återstående ställningar blef <i>w</i> långvarigt, enär det i de flesta nejder snart nog öfvergick till den labiodentala frikativan <i>v;</i> jfr t. ex. sv. <i>vinna,</i> da. <i>vinde</i> med eng. <i>win</i> och dalmålets <i>winna,</i> sv. <i>sparf</i> [sparv] med eng. <i>sparrow.</i> Undantagsvis öfvergick det i sv. mellan vokaler till <i>g,</i> t. ex. <i>snöga</i> (isl. <i>sniova</i>), jfr <i>snö,</i> en öfvergång, som inträdt äfven i de fall, då fornsvenskan insköt ett oursprungligt <i>w</i> mellan <i>o</i> och en följande vokal, t. ex. <i>redobogen</i> för äldre <i>-boen, trogen</i> för <i>troen</i> o. d. — Det eller de indoeuropeiska <i>v</i>-ljuden äro sålunda endast jämförelsevis sällan (och vanligen blott i ordens början) bevarade uti de nutida nordiska språken. Då dessa språk icke dess mindre äro ymnigt försedda med <i>v</i>-ljud, så äro dessa alla af yngre datum. Genom den s. k. ljudskridningen (se d. o.) öfvergick nämligen den indoeuropeiska "aspiratan" <i>bh</i> i urgermansk tid till bilabialt frikativt <i>v,</i> t. ex. isl. <i>Niflheimr,</i> "dimhemmet" (jfr sanskr. <i>nabhas,</i> "moln"); dock inskränktes dettas förekomst senare därigenom, att det i alla germanska språk öfvergick till <i>b</i> i ordens början och efter <i>m,</i> t. ex. sv. <i>bära</i> (sanskr. <i>bharāmi</i>), isl. <i>kambr,</i> "kam" (sanskr. <i>jambhas,</i> "tand"), i ty. äfven i öfriga ställningar, t. ex. <i>nebel,</i> "dimma" (jfr <i>Niflheimr</i>). Vidare uppkom samma bilabiala <i>v,</i> i ty. sedan öfvergånget till <i>b</i> (i slutljud nu uttaladt <i>p</i>], genom den s. k. Vernerska lagen af äldre <i>f</i> (uppkommet af indoeuropeiskt <i>p</i> och <i>ph</i>) i vissa ställningar, t. ex. sv. <i>af</i> [av], ty. <i>ab</i> (jfr grek. <i>apo</i>). På nordisk botten blef samma <i>v</i> ännu vanligare därigenom, att hvarje <i>f</i> i ställningen efter vokal, <i>l</i> och <i>r</i> under vikingatiden öfvergick till <i>v,</i> t. ex. sv. <i>greve,</i> "grefve" (ty. <i>graf</i>), <i>ulver,</i> "ulf" (ty. <i>wolf</i>), <i>tharva,</i> "tarfva" (jfr ty. <i>darf</i>). Detta bilabiala <i>v</i>-ljud utbyttes tämligen snart nästan öfverallt i Norden mot labiodentalt, såsom vi nu uttala det. — De förluster, som detta oursprungliga <i>v</i>-ljud lidit inom de nordiska språkens område, äro jämförelsevis obetydliga. Redan i urnordisk tid bortföll det inuti ord före <i>u,</i> t. ex. isl. <i>haukr</i> (fhty. <i>habuh,</i> nu <i>habicht</i>), "hök", fsv. <i>siu</i> (got. <i>sibun,</i> ty. <i>sieben</i>), "sju". Senare öfvergick det före <i>s</i> och <i>t</i> till <i>f,</i> t. ex. sv. <i>lifstid, haft,</i> jämförda med <i>lif</i> [liv] och <i>hafva</i> [hava]. Karakteristiskt för svenskan i motsättning mot danskan är det omkr. 1300 skedda utbytet af förbindelsen <i>vn</i> mot <i>mn,</i> t. ex. <i>hamn</i> (da. <i>havn</i>), <i>sömn</i> (da. <i>sövn</i>) o. s. v. Sällsynt i sv. och väl från vissa dialekter stammande är såväl öfvergången från <i>v</i> till <i>g</i> efter <i>u,</i> t. ex. sv. <i>stuga</i> för fsv. <i>stuva</i> (ty. <i>stube</i>), som den motsatta från <i>g</i> till <i>v</i> i t. ex. sv. <i>kufva</i> (isl. <i>kúga</i>), <i>hötjufva</i> jämte <i>-tjuga.</i> Denna sistnämnda utveckling är däremot mycket talrikt representerad i da., där den regelbundet visar sig efter hårda vokaler, t. ex. <i>mave,</i> "mage", <i>plov,</i> "plog", <i>due</i> (för <i>duve</i>), "duga", o. s. v. Slutligen må blott nämnas, att <i>v</i> i nsv. bortfallit i några mycket brukliga och vanligen obetonade ord, t. ex. <i>bli</i>(<i>fva</i>), <i>ha</i>(<i>fva</i>), hade (da. <i>havde</i>), <i>ge</i> jämte <i>gifva, Ola</i> jämte <i>Olof.</i> Ad. N—n. 
Som fornromerskt taltecken är <i>V</i> = 5, V = 5,000. — I latinska inskrifter och handskrifter är <i>V</i> förkortning för <i>Valerius</i> samt (<i>v.</i>) för <i>vale</i> (farväl), <i>venerabilis</i> l. <i>venerandus</i> (vördnadsvärd), <i>verba, verbum</i> (ord, verb), <i>versus</i> (emot), <i>vestalis</i> (vestal), <i>vester</i> (er, eder), <i>victor</i> (segrare), <i>victoria</i> (seger), <i>victrix</i> (segrarinna), <i>vidua</i> (änka), <i>vir</i> (man), <i>virgo</i> (jungfru), <i>vivas</i> (lefve du!), <i>vivus</i> (lefvande, under sin lifstid), <i>vixit</i> (lefde), <i>volo</i> (jag vill), <i>votum</i> (se d. o.), <i>vovit</i> (lofvade, voterade), <i>uti</i> (såsom). Se vidare förkortn. under <i>U.</i> Dessutom är <i>v</i> i böcker och skriftliga handlingar förkortning för lat. <i>verte</i> (vänd!, näml. bladet), <i>vice</i> (se d. o.), <i>vide</i> (se!), <i>vidi</i> (jag har sett). — På äldre franska mynt betecknar <i>V</i> myntningsorten Troyes och <i>W</i> Lille. — Som kemiskt tecken är <i>V</i> = vanadin (<i>vanadium</i>), <i>W</i> = volfram, i fysiken och elektrotekniken = måttenheten <i>volt.</i> — Framför tillnamn är v. = <i>van, von</i> (se dessa ord). — Som musikaliskt förkortningstecken kan <i>v</i> betyda it. <i>violino, voce</i> (röst, stämma), <i>volti</i> (vänd! näml. bladet). — På kompassen betecknar <i>W</i> eng. <i>west,</i> väster. — Dessutom brukas <i>v.</i> som förkortning för <i>verb, vers, vokativ, volym, vänd!, vänster, väster, västlig.</i> 
<b>W6,</b> ordenssällskap, stiftadt 13 febr. 1851 i Göteborg af konsulatsekreteraren August Paulin m. fl. och med dotterloger i Norrköping (1856), Stockholm (1859), Sundsvall (1864), Örebro (1868), Kristinehamn (1869), Härnösand (1881), Örnsköldsvik (1890), Halmstad (1891), Luleå (1897) och Malmö (1913). Sällskapet afser nytta (hjälp och understöd åt föreningsmedlemmar samt deras anhöriga) och nöje (glada samkväm med ceremonier). Stockholmslogen, den största, med en utmärkt sångkör af omkr. 40 och en orkester af 12 ordensmedlemmar, har till styrande mästare haft handlanden F. A. Bergqvist, författaren Fr. Hedberg, grosshandlaren J. Johansson, teaterdirektören A. Warberg och generalkonsuln K. F. Hagström. Dess fonder stiga till öfver 225,000 kr., och understödsbeloppet uppgår årligen till öfver 4,000 kr. Jfr Ordenssamfund. 
<b>V. A.</b>, förkortning för lat. <i>vixit annos...</i>, lefde ... år. 
<b>v. a.</b>, förkortning för lat. <i>verbum activum,</i> aktivt verb. 
<b>Va,</b> officiell amerikansk förkortning för staten <i>Virginia.</i> 
<b>Vaabenbrödre</b> [våb-], De danske, da. (De danske vapenbröderna), en 1859 stiftad förening af män, som deltagit i kriget 1848—50, med dubbelt ändamål: att hålla minnena från kriget i ära och därmed stärka fosterlandskärleken, befordra sammanhållning mellan medlemmarna samt vidare att lämna hjälp åt behöfvande vapenbröder och dess änkor. Filialföreningar upprättades landet rundt (1909 var deras antal 157), dock med gemensam 
page_number=119, index= - Vaabenbrödre, De danske - Waadt - Waag - Vaagaa - Vaagan - Vaage - Waage, Peter - Vaagehval - Vaagekallen - Waagen, Gustav Friedrich - Waagen, Wilhelm - Vaagevand - Vaagmaer - Vaagsöya (Vaagsö) - Vaagö - Vaagöy - Waal - Vaal, Vaal rivier 
öfverstyrelse och "tilsyns råd". Föreningen hade 1859 öfver 700 medlemmar och 1863 omkr. 5,300. Fredrik VII blef 1860 föreningens beskyddare, Kristian IX 1863. Efter kriget 1864 utsträcktes rätten till inträde i föreningen äfven till deltagarna i detta krig, en rätt, som dock upphörde 1878. Högsta medlemsantalet var 30,130 (1870); naturligtvis sjönk medlemsantalet successivt och var 1919 ej mera än 2,077. Sedan 1906 har föreningen fått ett årligt statsunderstöd i proportion till medlemsantalet. Under tidernas lopp ha utbetalats öfver 5 mill. kr. till understöd åt medlemmar samt 1,7 mill. kr. till begrafningshjälp och lämnats lån åt medlemmar å tillsammans 12,3 mill. kr. 1909 var föreningens förmögenhet 970,000 kr., men hade 1919 sjunkit till 450,000 kr. I likhet med De danske vaabenbrödre upprättades 1905 den med dessa samverkande Forsvarsbrödre, som står öppen endast för män, som tjänat i hären eller flottan. Denna förening räknade 1909 omkr. 20,000 medlemmar, fördelade på 62 filialer, mot 30,000 medlemmar och 80 filialer 1919. E. Ebg. 
<b>Waadt</b> [vat], kanton. Se Vaud. 
<b>Waag</b> [vag], ung. <i>Vag,</i> flod i Tjecho-Slovakien, biflod från v. till Donau, upprinner med två armar, resp. Hvita och Svarta W., i Väst-Karpaterna, s. om Tatra, och faller ut i den s. k. Pressburgska Donauarmen, som under namnet Vagduna (W.-Donau) vid Komorn förenar sig med hufvudarmen. Flodens längd är 398 km. Under sitt snabba lopp för W. med sig en myckenhet slam, hvarmed den under sina plötsliga öfversvämningar betäcker omgifningarna. Många öar och sandbankar bereda flodfarten svåra hinder. W:s nedre dal är öppen, bred, delvis sumpig, men synnerligen bördig. A. N—d. 
<b>Vaagaa</b> [vågå], förr Vaage, härad och socken i Opland fylke (före 1919 Kristians amt), öfverst i Gudbrandsdalen (Norge). 1,299,39 kvkm. med 3,140 inv. (1918). Jordbruk och boskapsskötsel. K. G. G. 
<b>Vaagan</b> [våg-], härad och socken i Nordland fylke (före 1919 Nordlands amt), Lofoten, Norge. 286,17 kvkm. med 6,348 inv. (1918). Härifrån frånräknas numera Svolvaer, som är stad med 1,000 inv. Fiske. K. G. G. 
<b>Vaage.</b> Se Vaagaa. 
<b>Waage</b> [våge], Peter, norsk kemist, universitetslärare, f. 29 juni 1833 på Hiterön, d. 19 jan. 1900 i Kristiania, blef student 1854 och filos. kandidat 1855. 1858 erhöll han guldmedalj vid universitetet för en afh. om <i>Syreradikalernes theori,</i> hvarefter följde hans utnämning till lektor i kemi vid universitetet 1862 och till professor 1866, med hvilken befattning han sedan förenade föreståndarskapet för kemiska laboratoriet. Bland hans vetenskapliga arbeten må nämnas <i>Omrids af krystalografien</i> (tills. med H. Mohn, 1859), <i>Études sur les affinites chimiques</i> (tills. med C. M. Guldberg, 1867) och <i>Untersuchungen über die chemischen affinitäten</i> (tills. med C. M. Guldberg, 1899; i Ostwalds "Klassiker der exakten wissenschaften", n:r 104). Därjämte framträdde han i facktidskrifter och dagspressen med ett stort antal artiklar af vetenskapligt och praktiskt värde. Sedan midten af 1870-talet sysselsatte han sig mycket med undersökningar af rusdrycker. Vid sidan af sin vetenskapliga verksamhet inlade han stora förtjänster om bildandet af ynglingaföreningarna i Norge. Y. N.* <b> Vaagehval</b> [våge-], no., <i>zool.</i> Se Fenhvalar, sp. 30. 
<b>Vaagekallen</b> [våge-], berg. Se Lofoten. 
<b>Waagen</b> [vāg-], Gustav Friedrich, tysk konsthistoriker, f. 1794 i Hamburg, d. 1868, kallades 1823 till Berlin för att biträda vid inrättandet af det nya museet där, blef 1830 föreståndare för detsammas målningsgalleri och 1844 professor i konsthistoria vid universitetet. Bland W:s skrifter äro <i>Über die maler Hubert und Johann van Eyck</i> (1822), <i>Kunstwerke und künstler in Deutschland</i> (2 bd, 1843—45), <i>The treasures of art in Great-Britain</i> (4 bd, 1854—57), det ansedda arbetet <i>Handbuch der deutschen und niederländischen malerschulen</i> (2 bd, 1862), <i>Die gemäldesammlung in der kaiserlichen Eremitage in St. Petersburg</i> (1867; 2:a uppl. 1870). <i>Kleine schriften</i> jämte biografi utgåfvos 1875 af A. Woltmann. (G—g N.) 
<b>Waagen</b> [vāg-], Wilhelm, tysk geolog och paleontolog, f. 23 juni 1841 i München, d. 24 mars 1900, studerade i München under Oppels ledning, blef privatdocent där 1866, men var 1870—76 tidtals anställd vid Indiens geologiska undersökning. 1878 flyttade han som privatdocent till Wien, blef 1879 professor i mineralogi och geologi vid tyska tekniska högskolan i Prag och 1890 professor i paleontologi i Wien. Framstående paleontolog och stratigraf, arbetade W. till en början på indelningen af Tysklands jurabildningar i zoner och sysselsatte sig särskildt med de karakteriserande zonfossilen, ammoniterna. För dessa synnerligen varierande former ansåg han sig böra införa en trinomial nomenklatur och beaktade särskildt <i>artens</i> till tid skilda "mutationer" (se d. o. 4, sp. 1485), i motsats till dess inbördes samtidiga "variationer". W:s hufvudarbeten behandla i öfrigt fossil från Indien, karbon, perm och trias. K. A. G. 
<b>Vaagevand</b> [vagevann], äfven Ottavand, insjö. Se Otta. 
<b>Vaagmaer</b> [våg-], fär., <i>zool.</i> Se Trachypteridae. 
<b>Vaagsöya</b> [vågs-], förr Vaagsö, en 61,72 kvkm. stor, bergig, naken ö vid inloppet till Nordfjorden i Sogn- og Fjordane fylke (före 1919 N. Bergenhus amt), Norge. På sydöstsidan fiskeläget Moldöen (se d. o.). På nordöstspetsen Skongenes fyr. K. G. G. 
<b>Vaagö</b> [vågö], en af Färöarna (se d. o. och fig. 1 o. 2). 
<b>Vaagöy</b> [våg-], Väst-V. och Öst-V., öar. Se Lofoten. 
<b>Waal</b> [val], Rhens södra mynningsarm. Se Rhen. 
<b>Vaal</b> [vāl], Vaal rivier, den ena af källfloderna till Oranjefloden (se d. o.). 
page_number=120, index= - Vaala - Vaale - Vaaler - Waals, J. D. van der - Vaara - Waaranen, Johan Esaias - Vaasa - Vaballathus - Va banque (Va la banque) - Wabash - Vaberget - Vabis - Vabitj - Vaca de Guzman, Jose Maria - Vacaresco, Helena - Vacat - Vaccaeer - Vaccaria - Vaccaro, Andrea - Vaccin, Vaccinämne, Ympämne 
<b>Vaala</b> [vāla], hamnplats i Utajärvi socken, Uleåborgs län, Finland, vid Ule älfs utlopp ur Ule träsk. Sommartid daglig ångbåtsförbindelse med Kajana. Y. är utgångspunkten för turisttrafiken med forsbåtar nedför Ule älf (se d. o.) till Muhos, hvarifrån ångbåtsförbindelse finnes med Uleåborg. Järnvägsförbindelse skall V. i snar framtid erhålla genom den nyligen påbörjade sammanbindningsbanan Uleåborg—V.—Nurmes. O. B—n. 
<b>Vaale</b> [våle], härad och socken i Vestfold fylke (före 1919 Jarlsberg og Larviks amt), strax v. om Holmestrand, Norge. 86,04 kvkm. med 2,706 inv. (1918). Jordbruk. K. G. G. 
<b>Vaaler</b> [våler]. 1. Härad och socken i Hedmark fylke (före 1919 Hedemarkens amt), s. ö. om Elverum, Norge. 699,54 kvkm. med 4,089 inv. Jordbruk och skogsskötsel. — 2. Härad och socken i Östfold fylke (före 1919 Smaalenenes amt), strax ö. om Moss, Norge. 4,252,11 kvkm. med 2,170 inv. (1918). Jordbruk och skogsskötsel. 1—2. K. G. G. 
<b>Waals</b> [väls], J. D. van der. Se van der Waals. 
<b>Vaara</b> [vāra], fi., fjäll, ås. 
<b>Waaranen</b> [vār-], Johan Esaias, finsk historiker, f. 2 mars 1834 i Björneborg, d. 11 okt. 1868 å Lappviks hospital vid Helsingfors, blef student 1852, promoverades 1857 till filos. magister och vistades för historiska forskningar i Sverige och Danmark 1858—59. Sedan han 1860 aflagt filos. licentiatexamen och promoverats till doktor, utnämndes han 1862 till docent i historia. 1862—67 var han i Moskva sysselsatt med att samla arkivmaterial till Finlands historia. W. utgaf <i>Öfversigt af Finlands tillstånd i början af sjuttonde seklet</i> (akad. afh., 1860), <i>Landtdagen i Helsingfors 1616 och Finlands dåvarande tillstånd</i> (akad. afh., 1862) och <i>Samling af urkunder rörande Finlands historia</i> (3 dlr, 1863—66), fortsatt med 2 dlr (1874, 1878) af finska statsarkivet med begagnande af W:s efterlämnade papper. Samlingen innehåller hufvudsakligen aktstycken ur svenska riksregistraturet för åren 1600—18. I "Suomi" publicerade W. 1859 <i>Några historiska urkunder</i> från åren 1541—1721. M. G. S. 
<b>Vaasa</b> [vāsa], finsk namnform för Vasa. 
<b>Vaballathus.</b> Se Palmyra, sp. 1379. 
<b>Va banque,</b> stundom Va la banque [bãk], fr., i hasardspel: "det gäller banken", hela spelbanken (bankhållarens kassa) må gå i ett drag. 
<b>Wabash</b> [ωå'bäʃ], biflod till Ohio i Nord-Amerikas förenta stater, upprinner i västra delen af staten Ohio och flyter mot v. och s. v. genom staten Indiana; dess nedre del utgör gräns mellan Indiana och Illinois. Vid öfre delen af dess lopp ligger staden W. Flodens längd är 885 km., hvaraf 480 km., nedanför Covington, äro segelbara. Förnämsta bifloder äro fr. h. Tippecanoe, Embarras och Little W. samt fr. v. White river (320 km. lång). W.—Eriekanalen förenar Ohiosystemet med Eriesjön. A. N—d. 
<b>Vaberget,</b> ett 5 km. v. om Karlsborgs fästning beläget berg, som höjer sig 136 m. öfver Vätterns yta. Då fästningen anlades, var detta berg i fortifikatoriskt hänseende af föga betydelse, emedan det låg långt utom dåvarande skotthåll från fästningen; men i samma mån som artilleriets skottvidder ökades, växte V:s betydelse för försvaret, och dess befästande blef till sist ett oafvisligt kraf, som då också tillgodosågs. Jfr Karlsborg, sp. 1072. O. A. B. (L. W:son M.) 
<b>Vabis,</b> firmanamn för Vagnsaktiebolaget i Södertälje, sedan 1911 sammanslaget med a.-b. Scania till a.-b. Scania-Vabis. Se Södertälje, sp. 186. 
<b>Vabitj,</b> biflod till Dnjepr fr. h. Se Holowczin. 
<b>Vaca de Guzman,</b> Jose Maria, spansk rättslärd och skald, kollegierektor i Alcala, f. omkr. 1745, d. omkr. 1803, vann i Spanska akad. 1778 första priset för eposet <i>Las Naves de Cortes destruiadas</i> och 1779 ett pris för romansen <i>Granada rendida;</i> 1784 utgaf han. eklogen "El Colombano". V:s stil utmärkes af djärfhet och harmoni. I åtskilliga af sina publikationer begagnade han pseudonymerna D. Miguel Cobo Mogollon, D. Jose Rodriguez Cerero och El fino. V. är intagen i Spanska akad:s "Catalogo de autoridades de la lengua". Se Rivadeneiras "Biblioteca de autores espanoles", bd 29 och 61. Ad. H—n. 
<b>Vacaresco,</b> Helena, fransk skaldinna af rumänsk börd, f. 1866 i Bukarest som medlem af en bland Rumäniens förnämsta familjer och en kort tid förlofvad med den aflidne tronföljaren Ferdinand. Hon fick delvis sin uppfostran i Paris, där hon f. ö. mestadels uppehållit sig. Med <i>Les chants d'aurore</i> (1886) eröfrade den tjuguåriga flickan ett pris i Franska akad. Hon har vidare skrifvit <i>L'âme sereine</i> (1896), <i>Le rhapsode de la Dambovita</i> (1899), <i>Lueurs et flammes</i> (1903) och <i>Le jardin passionne</i> (1908); hon har dessutom till franska öfversatt skaldestycket "Jehova" af Carmen Sylva (se Elisabet, sp. 408). J. C. 
<b>Vacat,</b> lat., är tom, är obesatt, felas; <i>boktr.</i>, den tomma sidan näst efter titelsidan i en bok. 
<b>Vaccaeer</b> [vakks-], stor iberisk folkstam i nuv. Gamla Kastilien, underkufvades af Hannibal 220 f. Kr., kämpade mot romarna och hjälpte lusitanerna (se Hispania). Deras hufvudstad var <i>Pallantia</i> (nu Pallencia). Se bl. a. Othmar, "Die völkerstämme von Hispania Tarraconensis in der römerzeit" (1904). J. C. 
<b>Vaccaria</b> Med., <i>bot.</i>, örtsläkte af fam. <i>Caryophyllaceae,</i> underfam. <i>Silenoideae,</i> skildt från <i>Dianthus</i> genom bukigt utvidgadt foder och frånvaron af högblad under blomman. <i>V. segetalis</i> är en från Syd-Europa härstammande kal, blågrön ört med rosenröda blommor, som hos oss förekommer som åkerogräs. G. L—m. 
<b>Vaccarro</b> [-rå], Andrea, italiensk målare, f. 1598, d. 1670, efterbildade först Caravaggio, sedan Guido Reni och skapade en stil, som förenade bolognesernas komposition och form med neapolitanernas passionerade färg. Han var en af 1600-talets mest framstående målare i Neapel. Till hans bästa verk höra <i>Korsfästelsen</i> (i S. S. Trinita de' Pellegrini) och <i>Betlehemitiska barnamordet</i> (i Neapels museum). I Madrids museum finnas tolf taflor af V., bland dem fyra skildrande <i>S. Gajetanus' död,</i> i München <i>Kristus gisslas</i> och <i>Jesus och Johannes som barn,</i> i Dresden <i>Kristus uppenbarar sig i helvetets förgård för Maria.</i> C. R. N.* 
<b>Vaccin</b> [vakksīn], Vaccinämne, Ympämne (<i>virus vaccinum</i>), <i>med.</i> 1. I inskränkt bemärkelse det virus (gift), hvars inympning hos människan medför oemottaglighet (immunitet) för smittkoppor. 
page_number=121, index= - Vaccin, Vaccinämne, Ympämne - Vaccination 
För skyddskoppympningen nyttjas animal vaccin l. lymfa, sällan s. k. humaniserad vaccin (se om dessa Vaccination I, sp. 207). Urspr. härstammar all vaccin (af lat. <i>vacca,</i> ko) från koppustler hos kor. (Jfr dock sp. 209, A. 2.) Retrovaccin kallas ympämne vunnet ur koppustler, som alstrats hos kalfvar, på hvilka företagits återympning af humaniserad vaccin (retrovaccination). — 2. I allmännare betydelse ett virus, hvars inympning hos djur eller människor medför oemottaglighet för en viss infektionssjukdom. Se Vaccination II. Om bovovaccin se sp. 210 och om sensibiliserad vaccin sp. 212. 
<b>Vaccination</b> [vakksi-], <i>med.</i>, i inskränkt och egentlig mening ympning med skyddskoppor, skyddskoppympning, hvilken företas med ympämne, vaccin, urspr. hämtad från ko (lat. <i>vacca</i>), som skyddsåtgärd mot smittkoppor (se om dem Koppor); i vidsträckt bemärkelse skyddsympning äfven mot andra infektionssjukdomar än smittkoppor. 
I. Vaccination i inskränkt mening, skyddskoppympning. Redan forntidens läkare hade iakttagit, att de flesta människor, som en gång haft smittkoppor, högst sällan för andra gången angrepos af sjukdomen. Denna iakttagelse låg till grund för åtgärden att afsiktligt föra barn i närheten af koppsjuka, för att, därest barnen öfverlefde sjukdomen, så tidigt som möjligt göra dem oemottagliga för deras återstående lif. Ett väsentligt framsteg innebar en redan ett par årtusenden före vår tidräkning i Kina och Indien använd metod, nämligen en afsiktlig inympning af koppgift på friska. 1714 blef genom grekiske läkaren Timoni i Konstantinopel uppmärksamheten riktad på denna i Orienten allmänt använda metod. Dåv. engelska sändebudets i Konstantinopel gemål lady Montague, som hade fått kännedom om de gynnsamma resultaten af denna ympning, lät 1717 och 1721 ympa sina egna barn med koppgift och gjorde därigenom metoden känd i England. <i>Inokulationen</i> l. <i>variolationen</i> (af lat. <i>variolae,<i> smittkoppor), såsom denna metod benämnes, pröfvades därefter i England på sex till döden dömda förbrytare, hvilka utan skada öfverlefde ympningen. En af dem, som fördes tillsammans med koppsjuka, blef icke angripen. Äfven hos sex barnhusbarn visade sig variolationen lika gynnsam. Efter sålunda gjord erfarenhet ympades den engelska konungafamiljens barn samt sedermera barnen till Englands förnämare familjer. Från England blef variolationen känd i Frankrike och i Tyskland. På grund af de betydande kostnaderna blef den möjlig endast för de mera välsituerade samhällsklasserna. Icke alltid förlöpte dock variolationen utan fara för lifvet. Dödligheten växlade mellan 0,3—2 proc., och många ympade blefvo sjuka för hela sitt återstående lif. Det var dock icke så mycket den direkta fara, som variolationen medförde för den ympade, hvilken bragte variolationen i misskredit, utan fastmer den omständigheten, att de ympade kunde öfverföra kopporna på friska, hvilka i sin tur blefvo smittohärdar för många nya sjukdomsfall. Detta gjorde, att man trots förbättrade tekniska metoder alltmer öfvergaf variolationen. Redan i slutet af 1700-talet var den i flera länder i lag förbjuden. Vid denna tidpunkt framlade engelske läkaren E. Jenner (se denne) resultaten af sina undersökningar öfver skyddsympning mot smittkoppor medelst kokoppor, kokoppympning. Redan långt före Jenner hade man gjort den iakttagelsen, att personer, som tillfälligtvis ådragit sig kokoppor, visade sig vara skyddade mot smitta med människokoppor. Sålunda hade man i både England och Tyskland gjort den erfarenheten, att personer, som vid kreaturens mjölkning infekterade sig och fingo utslag på händerna, sedermera icke angrepos af smittkoppor liksom ock, att variolationen icke slog an på dem. Den första företagna ympningen med kokoppor utförde en engelsk arrendator Jesli på sin hustru och sina barn 1774. I Tyskland ympade skolläkaren Plett 1791 kokoppor å tre barn, äfvenledes med framgång. Jenner hade, innan han i tryck framlade resultaten af sina vaccinationsförsök, sedan 30 år tillbaka idkat studier öfver kokoppornas skyddskraft. Sålunda företog han inympning af smittkoppor på personer, som förut ådragit sig kokoppor. Variolationen slog fel hos dessa personer, som äfvenledes voro oemottagliga för smittkoppor. 1796 företog Jenner sin första vaccination, i det han ympade en åtta år gammal gosse med lymfa från kokoppor på en mjölkerska. En sex veckor senare företagen variolation på gossen visade sig utan verkan. Under de följande två åren företog Jenner ytterligare vaccinationer och pröfvade skyddsvärdet af från människa erhållen lymfa, kopplymfa, genom fem generationer. Först härefter, 1798, offentliggjorde han resultaten af sina vaccinationsförsök i en liten skrift (se Jenner), som öfversattes till alla kända kulturspråk; knappast någonsin har ett vetenskapligt arbete väckt större uppseende och intresse än denna skrift. I flera länder infördes inom de närmast följande årtiondena i lag påbjudet ymptvång. — I <i>Sverige</i> hade 1756 variolationen införts och bedrefs sedermera i afsevärd utsträckning ända till slutet af århundradet. Särskilda anstalter härför inrättades i landets större städer. 1801 infördes Jennerska vaccinationen af professor E. S. Munck af Rosenschöld (se denne) i Lund med flera läkare. Vaccinationen vann hastigt stort förtroende och syntes i hög grad gynnsamt påverka smittkoppepidemierna. Fr. o. m. 1810 utöfvades den allmänt i Sverige ej blott af läkare, utan äfven af klockare och präster, och 1815 blef den i lag påbjuden som obligatorisk. 
Till en början trodde man, att vaccinationen lämnade ett varaktigt skydd, men det visade sig småningom, att en enda vaccination icke lämnade skydd för hela lifvet. Redan Jenner själf hade gjort denna erfarenhet. Personer, som vaccinerats längre tid tillbaka än tio år, äro icke längre tillräckligt skyddade. Därför har man rekommenderat och äfven påbjudit förnyad vaccination (revaccination) efter loppet af omkr. tio år. Men äfven efter införandet af revaccinationen har det af och till visat sig, att vaccinerade ej sällan insjukna i smittkoppor och att dessa äfven kunna förlöpa svårt, därest tidpunkten för ympningen ligger längre tillbaka. Däremot har dödsfall i smittkoppor hos flera gånger vaccinerade visat sig inträffa sällan. Öfver 90 proc. af alla människor äro dock de första åren efter företagen vaccination oemottagliga för smittkoppinfektion. Likaledes kan det anses säkerställdt att efter vaccinationens obligatoriska 
page_number=122, index= - Vaccination 
införande såväl smittkoppepidemierna aftagit som de enskilda sjukdomsfallen i regel förlöpa lindrigare. Det vid vaccinationen använda ympämnet bestod urspr. af s. k. <i>humaniseradt</i> ympämne (<i>humaniserad vaccin</i>), d. v. s. ympämnet öfverfördes från människa till människa. På grund af den fara, som härvid kunde förefinnas för öfverföring af äfven andra smittämnen från den ena människan till den andra, började man använda s. k. <i>animalt</i> ympämne (<i>animal vaccin</i>), hvarvid vaccinämnet tages från kokoppor, som afsiktligt inympats på kalfvar. De faror, som med rätt eller orätt tillskrifvits vaccination med humaniseradt ympämne, äro vid användning af animal vaccin undanröjda. (Om retrovaccin och retrovaccination se Vaccin.) 
I <i>Sverige</i> är vaccinationen f. n. reglerad genom lagen om skyddskoppympning af 2 juni 1916, hvilken lag trädde i kraft 1 jan. 1917. Barn skall undergå skyddskoppympning senast under det kalenderår, då det fyller 6 år. Den, som haft smittkoppor eller som tre gånger eller någon gång efter början af de närmast föregående fem kalenderåren här i Sverige undergått vederbörlig skyddskoppympning, är befriad från ympningsplikt. Från skyddskoppympning skall ock den undantagas, som af sjukdom, sjukdomsanlag eller allmän svaghet anses komma att erhålla men af ympningen, och detta undantag gäller för ett år i sänder. Enär af motståndare till vaccinationen anförts, att barn tagit skada däraf, har i 1916 års lag stadgats att, om den, som är ansvarig för barns befordran till ympning, hyser farhåga för, att ympningen skall för barnet medföra ohälsa, som ej är blott tillfällig, och det med hänsyn till förebragta omständigheter kan antas, att sådan farhåga har sin grund i vederbörandes personliga erfarenhet af något fall af dylik ohälsa i samband med ympning af barn, må barnet undantas från ympning, hvarvid skriftlig ansökan därom skall inges till Medicinalstyrelsen senast under det kalenderår, då barnet fyller 5 år. Innan ansökningen göres, åligger det sökanden att personligen inställa sig i Stockholm inför Öfverståthållarämbetet, i annan stad inför magistraten och på landet hos kronofogden eller länsmannen i orten (kronofogdar och länsmän ha efter omorganisationen af fögderiförvaltningen efterträdts af landsfogdar och landsfiskaler) samt förebringa utredning om skälen för sina betänkligheter mot ympningen, hvarvid protokoll skall föras öfver hvad vid sökandens inställelse förekommit, och har sökanden att vid sin ansökning foga utdrag af detta protokoll. Finner Medicinalstyrelsen vid pröfning af sådan ansökan skäl icke vara förebragta, att undantag från ympning må meddelas, har styrelsen att underställa ärendet K. M:ts pröfning. — Skyddskoppympning må verkställas endast af den, som eger behörighet att utöfva läkarkonsten, samt, för vissa undantagsfall, jämväl af med. kandidat, som undergått föreskrifven kurs i skyddskoppympning. Skyddskoppympning skall ske med animalt ympämne (animal vaccin). I undantagsfall eger Medicinalstyrelsen förordna, att ympning jämväl med humaniseradt ympämne må ega rum, men sådan ympning må icke företagas utan särskildt medgifvande af den ympningspliktige eller dennes målsman. Om tillhandahållande och försäljning af animal vaccin förordnar konungen på framställning af Medicinalstyrelsen. Efter undergången ympning skall den ympade besiktigas af vederbörande ympare eller, där så befinnes nödigt, af särskild besiktningsförrättare. I stad, köping eller municipalsamhälle med egen tjänsteläkare åligger det hälsovårdsmyndigheten att anordna skyddskoppympning för allmänheten. Å landet bör af hälsovårdsmyndigheten anordnas särskilda ympnings- och besiktningsmöten. Skyddskoppympning, som verkställes på ympnings- och besiktningsmöte eller eljest på föranstaltande af hälsovårdsmyndighet, är afgiftsfri för den ympade. Ympare skall föra journal öfver utförda ympningar, och utdrag ur journalen skall i början af hvarje år insändas till vederbörande pastorsämbete, som skall i församlingsboken göra anteckning om fullgjord ympningsplikt. I allmän eller enskild skola eller läro- eller uppfostringsanstalt må icke till undervisning eller vård mottagas lärjunge, som icke undergått skyddskoppympning eller på grund af bestämmelserna i gällande lag därifrån är undantagen. Högsta tillsynen öfver skyddskoppympningen i riket tillkommer Medicinalstyrelsen. Förseelser mot lagen om skyddskoppympning höra under allmänt åtal. 1916 års lag, genom hvilken förut gällande k. reglemente för skyddskoppympning i riket af 29 sept. 1853 upphäfts, söker tillgodose på samma gång nutida vetenskapliga uppfattning som äfven den enskilda individens största möjliga frihet, utan att därigenom det skydd, som lagen afser att lämna samhället, i nämnvärd mån äfventyras. G. H. 
II. Vaccination i vidsträckt bemärkelse, skyddsympning mot andra infektionssjukdomar än koppor. Äfven härvidlag kallas de använda ympämnena vacciner. De skilja sig principiellt icke från vaccinen mot smittkoppor. Liksom denna bestå de i regel af mikroorganismer, extrakt på sådana, och genom deras införande i kroppen afses att vinna immunitet mot de af de resp. mikroorganismerna förorsakade sjukdomarna. Flera förf. använda ordet vaccination äfven om insprutningen i huden af ett immunserum, utan mikroorganismer, till skydd mot den mot serumet svarande sjukdomen. Beteckningen vaccination börjar slutligen användas om insprutning i huden eller blodet äfven af andra ämnen eller bakterier eller bakteriegifter än de, som förorsaka sjukdomen, endast ändamålet är att genom insprutningen bereda skydd mot eller bota en viss sjukdom. (Se nedan grupp A, 5). Med hänsyn till ympämnets beskaffenhet brukar antydda slag af vaccination delas i tre grupper. 
Grupp A) Bakterievaccination. Vaccinen utgöres af bakterier, bakterieextrakt o. d., som insprutas i huden; vaccinationen afser att alstra aktiv immunitet (se Serumterapi, sp. 195). Härvid bereder kroppen själf skyddsämnen mot sjukdomen under inverkan af den insprutade vaccinen. Skyddet börjar bli verksamt först 8—10 till flera dagar efter vaccineringen, men kan i stället kvarstå månader, t. o. m. år. Grupp B) Sero- l. serumvaccination. "Vaccinen" utgöres af ett immunserum, som insprutas i huden; vaccinen afser att ge passiv immunitet. Denna immunitet får kroppen till skänks, utan sitt åtgörande, utan eget arbete, genom de i immunserum befintliga skyddskropparnas 
page_number=123, index= - Vaccination 
insprutning (se Serumterapi, sp. 195). Skyddet efter en serumvaccination varar endast kortare tid, 2—3 veckor. Grupp C) Kombinerad bakterie- och serumvaccination l. Simultanympning (se Serumterapi, sp. 196). Vaccinen utgöres af bakterier (ev. deras gifter) och motsvarande immunserum, hvilka insprutas i huden samtidigt eller omedelbart efter hvarandra; vaccinationen afser att skänka den behandlade såväl aktiv som passiv immunitet. Det genom denna vaccination vunna skyddet kvarstår längre än efter serumvaccination. Framför den aktiva immuniseringen har simultanympningen fördelarna, att reaktionen efter ympningen är svagare och att skyddet inträder omedelbart (se Serumterapi, sp. 196). 
Till grupp A), bakterievaccinationen, höra nedanstående former: 1. <i>Vaccination med lefvande, virulenta bakterier,</i> sällan använd på människor. Utom den ofvan i sp. 205 nämnda <i>variolationen,</i> som äfven kan hänföras till denna grupp (se äfven Serumterapi, sp. 195), må nämnas Ferrans lyckade försök till vaccination mot kolera genom insprutning i huden af lefvande kolerakulturer och Haffkines motsvarande, likaledes framgångsrika vaccinationsförsök mot pest med lefvande pestbaciller. Genom Pfeiffers och Kolles undersökningar har det emellertid gjorts troligt, att vaccination med dödade bakterier ger lika godt resultat som med lefvande, hvarför förstnämnda metod öfvergetts i medicinsk praxis. Äfven i veterinärmedicinen har denna form af vaccination kommit till användning som skyddsmedel mot tuberkulos, boskapspest m. fl. — 2. <i>Vaccination med lefvande, med konst försvagade sjukdomsalstrare.</i> Försvagningen sker a) genom att bakterien får växa vid mycket höga temperaturer (vaccination mot mjältbrand, pest o. a.), b) medelst passage genom kroppen af mindre mottagliga djur. Smittkoppsgift från människa, som inympas på (får "passera") kalfvar, åstadkommer koppustler hos djuren, men dessas lymfa alstrar hos människor icke längre smittkoppor, utan endast vaccinkoppor (Fischer 1890). Smittkoppsgiftet har i kalfvens kropp ombildats till vaccin. Passagemetoden används vid vaccinberedningsanstalter och ger det yppersta ympämne. S. k. naturliga kokoppor hos kor kunna förklaras genom oafsiktlig infektion, t. ex. från en mjölkerska, behäftad med smittkoppor eller vaccinkoppor. (I senare fallet kan man tala om en sorts retrovaccination.) Om kokoppor utan ursprunglig smitta från människa förekomma hos nötkreatur, är osäkert. Till denna grupp hör äfven vaccination mot rödsjuka. Pasteur fann, att de bakterier, som förorsaka rödsjuka hos svin, försvagas i giftighetsgrad genom att växa i kaninkroppen, men att de få sin virulens stegrad genom passage i dufvor. Detta förhållande använde man en tid till att bereda vaccin mot rödsjuka, så att djuren först fingo insprutning med svagare vaccin från kanin-rödsjuka och senare med ett starkare från duf-rödsjuka. Till samma grupp kan äfven hänföras v. Behrings vaccination af nötkreatur mot tuberkulos genom insprutning i djuren af lefvando människotuberkelbakterier, hvilka för nötkreatur ega endast ringa virulens. De ifrågavarande vaccinerna mot tuberkulos framställas fabriksmässigt och komma i handeln under namn af bovovaccin (v. Behring) och tauroman (Koch), det senare en uppslamning af 0,02—0,04 gr. lefvande tuberkelbaciller i 10 kbcm. fysiologisk koksaltlösning. Äfven andra sådana preparat finnas i handeln, c) Vaccination med bakterier, som undergått försvagning genom intorkning. Hit höra Pasteurs vaccination mot hönskolera med 3—10 månader gamla kulturer af hönskolera, äfvensom hans vaccinationsmetod mot rabies. Se Bakteriologi, sp. 733—734, och Serumterapi, sp. 196. — 3. <i>Vaccination med dödade bakteriekulturer</i> (se Serumterapi, sp. 196—197). Bakterierna måste dödas på det mest skonsamma sätt, för att de i dem befintliga immuniserande substanserna icke skola förstöras. Som den bästa metoden gäller f. n. att upphetta bakterierna vid den lägsta temperatur, som ännu verkar dödande. De mest använda hithörande vaccinerna gälla skydd mot kolera, tyfoidfeber, pest samt dysenteri (rödsot). Om effektiviteten af dessa ympningar må ytterligare erinras om Savas erfarenheter ang. vaccination mot kolera i grekiska armen, i hvilken systematiska ympningar infördes under sista Balkankriget. Af de enligt föreskrift två gånger ympade 91,224 man sjuknade 644 (0,70 proc.), af 14,543 man, som ympats en gång, sjuknade 4,25 proc. och af 8,968 icke ympade män sjuknade 834 (9,29 proc.) i kolera. Dödligheten bland trots ympning insjuknade uppgick bland två gånger ympade till 10,20 proc., bland en gång ympade till 12,2 proc. och bland icke-ympade till 27,50 proc. — I fråga om vaccination mot tyfoidfeber kommer Hünermann vid bearbetning af hela materialet från de tyska armeerna från krigets början till 1915 till följande siffror. Bland icke-ympade tyfoidpatienter uppgick dödligheten till 9,6 proc., hvilket ungefär motsvarar letaliteten på fredssjukhusen. Procenten dödsfall bland dem, som trots ympning sjuknat i tyfoidfeber, var bland en gång vaccinerade 8,7 proc., två gånger 6,6 proc. och bland tre gånger vaccinerade 5,3 proc.; efter förnyad vaccination sjunker dödsprocenten till 2,6 proc. Enligt Hünermann är tyfusvaccinationens inverkan på insjukningssiffran mindre säker än dess inverkan på dödssiffran. Citron hade under kriget tillfälle att göra samtidiga iakttagelser på den tyska militären och den franska civilbefolkningen (män, kvinnor, barn) i de af tyskarna ockuperade provinserna. Den hufvudsakliga skillnaden mellan dessa grupper var, att militären var vaccinerad, civilbefolkningen däremot icke. Civilbefolkningen befann sig före insjuknandet i ett dåligt näringstillstånd, under det att soldaterna i regel voro friska, välnärda. Skillnaden i sjukdomens karaktär var dock så betydande, att den icke kunde förklaras genom detta förhållande ensamt. Bland soldaterna såg han endast de lättaste former, bland civilbefolkningen iakttogos däremot de svåraste och långvarigaste sjukdomsförlopp. Dödligheten bland soldaterna var minimal och träffade i Citrons iakttagelseområde endast oympade soldater. Dödligheten å civillasarettet uppgick till 20 proc. Enligt de i tyska hären gällande bestämmelserna skedde första vaccinationen med 0,5 kbcm. vaccin (500 mill. bakterier), den andra och tredje med resp. 1 kbcm. (1,000 mill. bakterier) och med 7—8 dagars mellanrum mellan ympningarna. Vaccinationen upprepades hvar 6:e 
page_number=124, index= - Vaccination 
månad; vid första gången förnyad ympning (revaccination) vaccinerades två gånger med resp. 0,5 och 1 kbcm. vaccin. Vid ytterligare upprepningar vaccinerades endast en gång med 1 kbcm. vaccin. — Erfarenheterna rörande effektiviteten af vaccination mot pest och dysenteri gå i samma riktning som för tyfoidfeber och kolera; allmän enighet råder därom, att vaccination utöfvar ett beaktansvärdt inflytande såväl på dödlighets- som på sjuklighetssiffrorna och på sjukdomsförloppets karaktär. Bakterievaccinationerna synas emellertid ännu icke i effektivitet kunna täfla med vaccinationen mot smittkoppor. Äfven till skydd mot epidemisk hjärnhinneinflammation har användts vaccination med i värme dödade meningokokker; i Sverige först af professor Alfred Pettersson. — 4. <i>Bakterievacciners användning till sjukdomars botande,</i> den s. k. autovaccinationsmetoden (se Serumterapi, sp. 197). Detta slags vaccinering används mest mot furunkulos och akne och mot kroniska varbildningar, förorsakade af stafylokokker och streptokokker, vidare vid kroniska coliinfektioner (pyelit, cystit), mot ozaena och på sista tiden äfven mot tyfoidfeber, dysenteri o. a. sjukdomar. Resultaten ofta gynnsamma. — 5. <i>Icke specifik vaccinbehandling</i> sker med andra bakterier eller ämnen än de, genom hvilka sjukdomen förorsakas. Tyfusvaccin, särskildt om den insprutas i blodet, har ibland med framgång kunnat användas till tyfoidfebers botande. Den har haft gynnsam inverkan på feberförloppet och läkningsprocessen. Gynnsamma resultat ha emellertid vid samma sjukdom vunnits äfven genom vaccination med icke specifika ympämnen, t. ex. <i>Bacillus pyocyaneus</i> l. <i>Bacillus coli</i> (se Bakteriologi, sp. 720). Goda resultat har man fått äfven genom insprutningar af några kbcm. mjölk eller af deuteroalbumos. Äfven vid andra infektionssjukdomar berättas om gynnsam inverkan af insprutningar af ägghvitämnen och derivat af sådana, t. ex. vid ögon- och öronsjukdomar, akut ledgångsreumatism o. a. Olika organsystems normala verksamhet stegras enligt Weichardt under inverkan af ägghvitklyfningsprodukter i ringa mängd. Han kallade denna icke specifika stegring för <i>protoplasmaaktivering.</i> Svårigheter finnas emellertid att rätt dosera sistnämnda "vacciner". Vid insprutning i kroppen i olämplig mängd kunna dessa ämnen medföra mera skada än gagn. — 6. <i>Vaccination med extrakt af bakterier.</i> Man har försökt genom autolys, extraktion med vatten samt kemiska och mekaniska medel erhålla i lösning de immuniserande ämnena i bakteriekropparna för att därigenom erhålla vacciner med mindre retande verkan än den, som framkallas genom insprutning af bacillerna. Ett sådant extrakt är pyocyanas, som erhålles fabriksmässigt genom autolys af Bacillus pyocyaneuskulturer. Det har fått användning — jämte serum — vid difteri till inandning i form af spray eller till pensling för att påskynda lösning af difterimembraner och vid septiska sjukdomsfall. De olika slagen af tuberkulin utgöras af extrakt på tuberkelbakterier (se Serumdiagnostik); mallein är ett ympämne, som består af ett extrakt på rotsbakterier (se Rots). Hit höra äfven de s. k. <i>bakterieplasminerna,</i> som erhållas genom söndermalning af bakteriemassor, t. ex. tyfus-, kolerabakterier o. a., samt pressning af dem vid 400—500 atmosfärers tryck, hvarvid man vinner cellsafter, som benämnas <i>plasminer</i> (tyfoplasmin, koleraplasmin o. s. v.), innehålla lösningar af de specifika endotoxinerna — analoga med endoenzymer (se d. o.) — och eventuellt kunna användas till vaccinering. — 7. <i>Vaccination med bakteriers ämnesomsättningsprodukter.</i> Vissa bakterier bilda lösliga gifter, toxiner, i flytande näringssubstrat, t. ex. difteri-, tetanus-, dysenteribakterier (se Bakteriologi, sp. 724, och Serumterapi, sp. 194) och Bacillus botulinus, en köttförgiftningsbakterie (se Serumterapi, sp. 194). Genom insprutning af toxiner i huden eller i blodet på människor eller djur uppstå i blodet antitoxiner. Vaccination med toxiner ensamma för vinnande af immunitet har i fråga om människor företrädesvis haft teoretiskt intresse. Toxininsprutningar använder man hufvudsakligen på djur för att vinna ett antitoxinrikt blodserum, användbart till serovaccination och serumterapi. 
B) Sero- l. serumvaccination har kommit till användning — utom mot difteri — mot stelkramp samt, ehuru mera sällan, mot kolera, pest, dysenteri o. a. sjukdomar. Under Världskriget behandlades de sårade med insprutningar af tetanusserum till skydd mot stelkramp, för hvilken sjukdom stor fara hotade från de ofta med jord och smuts förorenade såren (se Serumterapi, sp. 194). Om ett af barnen i en familj sjuknar i difteri, kunna de friska barnen skyddas mot sjukdomen genom en serovaccination med difteriserum. Skyddet mot sjukdomen inträder omedelbart, så snart serum inkommit i blodet och brukar kvarstå omkr. tre veckor. Insprutningen företas helst intramuskulärt (se Bakteriologi, sp. 734, och Difteri). Skulle ett barn trots serovaccinationen sjukna i difteri, förlöper sjukdomen i allmänhet lindrigt. Fara för anafylaxi, utslag af öfverkänslighet mot serum, kan dock undantagsvis hota, om ett sådant barn sjuknar i difteri och därför får en ny seruminsprutning (se Serumdiagnostik, sp. 191, och Serumsjuka). För att hindra utbrott af anafylaxi, som hotar vid en mer än 12 dagar senare förnyad insprutning af serum från samma djurslag, kan man för serumvaccinationer använda sera af immuniserade får, getter eller nötkreatur, under det man för de terapeutiska insprutningarna använder serum från immuniserade hästar. 
C) Kombinerad bakterie- och serumvaccination, Simultanympning (se Serumterapi, sp. 194 och inledningen till denna artikel). Under grupp C anförda slag af vaccination har i fråga om människosjukdomar kommit till större praktisk användning i difteriprofylaxen. I detta fall används difterigift i blandning med motsvarande antitoxinhaltiga sera i sådant förhållande, att blandningen vid insprutning på marsvin icke förorsakar förgiftning. Dylik vaccinering till skydd mot difteri utföres i stor utsträckning, särskildt i Nord-Amerika. Den har visat sig alldeles ofarlig, ympskyddet har, enligt erfarenheten hittills, varat mycket länge. Simultanympning (ev. sensibiliserad vaccin; se nedan) har kommit till användning äfven mot pest, tyfoidfeber, dysenteri, kolera och tuberkulos. I veterinärmedicinen ha sådana ympningar kommit till stor användning. Till grupp C hör äfven vaccination med s. k. sensibiliserad vaccin, hvilken består af lefvande eller 
page_number=125, index= - Vaccination - Vaccinera - Vaccinioideae - Vaccinium 
dödade bakterier, som blifvit uppslammade i sina resp. specifika sera, hvarefter bakterierna genom centrifugering skiljas frän serum. De skyddande ämnena i serum vidhäfta fortfarande bakterierna och åstadkomma vid dessas införande i kroppen en passiv immunitet under kortare tid, under hvilken kroppen kan hinna att under inverkan af de insprutade bakterierna bereda sig ett varaktigare ympskydd (se Serumterapi, sp. 196). — Litt.: K. Sundberg, "Medicinsk bakteriologi och immunitetslära" (1915), samt A. Dieudonne och W. Weichardt, "Immunität, schutzimpfung und serumtherapie" (1918). G. Wrgn. 
<b>Vaccinera</b> [vakksi-], <i>med.</i>, företaga skyddsympning, inympa vaccin (se d. o. och Vaccination). — Vaccinatör, fem. vaccinatris, person, som vaccinerar. 
<b>Vaccinioideae,</b> Vacciniaceae [vakksīn-], <i>bot.</i> Se Ericaceae. 
<b>Vaccinium</b> [vakks-] L., <i>bot.</i>, ett formrikt växtsläkte af omkr. 100 halfbuskar och buskar hörande till fam. <i>Ericaceae,</i> underfam. <i>Vaccinioideae</i> med utbredning i det norra halfklotets kalla, tempererade och subtropiska trakter. Hyllet är öfversittande, ståndarna äro 8—10, fruktämnet är femrummigt, frukten bär. Blommorna sitta ensamma i bladvecken eller i klasar. Släktet indelas i 5 undersläkten, hvilka ofta uppfattas som egna släkten: <i>Batodendron</i> i Mexico och Nord-Amerika, med öppet klocklik, femklufven krona och knappt ätbara bär (hit hör den ända till 8 m. höga <i>V. arboreum</i>), <i>Cyanococcus</i> i Nord-Amerikas atlantiska stater med cylindriskt krukformig, femtandad krona och blåsvarta ätliga bär, <i>Oxycoccus</i> med fribladig krona och röda ätliga bär, <i>Eu-Vaccinium</i> med krukformig, tandad krona och blåsvarta eller röda, ätliga bär (sektionerna <i>Myrtillus</i> med ensamma blommor i bladvecken och <i>Vitis idaea</i> med blommor i klase) och <i>Epigynium</i> med många, ofta epifytiskt växande arter i Ostindien. I Sverige finnas 5 arter. Den viktigaste af dessa är lingonbusken, <i>V. vitis idaea</i> L. (fig. 1), som är en lågväxt, ofta något nedliggande buske med 12—15 cm. höga grenar, uppbärande spiralställda, ständigt gröna (under vintern kvarsittande), läderartade, omvändt äggrunda blad, hvilkas kanter äro tillbakavikna och naggsågade. Öfre ytan är mörkt grön och den undre blekgrön, med strödda små hartspunkter, hvarigenom lingonbladen skiljas från mjölonrisets i Sverige officinella blad (se Arctostaphylos). Blommorna äro sambladiga, klocklika, med vanligen 4 (stundom 5) tänder, rödletta eller hvita, sammangyttrade i toppstående, lutande klasar. Foderbrämet är likaledes vanligast 4-klufvet. Ståndarna äro 8 (sällan 10). Knapparna sakna horn. Lingonbusken ("lingonriset") växer allmänt i våra barrskogar och har vidsträckt utbredning i norra halfklotets kallare, tempererade skogbärande länder. De röda (sällsynt hvita), runda bären, hvilka mogna i slutet af aug. eller i början af sept., äro allmänt begagnade i hushållen för sin behagligt sura smak (af citronsyra), vanligen insyltade med socker eller sirap. Om de helt enkelt endast inläggas i vatten, kunna de på grund af sin halt af bensoesyra länge bevaras nästan oförändrade, hvad den friska, sura smaken beträffar. Lingon äro en stor utförselvara från det sydliga Sverige, i synnerhet Småland. Lingonsylt nyttjas ofta till stekt kött o. d.; utblandadt i vatten, är det en törstsläckande feberdryck. <i>Baccae vitis ideae</i> (lingonbär), syltade eller förvarade i vatten, voro fördenskull förr officinella. Kransar af lingonris nyttjas, som bekant, allmänt till s. k. "grafkransar", antagligen emedan lingonbladen länge bibehålla sin gröna färg. Jämte 
page_number=126, index= - Vaccinium 
namnet lingon finnas i folkspråket många andra, t. ex. kröser, tyttabär, bremle, tysling m. fl. — <i>Vaccinium Myrtillus</i> (<i>Myrtillus nigra</i>), hvars frukt har flera svenska namn, t. ex. blåbär, slinnor, slynnen, slyngon samt rockbär. Blåbärsriset (fig. 2) är en liten buske, som allmänt växer i Sveriges skogar och har upprätta, oregelbundet trekantiga grenar, hvilkas yngsta skott (årsskott) äro gröna. Bladen, som affalla under vintern, äro äggrunda, fint sågade och gulgröna. Blommorna sitta ensamma i bladvecken och äro hängande samt ha sambladiga, nästan klotrunda kronor af rödlett färg. Ståndarna äro vanligast 8, med 2 sporrelika bihang å knapparna. Frukten är ett vid mognaden svart, blådaggigt, klotrundt bär med många frön och en starkt färgande, rödblå, sötsyrlig saft. Dessa bär, <i>baccae Myrtilli, fructus Myrtilli,</i> "torkade blåbär", äro officinella, och en nypa intages flera gånger dagligen såsom huskur mot diarre. Färska bär anrättas till soppor och kräm, som ätes med mjölk. De innehålla organiska syror samt garfämne. Bären användas äfven syltade, ofta i förening med andra bär ("blandsylt"). Blåbärssaft kan användas till framställning af "rödt vin", efterliknande de franska Bordeaux-vinerna. — En annan art, <i>Vaccinium uliginosum</i> L. (<i>Myrtillus uliginosa;</i> fig. 3), som växer i tufviga kärr eller på sumpig mark, har trinda grenar med omvändt äggrunda, helbräddade, blågröna, om vintern affallande blad. Blommorna äro samlade i klasar i grenspetsarna, och blomkronorna äro äggformigt klocklika. Bären ha många svenska namn, t. ex. odon (hos äldre förf. "odensbär", af isl. <i>oðr,</i> galen, emedan bären, förtärda i större mängd, förorsaka yrsel och hufvudvärk), blåbuk, bäljon, otterbär, gorvälta, obär, svålon, vamstöt, ölbär samt "blåbär" i Västergötland, där de vanliga blåbären kallas slinnor. Odonbären äro något aflånga, otydligt kantiga, med ett blågrått daggöfverdrag. Saften är färglös och smaken sötaktig, med en något fadd bismak. Dessa bär ha föga användning i hushållen. — En tredje art, <i>V. oxycoccus</i> L., <i>Oxycoccus palustris</i> (<i>Oxycoccus quadripetalus;</i> fig. 4), är en liten krypande buske, som växer i kärr, helst på hvitmossetufvor. De kallas vanligen tranbär eller tranjuter, men benämnas äfven tränjon och myrbär. Tranbärsriset har nedliggande, refviga, rotslående, örtliknande fina stammar med många grenar och spiralställda, hela, öfvervintrande blad, som ha tillbakavikna kanter, den öfre ytan glatt, glänsande grön, den undre gråhvit. Blommorna sitta på långa, röda skaft i grenspetsarna, ensamma eller i fåblommiga flockar. Kronorna bildas af 4 (sällan 5) fria, röda kronblad, först stjärnlikt utbredda, men snart nedböjda. Ståndarna äro vanligast 8, med styft hvithåriga strängar. Frukten är ett ärtstort bär, har en rent sur smak och var förr officinell (<i>baccae Oxycocci</i>) till beredning af en angenämt smakande sirap, hvilken används till feberdrycker. Bären, som mogna sent, insamlas bäst tidigt på våren, medan ännu mossarna äro frusna. Af dem beredas i hushållen sylt och gele. I Nord-Amerika är släktet <i>V.</i> representeradt af många arter, bland hvilka flera slags "blåbär", såsom <i>V. pennsylvanicum, V. canadense</i> och andra arter af undersläktet <i>Cyanococcus,</i> allmänt användas på samma sätt som <i>V. Myrtillus</i> hos oss. Äfven i Anderna finnas "blåbär", mortina (<i>V. Mortinia,</i> hörande till sektionen <i>Vitis idaea</i>). Af ekonomisk betydelse är vidare den mycket storfruktiga <i>V. macrocarpum</i> (af undersläktet <i>Oxycoccus</i>), som förekommer i Nord-Amerika och på den holländska ön Terschelling samt äfven odlas. Om amerikanska släktet <i>Gaylussacia</i> se d. o. O. T. S. (G. L—m.) Fig. 3. Odonbuske (<i>Vaccinium uliginosum</i>). <i>1</i> blommandegrenar, <i>2</i> bär, <i>3</i> blomma, <i>4</i> ståndare, <i>5</i>bär sedt ofvanifrån.Fig. 4. Tranbärsväxt (<i>Vaccinium oxycoccus</i>). <i>1</i> blommandeexemplar af en småbladig form (<i>Oxycoccus palustris*microcarpus</i>), <i>2</i> bär af denna, <i>3</i> gren med bär afen storbladig form (artens hufvudform), <i>4</i> blad af denna sedt från undersidan. 
page_number=127, index= - Wace, Robert - Wace, Henry - Wace, Alan John Bayard - Wach, 1. Karl Wilhelm - Wach, 2. Henriette Johanne - Wach, Adolf - Wachan - Wachau - Wachenhusen, Hans - Vachenrot, Etienne 
<b>Wace</b> [ωe͡i's], Robert, engelsk-normandisk trouvere på 1100-talet (födelse- och dödsår okända), f. på ön Jersey, studerade i Caen och fick af Henrik II ett prebende vid katedralen i Bayeux. W:s rimkrönika <i>Roman de Brut</i> (äfven kallad "Brut d'Angleterre", 1155; utg. 1836—38), som ganska noga följer Geoffrey of Monmouths "Chronicon sive historia Britonum", innehåller 18,000 versrader (fyrfotade jamber) i strof-form, utgår från en uppdiktad sonson till Æneas, Brutus, som skulle ha varit Englands förste konung och bl. a. innehåller den berömda sagan om kung Artur och riddarna af runda bordet. Den öfversattes på engelska och utvidgades af Layamon (se denne). I krönikan <i>Roman de Rou</i> (utg. 1827 och 1877) tecknar W. med betydligt större kraft, dels i fyrfotade jamber, dels i alexandriner, de normandiske hertigarnas historia. Dessa bägge diktverk stå ingalunda högt i poetiskt hänseende, men skattas som minnesmärken af den äldre normandisk-franska dialekten. (F. V.) 
<b>Wace</b> [ωe͡i's], Henry, engelsk ortodox teolog, f. 1836 i London, utbildades bl. a. i Rugby och King's college, London, blef curate på olika platser från 1861, höll Bampton-föreläsningar i Oxford 1879, blef professor i kyrkohistoria vid Londons universitet (King's college) 1875 och var dess principal 1883—96. 1903 blef han dean (domprost) i Canterbury. Han är mest bekant som (jämte W. Smith) utgifvare af <i>Dictionary of Christian biography</i> etc. (4 bd, 1877—87) och (jämte W. C. Piercy) <i>Dictionary of Christian biography and literature to the end of the 6th century A. D. with an account of the principal sects and heresies</i> (1911). Han har författat äfven <i>The principles of the reformation</i> (1911) och under Världskriget <i>The war and the gospel</i> (1917) samt utgett bl. a. Luthers tidigare skrifter. Hj. H—t. 
<b>Wace</b> [ωe͡i's], Alan John Bayard, engelsk arkeolog, f. 1879, studerade i Cambridge och vid de engelska arkeologiska instituten i Aten och Rom, föreläste 1912—14 i gamla historien och arkeologi vid universitetet i S:t Andrews och är sedan 1914 direktör för British school at Athens. W. har utfört viktiga utgräfningar i nordöstra Grekland, hvilkas resultat publicerats i tidskrifter samt i det tills. med M. S. Thompson utg. arbetet <i>Prehistoric Thessaly</i> (1912). T. J. A. 
<b>Wach.</b> 1. Karl Wilhelm W., tysk målare, f. 1787 i Berlin, d. där 1845, var i Berlin elev af Kretschmer och af akademien och var den förste tyske målare, som efter krigsåren sökte fransk skola. Han studerade 1815 i Paris för David och Gros, vistades 1817—19 i Italien och var sedan verksam i Berlin, där han blef professor vid akademien. Han utförde många religiösa målningar i protestantisk anda (bl. a. en <i>madonna</i> mellan Luther och Melanchthon), <i>De nio muserna,</i> plafond i Schauspielhaus, kartonger till glasfönster och porträtt. — 2. Henriette Johanne W., den föregåendes syster. Se Paalzow. 1. G—g N. 
<b>Wach,</b> Adolf, tysk rättslärd, f. 11 sept. 1843 i Kulm, blef 1868 privatdocent i Königsberg, 1869 professor i Rostock samt efter att ha verkat såsom professor vid några andra af Tysklands universitet 1875 professor i Leipzig. Hans hufvudverk är <i>Handbuch des deutschen civilprozessrechts I</i> (1885), som tyvärr aldrig blifvit fortsatt. W. är en synnerligen skarpsinnig och grundlig processualist, hvars skrifter inom processrättsvetenskapen städse lämna den i denna rättsdisciplin mera försigkomne rik behållning. Af många skattas han såsom Tysklands främste processualist under de senare årtiondena. W. har utom sina processrättsliga arbeten utgett äfven skrifter på straffrättens område, bland hvilka särskildt må nämnas <i>Die reform der freiheitsstrafe</i> (1890). E. K. 
<b>Wachan,</b> landskap i nordöstra Afganistan, omfattar området mellan de små floderna Pamir och W., hvilka förena sig till Pandsch, Amu-Darjas källflod. W., som bildar en smal kil, inskjuten mellan Ferghana och Chitral, tillhör Pamirsystemet och är ett alpland med hårdt klimat och nästan utan trädvegetation. Förbindelserna med yttervärlden gå i flodernas riktning åt ö. och v.; området förmedlar därför trafiken mellan Öst- och Väst-Turkestan samt har utgjort buffertstat mellan Indien och Ryska Asien. Invånarna, en blandning af tadjiker och ösbeger, tala ett eget iranskt idiom och äro muhammedaner. Hufvudort Kila-Pendscha. A. N—d. 
<b>Wachau,</b> by 6 km. s. ö. om Leipzig, var i "folkslaktningen" 16 okt. 1813 stridens hufvudpunkt. 
<b>Wachenhusen</b> [-hosen], Hans, tysk skriftställare, f. 1 jan. 1823 i Trier, d. 23 mars 1898 i Marburg, företog resor, först till Skandinaviska halfön och Island, därefter till olika världsdelar, och upplefde många äfventyr. Han öfvervar som åskådare nästan alla europeiska krig under nyaste tiden och skildrade dem i tidningskorrespondenser, som sedermera sammanförts i bokform. Bland hans utgifna arbeten må nämnas <i>Von Widdin nach Stambul</i> (1855; om Krimkriget), <i>Das neue Paris</i> (s. å.), <i>Reisebilder aus Spanien</i> (1857; "Resebilder från Spanien och Turkiet", 1859), <i>Die frauen des kaiserreichs</i> (1858, många uppl.; "Kejsardömets qvinnor", 1870), romanen <i>Rom und Sahara</i> (4 bd, 1858; 4:e uppl. 1871), <i>Tagebuch vom italienischen kriegsschauplatz</i> (1859), <i>Halbmond und doppeladler</i> (1860), Freischaren <i>und royalisten</i> (1860, 3:e uppl. 1867; om Garibaldis fälttåg), <i>Unter dem weissen adler</i> (1863, 2:a uppl. 1885; om polska resningen), <i>Vor den Düppeler schanzen</i> (1864), <i>Tagebuch vom österreichischen kriegsschauplatz</i> (6 uppl. 1866), <i>Pariser photographien</i> ("Paris 1867. Bilder från expositionen", 1867), <i>Vom armen ägyptischen mann. Mein fellahleben</i> (1871) och <i>Tagebuch vom französischen kriegsschauplatz</i> (2 bd, 1871), hvilken vann en mycket stor spridning. W. författade dessutom en mängd romaner, i hvilka jäktas starkt efter yttre effekt, samt memoarerna <i>Aus bewegtem leben</i> (2 bd, 1890; 2:a uppl. 1895). (F. V.) 
<b>Vacherot</b> [vaʃrå], Étienne, fransk filosof, 
page_number=128, index= - Vachenrot, Etienne - Wachler, Johan Friedrich Ludwig - Wachschlager, Georg - Wachsburg, slott. Se Gleichen - Wachsmuth, 1. Ernst Wilhelm Gottlieb - Wachsmuth, 2. Kurt 
f. 1809 i Langres, d. 1897 i Paris, blef studierektor vid École normale i Paris 1837 och professor i filosofi vid Sorbonne 1839. För de frisinnade uttalanden i religiösa frågor, som han gjort i <i>Histoire critique de l'ecole d'Alexandrie</i> (3 bd, 1846-51), anklagades han från katolskt kyrkligt håll, suspenderades och afskedades ur statens tjänst 1852. Denna förföljelse eggade honom att offentliggöra äfven sina radikala politiska åsikter, i skriften <i>La democratie</i> (1859). Härför dömdes han till böter och fängelse och var under hela 1860-talet beröfvad alla politiska rättigheter. Dock utnämndes han 1868 till medlem af Franska institutet. Han hade då utgett sitt filosofiska hufvudarbete, <i>La metaphysique et la science</i> (2 bd, 1858; 2:a uppl., 3 bd, 1863). Närmare utvecklade han sina religionsfilosofiska åsikter i <i>La religion</i> (1868). Under Paris' belägring (och till Thiers' fall 1873) beklädde han posten som mär i 5:e arrondissemanget. I febr. 1871 invaldes han i nationalförsamlingen och var en af de tre deputerade, som i Versailles mottogo fredspreliminärerna. Till den nya kammaren af 1876 blef han icke vald. V. var inom filosofien Cousins lärjunge och Taines lärare. Han intog under inflytande äfven af Kant och Hegel en förmedlande ståndpunkt mellan den eklektiska spiritualismen och positivismen. Han sökte försvara en "positiv metafysiks" berättigande såsom en på psykologien grundad vetenskap om det hela, hvilken behandlar principerna för all kunskap. Moralen betraktade han som själfständig i förhållande till all positiv religion; ej blott dess form, utan äfven dess innehåll kan enligt V:s åsikt vetenskapligt grundas på vårt omedelbara sedliga medvetande. Den Gud, som enligt V:s åsikt är den religiösa fromhetens verkliga föremål, skiljer han med bestämdhet från det oändliga väsen, som i metafysiken fattas som det absoluta. Gud är för honom det ideal af fullkomlighet, som fattas af vår tanke samt eldar och helgar vår vilja. I denna bemärkelse eger gudsbegreppet den högsta sanning, men det är oriktigt, när teologien tillägger Gud realitet och personlighet. Mången ansåg, att V. i sina senare skrifter, bl. a. <i>La science et la conscience</i> (1870) och <i>Le nouveau spiritualisme</i> (1884), svikit sin ungdoms frihetsideer, men själf trodde han sig ha förblifvit dem trogen, ehuru han lärt sig misströsta om deras snara förverkligande och därför gjorde tron på utvecklingen till sin religion. Jfr L. Olle-Laprune, "V." (1898), D. Parodi, "La philosophie de V." (i "Revue de metaphysique et de morale", 1899), och E. Boutroux, "Notice sur V." (i "Comptesrendus de l'Academie des sciences morales et politiques", 1901). 
S-e. 
<b>Wachler</b>, Johann Friedrich Ludwig, tysk litteraturhistoriker, f. 1767 i Gotha, d. 1838 i Breslau, blef professor 1794 i teologi och 1797 tillika i historia vid universitetet i Rinteln, 1801 i filosofi och historia samt 1802 dessutom i teologi vid Marburgs universitet, 1805 konsistorialråd där, 1814 professor i historia samt konsistorialråd i Breslau och 1824 överbibliotekarie vid universitetet där. Bland W:s arbeten, hvilka utmärkas för grundlighet, själfständiga omdömen och god stil, må nämnas <i>Handbuch der geschichte der litteratur</i> (2 bd, 1804; 3:e uppl. i 4 bd 1833), <i>Geschichte der historischen forschung und kunst</i> (2 bd, 1812-20), <i>Vorlesungen über die geschichte der deutschen nationallitteratur</i> (2 bd, 1818-19; 2:a uppl. 1834) och <i>Philomathie</i> (3 bd, 1818-22). Han utgaf 1793-1823 "Neue theologische annalen". 
(F. V.) 
<b>Wachschlager</b>, Georg, friherre, diplomat, f. 2 nov. 1648 i Thorn, där hans fader, Daniel W., slutligen blef burggrefve, d. 20 nov. 1720 i Stockholm, studerade i Königsberg, var polska sändebudet Morstein följaktig till Rom och var 1674-78 anställd som sekreterare hos svenske ambassadören i Polen, Lilliehöök. 1693 blef han kommissionssekreterare och 1698 resident i Warschau, men ålades 1700 af konung August att lämna denna stad i sammanhang med kriget emot Sverige. Knuten vid Karl XII:s högkvarter, spelade han en framträdande roll vid underhandlingarna med polackerna 1702-06; så t. ex. var han en af Sveriges representanter vid förhandlingarna om Augusts afsättning (1704) och fred med Polen (1705). W., som 1704 erhållit statssekreterares karaktär, utnämndes 1708 till envoye hos konung Stanislaus och vistades som sådan hufvudsakligen i Königsberg, tills han 1715, förvisad af preussiska regeringen, reste öfver till Sverige, hvarefter han 1716 utnämndes till hofkansler. W. upphöjdes 1711 i adligt och 1719 i friherrligt stånd. 
(N. H-tz.) 
<b>Wachsenburg</b>, slott. Se Gleichen. 
<b>Wachsmuth</b> [-mot]. 1. Ernst Wilhelm Gottlieb W., tysk historiker, fornforskare, f. 1787 i Hildesheim, d. 1866 i Leipzig, var en tid anställd som lärare i de italienska och engelska språken vid universitetet i Halle samt blef professor 1820 i gamla och nya språk i Kiel och 1825 i historia i Leipzig. W. utgaf ett stort antal arbeten, behandlande nyare tidens historia, bland hvilka det mest betydande är <i>Historische darstellungen aus der geschichte der neuern zeit</i> (1831-35). På den klassiska fornforskningens område skaffade han sig ett berömdt namn, i synnerhet genom <i>Hellenische alterthumskunde aus dem gesichtspunkte des staats</i> (4 bd, 1826-30; 2:a uppl. 1844-46). - 2. Kurt W., tysk arkeolog, f. 1837 i Naumburg, d. 1905 i Leipzig, professor i Marburg, Göttingen, Heidelberg och Leipzig, utgaf åtskilliga arbeten i klassisk filologi och fornkunskap, bl. a. <i>Die stadt Athen im alterthum</i> (I, II, 1, 1874-90). 
1-2. A. M. A. 
page_number=129, index= - Wacht am Rhein, Die - Wachtel, Theodor Johann Georg - Wachtmeister, Vaktmästare - Wachtmeister, svenska adliga ätter - Wachtmeister, 1. Hans, krigare ( f. ?, d. 1590) - Wachtmeister, 2. Hans, friherre (f. 1609, d. 1652) - Wachtmeister, 3. Hans, grefve (f. 1641, d. 1714) 
<b>Wacht am Rhein,</b> Die [di vacht am rajn], "Vakten vid Rhen", tysk folksång, som i synnerhet under fransk-tyska kriget 1870-71 blef populär. Poemet diktades 1840 af Max Schneckenburger (se d. o. 2), då den vänstra Rhenstranden hotades af fransmännen, och tonsattes af flera musiker, slutligen af Karl Wilhelm (f. 1815, d. 1873, ledare för Liedertafeln i Krefeld 1840-65). Den sistnämndes tonsättning, af 1854, blef den folkkära melodien. Tonsättaren erhöll 1871 en pension af 3,000 mark. "Die wacht am Rhein" utgör ämnet äfven för en genom otaliga gravyrer m. m. välbekant tafla af Lorenz Clasen (se denne) samt för det väldiga, 1883 aftäckta Niederwalds-monumentet (se Niederwald). A. L.* 
<b>Wachtel,</b> Theodor Johann Georg, tysk sångare, f. 1823 i Hamburg, d. 1893 i Frankfurt a. M., var son af en åkare och biträdde fadern i yrket, till dess hans ovanliga tenor ådrog sig uppmärksamhet hos sånglärarinnan Julie Grandjean, som åtog sig hans utbildning, hvarefter han erhöll operaengagemang i Hamburg (1849), Schwerin, Dresden, Hannover (1854), Berlin, Darmstadt, Wien o. s. v. Snart vorden en rik man, antog han ej vidare fast anställning, utan gasterade än här, än där, såsom i London 1862-68, Paris 1869. Amerika 1871, Sverige 1880 o. s. v. samt drog sig 1887 tillbaka från scenen. W. hörde till de s. k. "fenomenen", hos hvilka man mera beundrar själfva röstmaterialet än uttrycket eller sångkonsten. Hans tenor var ytterst kraftig, mjuk och omfångsrik: upp till höga <i>c</i> med bröströst och ända till <i>e</i> med "mixte". Hans mest berömda partier voro <i>Arnold</i> i "Wilhelm Tell", <i>Manrico</i> i "Trubaduren", <i>George Brown</i> i "Hvita frun" och framför allt <i>Postiljonen från Longjumeau,</i> i hvilken roll han med sin yrkesmässiga virtuositet i klatschandet med piskan väckte lika mycket jubel som med sin sång. A. L.* 
<b>Wachtmeister,</b> Vaktmästare, vid de stående trupper, som i Tyskland uppsattes mot slutet af medeltiden, benämning på tre grader: <i>general-wachtmeister, oberst-wachtmeister</i> och <i>wachtmeister</i> (den sistnämnde motsv. fanjunkaren inom ett kompani). Under tidernas lopp utbyttes den förstnämnda beteckningen mot "generalmajor", den andra mot "major". Benämningen "wachtmeister" har bibehållits vid kavalleriet i Tyskland, Österrike och Ryssland såsom beteckning för den äldsta underofficersgraden (våra fanjunkare). C. O. N. 
<b>Wachtmeister,</b> svenska adliga ätter, som härstamma från Hans W. (se W. 1), hvilken från Livland inkom till Sverige och adlades 1578. Hans sonson Hans (se W. 2) blef 1651 friherre med Björkö (i Karelen) till friherreskap och är stamfader för <i>friherrliga ätten W. af Björkö.</i> Två af hans söner blefvo grefvar, nämligen Hans (se W. 3) 1687, stamfader för <i>grefliga ätten W. af Johannishus</i> (i Livland. Se "Ett litet problem", i "Personhist. tidskr.", XIII, 1911), och Axel (se W. 4) 1693, stamfader för den 1708 på svärdssidan utgångna grefliga ätten <i>W. af Mälsåker</i> (i Södermanland). Den ofvan nämnde friherre Hans W:s sonsons son Karl Adam (se W. 7) erhöll 1799 greflig värdighet. Dennes brorson, friherre Karl Axel Didrik (f. 1780, d. 1837), hvilken 1806 lämnade Sveriges tjänst med öfverstelöjtnants afsked och bosatte sig i Pommern, blef 1816 preussisk grefve. Hans ätt lefver ännu i Preussen. - Grefve Hans W:s af Johannishus sonsons son, riksdrotsen Karl Axel W. (se W. 8) antog, med stöd af k. br. 5 april 1808, då han efter sin moder (se Trolle, släktöfversikten) tillträdde fideikommisset Trolleberg, namnet Trolle-W. Detta namn skall, jämte Trolle-vapnet i förening med det wachtmeisterska, bäras af den af hans efterkommande af släkten W., som innehar nämnda fideikommiss (fideikommissrätten öfverflyttades 1830 från Trolleberg till Ljungby, sedermera kalladt Trolle-Ljungby). 
1. Hans W., krigare, f. i Estland, af en gammal baltisk ätt, d. 1590, kom i svensk tjänst som ryttmästare för en fana tyska ryttare och blef svensk adelsman 1578. Han var en trogen och tapper tjänare åt Johan III och Sveriges krona, änskönt han ofta frestades till affall. Bland hans krigiska företag må nämnas hans och Hans Erikssons till Brinkola infall i Ryssland 1579, då under några veckor båda sidorna af Peipus härjades. 1581 blef W. fältöfverste i Estland. 
2. Hans W., friherre, den föregåendes sonson, riksråd, f. 9 sept. 1609 i Estland, d. 23 juli 1652 i Stockholm, deltog i polska, preussiska och tyska krigen, hvarunder han utmärkte sig synnerligen vid Wittstock (1636), och genomgick alla grader från kornett till generalmajor af kavalleriet (1644). Han deltog äfven i Gustaf Horns skånska fälttåg 1644. 1647 blef han riksstallmästare samt 1651 friherre och riksråd. - Om W :s äldste son, Hans, se W. 3. - W:s andre son, Adam Klas, f. 1642, stupade som öfverste för Östgöta kavalleri 18 juni 1675 i slaget vid Fehrbellin, hvilket nederlag hans förflugenhet till stor del vållade. - Om W:s tredje son, Axel, se W. 4. - Riksrådets fjärde son, Bleckert, f. 26 febr. 1644, d. 30 april 1701 i Reval, sedan 1677 öfverste för Östgöta kavalleri, blef 1695 generalmajor samt landshöfding öfver Kalmar län och Öland. Generallöjtnant 1700, kommenderade han i slaget vid Narva kavalleriet på högra flygeln. 
3. Hans W., grefve, äldste son till W. 2, kungligt råd, amiralgeneral, f. 24 dec. 1641 i Stockholm, d. där 15 febr. 1714, reste 1661 med sin broder Axel (se W. 4) till Italien och Paris, besökte Holland, blef 1665 volontär på engelska flottan och deltog i kriget mellan England och Holland, men trädde vid "bremiska krigets" utbrott 1666 i svensk tjänst som kaptenlöjtnant vid Wolmar Wrangels regemente och blef sedermera kammarherre hos konungen. 1675 vardt han 
page_number=130, index= - Wachtmeister, 3. Hans, grefve (f. 1641, d. 1714) 
amiralitetskapten samt 1676 vice amiral och amiral (6 juli). S. å. tjänstgjorde han som överstelöjtnant vid Västgöta ryttare i slaget vid Lund, i hvilket han fick tre hästar skjutna under sig. I början af 1677 fick riksrådet Johan Gyllenstierna i uppdrag att återtaga Blekinge, och därvid gåfvos honom som medhjälpare W. och dennes broder Axel. Kristianopel och Karlshamn togos, och därmed återställdes förbindelserna mellan svenska hufvudhären och den gamla svenska gränsen. 1677 deltog W. med utmärkelse i det olyckliga sjöslaget i Kjögebukten och fick därpå befälet öfver kvarlefvorna af svenska flottan. Han kämpade sedan med ära och icke utan framgång flera strider i Kalmar sund 1678-79 samt försvarade Kalmar och Öland. - Vid riksdagen 1680 spelade W. en af de mest framstående rollerna. Det var han, som på Riddarhuset väckte det förslag, som hade till följd inrättandet af Stora kommissionen (se d. o.), som dömde konungens förmyndare. Vid reduktionsfrågans afgörande på Riddarhuset 29 okt. var W. jämte sin broder Axel den, som egentligen ledde konungens anhängare i deras anfall mot Per Sparre (se Sparre 12) och hans meningsfränder, hvarvid de visade föga aktning för de lagliga formerna. 
Större ära har W. vunnit som svenska flottans återupprättare och Karlskronas grundläggare. 7 dec. 1679 hade han blifvit amiral-general-löjtnant, d. v. s. riksamiralens närmaste man, men i själfva verket uppdrogs åt honom hela styrelsen af flottan, särskildt högsta ledningen af skeppsbyggeriet. Redan i slutet af 1679 hade han föreslagit och genomdrifvit planen för en ny örlogshamn vid Trossö i Blekinge. För att med tillbörlig myndighet kunna drifva Karlskronas anläggning och flottans återupprättande utnämndes W. 1680 till guvernör öfver Kalmar län, Öland och Blekinge (tre år senare blef han generalguvernör öfver samma landsdelar), 1681 till amiral-general och kungligt råd (8 och 10 sept.) och 1682 därjämte till president i Amiralitetskollegium. 1680 hade Sverige en flotta af 13 linjeskepp och 11 fregatter. Af dessa kasserades 10 fartyg under de närmaste åren. Från fredsslutet till 1686 byggdes 10 linjeskepp samt 14 fregatter och mindre fartyg. Efter 1689 års projekt var svenska örlogsflottan 29 linjeskepp från 90 till 50 kanoner, 7 fregatter från 40 till 26 kanoner och 6 mindre fartyg, som förde sammanlagdt 2,268 kanoner. Denna flotta erfordrade en bemanning af 11,695 båtsmän och 1,646 soldater. 1689 kunde Karl XI t. o. m. förklara för sina tyska bundsförvanter, att han äfven utan sjömakternas hjälp trodde sig med framgång kunna taga upp striden med Danmark till sjöss. 1697 uppgaf Amiralitetskollegium, att Sverige utom fregatter egde en flotta af 38 rangskepp, som förde 2,648 kanoner. En så stark flotta hade Sverige dittills icke egt. Trots mångas afund, motstånd och intriger hade W. lyckats åstadkomma detta. Dock leddes hans motståndare icke alltid af dåliga bevekelsegrunder, ty W. gjorde sig gång efter annan skyldig till både egenmäktighet och mannamån. Men om än W:s förtjänster som återupprättare af Sveriges sjöförsvar i flera afseenden äro stora, kan man dock ej räkna honom som en stor amiral. Han behöfde Karl XII:s kategoriska befallning för att 1700 föra flottan genom Flintrännans grunda farvatten, hvilken rörelse var nödvändig för svenska flottans förening med den engelsk-holländska. Utan denna förening - W:s förnämsta handling som amiral - hade nämligen svenska härens öfverförande till Själland varit en omöjlighet. Först 1710 kom han att åter gå ut till sjöss. Han lyckades då icke tillfoga danska flottan någon större skada, ehuru han en tid hade den instängd i Kjögebukten. Förbindelsen med de utländska provinserna förmådde han dock upprätthålla, men för den lyckade transporten till Pommern 1711 har Magnus Stenbock större heder än W. Att transporten i sept. 1712 råkade ut för en stor olycka var hufvudsakligen W:s skuld. Att W. ej med örlogsflottan låg kvar för ankar emellan Wittmond och Dornbusch, hvarigenom han kunnat skydda Stenbocks vid Wittau liggande transportflotta, hör till de ödesdigraste fel, som en svensk befälhafvare någonsin begått. I stället gick W. till sjöss för att leverera danska flottan batalj. Detta lyckades honom likväl lika litet då som förut, ty danska flottan vek ständigt undan, och när vinden en natt kastade om till s. v., kunde danska fartyg ostörda förstöra en mängd af Stenbocks transportfartyg med en stor del af hans armes förråd. Äfven för Stenbocks senare olyckor bär W. till stor del ansvaret. Stenbock hade kanske kunnat räddas 1713, om W. lika allvarligt som rådet gjort hvad på honom ankom till flottans utlöpande på våren. När den omsider lopp ut, hade Stenbock och hans här länge varit krigsfångar. 
Som organisatör hade W. större förtjänster, men torde dock knappast kunna få namnet af en stor organisatör. Visserligen dref han stundom med stor kraft igenom de saker, som närmast intresserade honom, men han saknade blick för det helas och delarnas organiska sammanhang. Därjämte var han i hög grad häftig, själfrådig och egensinnig. Redan 1683 och ännu mera 1685 hade Karl XI uttryckt sitt missnöje däröfver, att W. icke kunde ge honom önskade upplysningar om flottans tillstånd, emedan göromålen vid den civila förvaltningen ej voro väl ordnade. Då Karl XI 1690 besökte Karlskrona, fann han, att man i kollegiet ej behandlade sakerna med den flit, som vederborde. W. fick befallning att omarbeta de instruktioner han utfärdat. Framför allt ville konungen "få bättre riktighet på de stora summor, som användes". Men ehuru Amiralitetskollegium 1692 blef fullkomligt ordnadt, uppfyllde det på långt när ej sitt ändamål. Flottans utrustning drog alltid en öfvermåttan lång tid, och handhafvandet af dess materiel tyckes icke ha varit det bästa, ej heller gjordes uppköpen för flottan med ärlighet och samvetsgrannhet. Då så många och stora brister funnos redan, medan Karl XI lefde, är det ej underligt, om de blefvo än större efter 1700. Amiralitetskollegium hörde visserligen icke till de ämbetsverk, som 1700 fingo en utvidgad och af rådet oberoende myndighet, men W. lyckades sedermera af Karl XII utverka, att kollegiet så godt som oberoende af detta fick handha flottans ärenden. Ömtålighet, tredska och öfvermod mot både medbröder och andra lade W. till häpnadsväckande grad i dagen. Flottan slukade ofantliga summor, men huru dessa blifvit använda, är ännu ej utredt. Att W. oredligt umgåtts med kronans 
page_number=131, index= - Wachtmeister, 3. Hans, grefve (f. 1641, d. 1714) - Wachtmeister, 4. Axel, grefve (f. 1643, d. 1699) - Wachtmeister, 5. Karl Hans, friherre (f. 1682, d. 1731) - Wachtmeister, 6. Karl Hans, grefve (f. 1689, d. 1736) - Wachtmeister, 7. Karl Adam, friherre (f. 1740, d. 1820) 
medel är icke styrkt, men att han icke öfvat vederbörlig kontroll ligger i öppen dag, och det kan bevisas, att han i andra afseenden varit egennyttig. Hans brister i såväl karaktären som intelligensen visade sig i synnerhet åren 1710-13 och torde väl då få tillskriivas hans höga ålder. W. hade 1687 upphöjts i grefligt stånd. - Jfr Stenbock, sp. 1218 (litteratur rörande sjökriget). 
4. Axel W., grefve, den föregåendes broder, kungligt råd, fältmarskalk, f. 13 Jan. 1643 i Stockholm, d. där 24 juli 1699, gjorde med sin broder Hans en längre utrikes resa, tog 1666 tjänst som löjtnant vid Wolmar Wrangels regemente, gick sedermera i fransk tjänst och deltog i kriget mot Spanien, tills det upphörde (1668). 1675 inträdde W. åter i svenska hären, som ryttmästare, samt utmärkte sig först i Pommern, sedermera i Bremen-Verden för sådan rådighet, djärfhet och lysande tapperhet, att han redan 1676 konstituerades till öfverste för ett värfvadt regemente. Vid försvaret af Schwinger-skans vid Stade blef han krigsfånge, men ankom 1677 till svenska hufvudhären i Skåne. Jämte brodern Hans återeröfrade han s. å. Blekinge och deltog senare på året med utmärkelse i reträtten från Landskrona och bataljen utanför denna stad samt i belägringen af Kristianstad. 1679 (17 jan.) blef W. generalmajor af kavalleriet och utförde ett diplomatiskt uppdrag till England. På riksdagarna 1680 och 1682 hörde han till konungens anhängare och bistod där troget sin broder Hans. Men när reduktionen skulle öfvergå ett W. tillhörigt gods i Livland, menade han, att Livland ej kunde underkastas reduktionsbeslutet, hvilket vållade ett häftigt uppträde mellan honom och konungen. Något senare måste dock W. falla till föga, stod sedermera i oafbruten gunst och upphöjdes till den ena värdigheten efter den andra. 1693 blef han, ehuru då ännu endast generalmajor, efter hvartannat omedelbart kungligt råd (7 juni), grefve och fältmarskalk, och 1697 utnämndes han till president i Krigskollegiet. W. tyckes dock ej ha mycket blandat sig i den stora politiken, och utländskt guld synes han ha försmått, men under nitton år var han Karl XI:s nästan dagliga umgänge och förtroligaste vän. 1681 räddade han sin konungslige vän ur lifsfara. En annan gång räddade konungen sin vän från en angripande slagbjörn. I konungens brådstörta ridter och andra öfverdådiga företag var W. den vanlige deltagaren. Hans förmögenhet var stor. Genom syskonens död samlades denna hos dottern Eleonora Margareta, hvars giftermål 1715 med grefve Hans von Fersen grundlade familjen Fersens rikedom. 
5. Karl Hans W., friherre, son till Bleckert W. (se under W. 2), amiral, f. 15 juni 1682, d. 31 jan. 1731 i Stockholm, blef underlöjtnant vid Amiralitetet 1697 och öfverlöjtnant 1698 samt utnämndes 1702 till drabant, men synes det oaktadt ha tjänat kvar vid flottan, ty s. å. förordnades han till kapten vid Amiralitetet. 1704 var W. sekond på skeppet "Öland", som under G. Psilanders (se denne) befäl hade en så ärorik strid med en engelsk eskader. Schoutbynacht vardt han 1712, viceamiral 1715 och fick s. å. befälet öfver en eskader af 4 rangskepp, 3 fregatter, 1 skottpråm, 1 brigantin och 50 skärbåtar för att med den betäcka östra skärgården och kryssa i Bottniska viken. I slutet af sommaren s. å. blef han amiral och amiralitetsråd. Han föreslog s. å. inrättandet af en docka, hvartill konungen anslog 60,000 dal. smt. Polhem skulle biträda vid detta företag. 14 aug. 1727 (ej 1720, såsom stundom uppges) blef W. president i Amiralitetskollegium. 
6. Karl Hans W., grefve, son till W. 3, amiral, f. 2 april 1689, d. 7 mars 1736, förordnades redan 1711 till schoutbynacht. I april 1715 fick han befallning att med sin eskader af 4 rangskepp och 2 fregatter kryssa mellan Pommern och Danmark, hvarjämte han skulle förena sig med en eskader från Göteborg, som skulle gå genom Stora Belt. Innan denna förening hann ske, vardt W. (24 april, n. st.) strax utanför Femern, som han en tid förut plundrat, anfallen af en dansk flotta under schoutbynachten Gabel vid Kolberger heide (se d. o.) och efter hårdnackad strid tvungen att öfverlämna sig och sina fartyg åt Gabel. W. blef viceamiral 1716 och amiral 1719. Under loppet af 1720 (sedan 9 juni) befälhafvare öfver hufvudflottan, som kryssade i Finska viken, gjorde han sitt fädernesland en icke ringa tjänst därigenom, att han lyckades fördröja engelske amiralen Norris' afsegling. Några år därefter blef W. amiralitetsråd. Han brukar ofta förväxlas med sin under W. 5 nämnde kusin. - Från W:s son Fredrik Georg Hans Karl, f. 1720, d. 1792, ryttmästare vid Norra skånska kavalleriet 1747-53, härstamma alla nu lefvande manliga medlemmar af grefliga ätten W. 
7. Karl Adam W., friherre, sedermera grefve, sonson till Bleckert W. (se under W. 2), politiker, f. 27 maj 1740 på Rotenberg i Östergötland, d. 29 juni 1820 i Stockholm, började sin militära bana 1756 som fänrik vid Skaraborgs regemente. 1776 hade han avancerat till öfverste för Jämtlands regemente och utnämndes 1785 till öfverste för ett värfvadt regemente i Göteborg och kommendant där. 1787 
page_number=132, index= - Wachtmeister, 7. Karl Adam, friherre (f. 1740, d. 1820) - Wachtmeister, 8. Karl Axel, sedan 1808 Trolle-Wachtmeister (f. 1754, d. 1810) 
utnämndes han till vice guvernör för kronprinsen, hos hvilken han sedan 1781 varit anställd som kavaljer, och förordnades 1788 till öfverbefälhafvare i hufvudstaden, uppdrag, som bevisade Gustaf III:s förtroende till honom. Men vid 1789 års riksdag slöt han sig till dennes motståndare. Han afsade sig sin hofcharge och sitt regemente efter konungens hårda tal till adeln på rikssalen 17 febr. samt trädde efter de gamle partiledarnas häktning jämte friherre Duwall i spetsen för oppositionen på Riddarhuset "för att med knappa villkor förfäkta frihetens och sitt stånds sak och göra den vackraste roll svenska riksdagshistorien framvisar" (Adlerbeth). Det var bl. a. han, som, jämte Bielke, 7 april föreslog, att adeln skulle protestera mot landtmarskalkens underskrift af Förenings- och säkerhetsakten, en protest, som adeln genast lät uppsätta, utan att vice landtmarskalken framställde proposition därom. Då Gustaf III vid sitt personliga besök på Riddarhuset 27 april genomdref ett slags bifall till bevillningens utgående på obestämd tid, ropade W.: "Makten kan tvinga mig till bifall, men frivilligt gifver jag det aldrig". Efter riksdagens slut drog han sig till sitt och broderns innehafvande länsgods Deyelsdorff i Pommern. Under förmyndarstyrelsen utnämndes han till En af rikets herrar och öfverstemarskalk hos änkedrottningen (1792) samt till kansler för Åbo universitet (1793). Han blef 1799 led. af Serafimerordensgillet och s. å. upphöjd i grefligt stånd. Han dog ogift. 
8. Karl Axel W., sedan 1808 Trolle-Wachtmeister (se släktöfversikten), grefve, sonson till W. 6, riksdrots, f. 9 maj 1754, d. 5 april 1810 på Trolle-Ljungby, blef student i Lund 1768 och började, såsom e. o. kanslist, 1771 tjänstgöra i Justitierevisionen, där han 1777 utnämndes till revisionssekreterare. Han utnämndes 1779 till justitiekansler och blef, vid 28 års ålder, 1782 En af rikets herrar. 1787 kallades han till riksråd och innehafvare af det af Gustaf III återupprättade riksdrotsämbetet, hvarmed följde högsta uppsikten öfver lagskipningen i hela riket och presidentskapet i Svea hofrätt "samt jämväl uti de öfriga hofrätterna, när omständigheterna sådant medgåfve". Som riksdrots skulle han tills vidare förvalta äfven justitiekanslersämbetet. Konungen hade i W:s person "velat återupplifva" det gamla riksdrotsämbetet, och af den tidens svenskar fanns ingen, som hade så många förutsättningar för att på ett värdigt sätt fylla detta ämbete, hvilket var det högsta i riket. Då konungen 1789 upplöste riksrådet och uppdrog dess dömande myndighet åt en Högsta domstol, förordnades W. till medlem af denna domstol, hvarjämte han var en af de tre, som fingo behålla titeln riksråd, tills densamma 1791 äfven för dem upphörde. Bland andra bevis på Gustaf III:s förtroende till W. må nämnas, att han 1788 insatte honom i utredningskommissionen och 1789-91 till ordf. i den tillförordnade regeringen under de tider konungen var i fält eller vistades utrikes och 1791 utnämnde honom till en af kommissarierna vid afslutandet af förbundstraktaten med Ryssland. 1789 blef W. kansler för Lunds universitet. Ehuru han sålunda i hög grad åtnjöt Gustaf III:s förtroende, hörde han icke till dennes närmare vänner. Därtill bidrog både att W:s yttre var mindre behagligt och att hans begåfning var mera af solid och nyttig än af spirituell och underhållande art. Att W. under 1789 års riksdag icke nedlade sitt ämbete, ådrog honom mycket klander af oppositionen. W. var dock ingen vän och ännu mindre en beundrare af den vid nämnda riksdag antagna Förenings- och säkerhetsakten (se d. o.). Vid 1792 års riksdag vägrade han att bland sitt stånd verka för denna akts erkännande. Gustaf IV Adolfs förmyndarregering utnämnde W. 1792 till president i Lagkommissionen samt till kunglig fullmäktig vid jubelfesten i Uppsala 1793. S. å. nedlade han justitiekanslersämbetet, men återtog detsamma 1796, några dagar innan konungen blef myndig. Sin vanliga själfständighet och rättrådighet visade han vid flera tillfällen under förmyndarregeringen genom att motsätta sig den godtycklighet, som denna regering lade i dagen gång efter annan, såväl då det gällde personer, som då det var fråga om lagarnas iakttagande. Under Gustaf IV Adolfs egen regering spelade riksdrotsen en ännu mer betydande roll än under de båda föregående regeringarna på grund af den aktning, som den unge konungen från början orubbadt hyste för honom, utan att W. dock - lika litet som någon annan - kunde förvärfva något egentligt inflytande på den envise och själfrådige konungens politik. Som en själfständig och orädd förfäktare af lagen, och en på samma gång lojal och frimodig målsman för ständernas fri- och rättigheter hade W. en stor uppgift, som under fortgången af Gustaf IV Adolfs despotiska regemente endast växte i betydelse. Särskildt under de sista åren, då följderna af konungens olyckliga utrikespolitik allt mer hotade riket med en katastrof, var W. nästan den ende, som vågade säga honom sanningen och hvars allvar, lugn och värdighet imponerade på den olycklige monarken så, att denne behandlade honom höfligt, trots att föreställningarna väckte hans missnöje. Förgäfves sökte W. förmå konungen att sammankalla riksdagen för att få dess hjälp till rikets räddning. Som ordf. i finanskommitten och sedan i beredningen sökte W. öfvertyga konungen, att en effektiv krigsgärd endast genom ständernas medverkan var möjlig, liksom att lån utan ständernas garanti var omöjligt att erhålla. När i jan. 1809 frågan om en förmögenhetsgärd på 5 mill. rdr b:ko var före och trots afstyrkande yttranden och hänvisningar 
page_number=133, index= - Wachtmeister, 8. Karl Axel, sedan 1808 Trolle-Wachtmeister (f. 1754, d. 1810) - Wachtmeister, 9. Klas Adam, grefve (f. 1755, d. 1828) 
till riksdagen fasthölls af konungen, fattade W. planen att framtvinga riksdag genom att förmå de öfrige höge ämbetsmännen att samfälldt tillika med honom nedlägga sina ämbeten, om ej konungen gick in på ständernas sammankallande. Denna plan gick om intet därigenom, att Rosenblad kontrasignerade gärdsförordningen, och därigenom, att endast några få, men icke alla, ville nedlägga sina ämbeten. Ehuru W. misslyckats att på laglig väg eller genom ständernas sammankallande åstadkomma en förändring af regeringssystemet, afstyrkte han likväl de planer till revolution, som Adlercreutz, Skjöldebrand m. fl. militärer ville sätta i verket i början af 1809. I febr. s. å. insjuknade riksdrotsen farligt. I början af mars tänkte han dock begagna sig af första friska dag för att af konungen begära sitt entledigande, om denne ej ville sammankalla riksdag. Men innan W. hann göra detta, inträffade statshvälfningen 13 mars. Hertig Karl, som samma dag mottog styrelsen, bad riksdrotsen komma upp till slottet. Ehuru ännu sjuk, lät W. bära sig dit upp och förklarade där för hertigen, att han icke kunde inlåta sig på allmänna ärenden, förrän han bestämdt fått veta, om hertigen skulle sammankalla ständerna. Sedan hertigen sagt, att detta skulle ske, ställde W. sin person till hertigens förfogande. W. inträdde ock i den nya regeringskonselj, som hertigen bildade, sedan han upphäft den kungliga beredningen. Efter riksdagens sammankallande öfverlade konstitutionskommitten flera gånger hos riksdrotsen. Ang. sättet för regeringsformens antagande af ständerna yrkade riksdrotsen och Adlersparre, att hertigen, sedan ständerna förklarat Gustaf IV Adolf och hans ätt förlustiga kronan, skulle på grund af arfsrätt utropas till konung samt, till afhjälpande af bristerna i 1772 års R. F. och i Förenings- och säkerhetsakten, för ständerna föreslå - till ett enkelt antagande eller afslag - den regeringsform, som han ansåg lämpligast. Denna R. F., utarbetad af A. af Håkansson, var godkänd af konstitutionskommitten. Ehuru denna riksdrotsens plan gillades af hertigen, kom den dock ej att utföras, ty "Riddarhusets majoritet ville ha konstitution först och kung sedan". 
Då statsrådet bildades 1809, utnämndes W., den siste "Svea rikets drots", 9 juni till dess förste justitiestatsminister. Hans sjuklighet nödgade honom likväl snart att begära afsked, men detta vägrades honom, ehuru han icke kunde sköta sitt ämbete. W. var icke i egentlig mening en initiativets och reformernas man. Hans styrka och förtjänster lågo däri, att han vakade öfver och ifrade för, att lag och rätt samt hushållning med statens medel skulle iakttagas. Hans rättskänsla var stark, så ock hans själfständighet, hvilken i icke ringa grad hade sitt stöd i en stor förmögenhet. Det är under sådana förhållanden naturligt, att han hos sina samtida åtnjöt allmän aktning. 
9. Klas Adam W., grefve, den föregåendes broder, amiral, f. 14 okt. 1755 i Karlskrona, d. 26 juni 1828 på sin egendom Södertuna i Södermanland, intogs 1768 vid kadettkåren och blef 1770 fänrik vid Armens flotta, där han, som 1776-83 var i fransk sjötjänst och i slaget vid Ouessant 27 juli 1778 sårades, 1779 utnämndes till öfverstelöjtnant. Han blef öfverste i armen 1782 och konteramiral 1788. I slaget vid Hogland s. å. värjde han sig tappert, ehuru hans skepp, "Prins Gustaf", hade att uthärda striden med 3 fientliga linjeskepp och en fregatt, men måste till slut stryka flagg. W. blef generaladjutant 1789, återkom 1790 ur fångenskapen och utnämndes till viceamiral 1793. Han kommenderade tidtals de förenade svenska och danska eskadrarna 1794 och 1795. Sistnämnda år vardt han amiral, 1799 ordf. i kommitten för örlogsflottans ärenden och öfverkommendant i Karlskrona samt 1800 En af rikets herrar. 1801 fick W. som örlogsflottans öfverbefälhafvare befallning att låta 7 linjeskepp och 3 fregatter utlöpa från Karlskrona en af de första dagarna af april för att i Sundet förena sig med danska flottan emot den engelska flotta, som väntades skola hemsöka Östersjön för att spränga den väpnade neutraliteten emellan Sverige, Danmark och Ryssland. Men som engelska flottan redan 19 mars visade sig i Kattegatt, befallde Gustaf IV Adolf 20 mars amiral Palmqvist, som skulle kommendera den utgående eskadern, att genast segla till Öresund. W. fick befallning att ej "försumma en enda minut hvarken natt eller dag" för att få ut svenska flottan. Emellertid kunde engelska flottan passera Sundet redan 30 mars, emedan danske kronprinsen afböjt Gustaf IV Adolfs anbud att på svenska stranden uppkasta batterier. Sent på kvällen s. d. skref konungen till W. med befallning att genast låta flottan gå till Sundet för att deltaga i det väntade slaget, och konungen lät underrätta danske kronprinsen, att svenska flottan senast 2 april skulle vara utanför Köpenhamn. Flottan var verkligen ock 1 april segelfärdig och hade möjligen kunnat hinna fram för att deltaga i slaget utanför Köpenhamn följande dag. Men W. och Palmqvist tyckas ej ha ansett flottans afsegling för rådlig (för dess uteblifvande skyllde de på vinden), och på det viset fingo danskarna ensamma utkämpa det hedrande, men olyckliga slaget 2 april. W. gjorde sig således skyldig till olydnad mot Gustaf IV Adolfs order; men både den svenska och den danska regeringen felade än mera, emedan de togo för afgjordt, att engelska flottan ej kunde ankomma till Sundet så tidigt på året, som den verkligen gjorde. Hvilka motiven för W:s handlingssätt än må ha varit, måste han dock bli syndabocken för de begångna felstegen. Krigsrätten dömde honom förlustig hans ämbeten 1801. Han återfick emellertid generaladjutantskapet och amiralsvärdigheten 1802, men begärde och fick afsked 1803. W. invigdes ganska tidigt i planerna på Gustaf IV Adolfs afsättning, och 11 febr. 1809 förberedde han, på Skjöldebrands uppdrag, sin broder riksdrotsen på en revolution. Denne afböjde detta likasom ett föregående revolutionsförslag, icke minst därför att han fick ringa tankar om Skjöldebrands försiktighet, då han kunnat ge ett sådant förtroende åt "en så litet tystlåten person som W." W. utnämndes 1810 till öfverbefälhafvare på Gottland. 
page_number=134, index= - Wachtmeister, 10. Gustaf, grefve (f. 1757, d. 1826) - Wachtmeister, 11. Hans Gabriel, 1810 Trolle-Wachtmeister (f. 1782, d. 1871) - Wachtmeister, 12. Hans, grefve (f. 1793, d. 1827) - Wachtmeister, 13. Axel Knut (Trolle-Wachtmeister) (f. 1812, d. 1907) 
10. Gustaf W., grefve, den föregåendes broder, militär, f. 25 juli 1757 i Karlskrona, d. 20 juli 1826 på Näs i Bärbo socken, Södermanlands län, blef 1772 fänrik vid Kronobergs regemente och 1776 löjtnant vid Konungens värfvade regemente. 1778 gick han i preussisk tjänst och deltog med utmärkelse som kapten och adjutant hos general J. L. Hård (se d. o.) i Bajerska tronföljdskriget 1779. Hemkommen befordrades han 1780 till major i armen och öfveradjutant hos konungen, 1781 till öfverstelöjtnant vid Dalregementet och generaladjutant af flygeln samt 1787 till öfverste i armen och generaladjutant. Under 1788-90 års fälttåg i Finland utmärkte han sig vid flera tillfällen. I striden vid Valkeala (se d. o.) blef han sårad och på själfva slagfältet utnämnd till generalmajor. 1790 blef han chef för Bohusläns regemente, men förflyttades redan 1792 i samma tjänstegrad till Södermanlands regemente. S. å. blef han generallöjtnant och befälhafvare för "Norra fördelningen" och 1809 öfverbefälhafvare öfver kustarmen (efter von Döbeln) och general af infanteriet. Då sistnämnda arme (något förstärkt) i aug. s. å. sändes till Västerbotten för att landsättas i den där stående ryska armens rygg, bibehöll W. sitt befäl öfver densamma och kom sålunda att spela hufvudrollen under de följande operationerna mellan Ratan och Umeå (se Västerbottensexpeditionen). W. fick afsked ur krigstjänsten 1813. Han utnämndes 1817 till En af rikets herrar. S. å. blef han hedersled. af Landtbruksakad. Se A. Hammarskjöld, "Generalen grefve G. W., hans släkt och hans fälttåg" (i "Hist. tidskr.", bd 13-15, 17, 1893-95, 1897; utg. separat jämte en samling aktstycken 1910). 
11. Hans Gabriel W., efter sin faders död (1810) Trolle-W., grefve, son till W. 8, ämbetsman, naturvetenskapsidkare, memoarförfattare, f. 11 sept. 1782 i Stockholm, d. 11 juli 1871 i Kristianstad, aflade hofrättsexamen i Uppsala 1801 samt blef protokollssekreterare i Justitierevisionen 1802, adjungerad led. af Svea hofrätt 1803 och lagman i Skåne 1805. I de händelser, som föregingo statshvälfningen af 13 mars 1809, spelade W. en ganska viktig roll. Det var framför allt han, som energiskt dref på Adlercreutz att hindra konungens afresa från Stockholm, hvilken skulle ha framkallat inbördes krig. Efter statshvälfningen utnämndes han 12 juni s. å. till justitiekansler, med hvars ämbete chefskapet för Justitierevisionen och säte i statsrådet då voro förenade. Han begärde och fick 3 juni 1817 afsked, men utnämndes samtidigt till En af rikets herrar. Som ämbetsman var W. mycket duglig genom rättrådighet, kunskaper, lugn, takt, själfständighet och fördomsfrihet. Han var en stor, men ingalunda blind beundrare af Karl Johan samt gillade och understödde hans politik 1812 och 1814. Å andra sidan åtnjöt han Karl Johans synnerliga aktning och kallades af denne 6 febr. 1840 till justitiestatsminister, men undanbad sig ämbetet. Ehuru tillhörande en rik och högadlig ätt, höll W. icke på adeln som stånd. Under sina studentår ansågs han af många rent af som jakobin, en åsikt, som man tyckte sig finna bekräftad, då han vid 21 års ålder undanbad sig att bli utnämnd till öfverstekammarjunkare. Han ansåg adelskapet vid denna tid vara endast en "fiktion". Tidigt hängaf W. sig åt naturens studium. Redan i sitt 18:e år skref han en afh., <i>Försök till svenska falkarters beskrifning och bestämmande,</i> som intogs i Vet. akad:s handl. (1801-02) och i Tyskland omnämndes med erkännande. Med tiden blef kemien hans älsklingsvetenskap och Berzelius ett mål för hans vänskap och beundran. Trots sin i många afseenden rika begåfning åstadkom han emellertid hvarken som statsman eller vetenskapsman någonting af betydenhet. Han var därtill alltför kritiskt anlagd. Men de lärda sällskapen skyndade att tillegna sig honom. Så var han hedersled. af Landtbruksakad. (1821) och Vet. soc. i Uppsala (1831) samt led. af Vet. akad. (1821), i hvars "Handlingar" flera af hans afhandlingar finnas införda. I <i>Anteckningar och Minnen</i> (2 dlr, 1889; utg. af Elof Tegner) har han skildrat de märkligare af sin samtids personer och händelser. Särskildt för Gustaf IV Adolfs historia äro W:s skildringar mycket upplysande, ty till följd af sin faders framskjutna ställning kunde han erhålla den fullständigaste kännedom om de politiska förhållandena. 
12. Hans W., grefve, den förres kusin, ämbetsman, f. 31 juli 1793, d. 8 nov. 1827 i Karlskrona, son till Hans Fredrik W. (f. 1752, skeppsbefälhafvare i ryska kriget 1788, d. som f. d. konteramiral 1807), blef 1822 t. f. och 1823 ord. landshöfding i Blekinge län. Ur hans anteckningar och bref utgaf 1915 grefve Hugo W. (se under W. 17) <i>Från Carl-Johanstiden.</i> Brefven äro riktade dels till kusinen H. G. Trolle-W. (se W. 11), dels till fästmön Agata Wrede. Deras styrka ligger i person- och anekdotskildring; egentligen märkliga äro de ej. 
13. Axel Knut W., efter faderns död (1871) Trolle-W., grefve, son till W. 11, ämbetsman, f. 13 mars 1812 i Stockholm, d. 7 april 1907 i Kristianstad, aflade 1832 i Uppsala examen till rättegångsverken, blef vice häradshöfding 1834, tjänstgjorde från s. å. vid hofvet, slutligen (1847-51) 
page_number=135, index= - Wachtmeister, 13. Axel Knut (Trolle-Wachtmeister) (f. 1812, d. 1907) - Wachtmeister, 14. Karl, grefve (f. 1823, d. 1871) - Wachtmeister, 15. Hans, grefve (f. 1828, d. 1905) - Wachtmeister, 16. Hans Hansson, grefve (f. 1851, d. ?) - Wachtmeister, 17. Axel Hansson, grefve (f. 1855. d. ?) 
som hofmarskalk hos kronprins Karl, men egnade sig sedan åt landtbruk. Han var 1864-75 ordf. i Kristianstads läns landsting, 1866-83 landshöfding i nämnda län och ordf. i dess hushållningssällskap samt 1866-75 ett af länets ombud i Första kammaren. Sedan 1865 var han led. af Landtbruks-akad. - Hans son grefve Hans Gustaf, efter faderns död Trolle-W., f. 22 april 1846 på Kristineholm, Södermanland, filos. doktor i Lund 1871, diplomatisk tjänsteman 1872-84 (1883-84 charge d'affaires i London), kabinettskammarherre 1889, öfverstekammarjunkare 1905, är f. n, innehafvaren af fideikommissen Trolle-Ljungby och Årup. 
14. Karl W., grefve, sonson till W. 9, diplomat, f. 21 april 1823 i Stockholm, d. där 14 okt. 1871, började sin diplomatiska bana som attache i Berlin (1843), var sedan 1850 charge d'affaires och generalkonsul i Italien samt afgick 1858 som envoye extraordinaire och ministre plenipotentiaire till Köpenhamn. I sept. 1861 sändes han i särskild beskickning till Turin samt utnämndes s. å. till envoye först i Konstantinopel, sedan i London. I samma egenskap återvände han 1865 till Köpenhamn. Efter L. Manderström utnämndes han 4 juni 1868 till statsminister för utrikes ärendena och En af rikets herrar. - W:s broder Gotthard W., f. 11 mars 1834 på Rögla, Välinge socken, Malmöhus län, d. 19 maj 1920 i Hälsingborg, kavalleriofficer 1854-68, sedermera landtbrukare och t. f. domänintendent i Malmöhus län 1878-80, var landshöfding 1880-92 i nämnda län och 1892-1900 i Blekinge län. 
15. Hans W., grefve, son till W. 12, ämbetsman, reseskildrare, f. (postum) 23 febr. 1828 i Karlskrona, d. 10 nov. 1905 på Skärfva, ett af hans många gods (Johannishus och Tromtö fideikommiss m. m.) i Blekinge, blef 1844 student i Uppsala, där han 1848 promoverades till filos. doktor (primus) på afh. <i>Om Sveriges planer och åtgärder rörande sjöröfvarne på Madagascar 1718-1727</i> och 1850 aflade juris kandidatexamen. Han var 1863 ordf. i statsrevisionen, 1865-79 ordf. i Blekinge läns landsting, 1867-82 landshöfding i nämnda län och 1868-84 ordf. i dess hushållningssällskap. 1866-77 representerade han länet i Första kammaren. W. var led. af Landtbr. akad. (1869) och hedersled. af Örlogsmannasällskapet (1871). Han författade bl. a. <i>Turistminnen. Dagboksanteckningar under resor i Egypten, Algier, Spanien, Canariska öarna, Madeira m. m.</i> (1885), <i>Vägvisare för turister. Handledning vid uppgörande af resplaner</i> (1891), <i>Nya turistskizzer från Indien, Birma och Java jämte en vecka i Palestina</i> (1896). 
16. Hans Hansson W., grefve, den föregåendes son, ämbetsman, f. 22 april 1851 på Tromtö, blef 1869 student i Uppsala, där han 1874 aflade juris kandidatexamen, och utnämndes efter domarförordnanden 1876 till vice häradshöfding. Han inträdde 1878 som e. o. kanslist i Finansdepartementet, där han avancerade till kanslisekreterare (s. å.), kansliråd (1888) och expeditionschef (s. å.), samt var 16 juli 1897-5 juli 1902 statsråd och chef för detsamma. Bland hans åtgärder som led. af regeringen må nämnas initiativet till 1902 års lag om progressiv inkomstskatt och själfdeklaration. 1902-18 var W. generaldirektör och chef för Statskontoret. 1892 (urtima riksdagen)-1910 var W., till sina politiska åsikter högerman, en af Blekinge läns representanter i Första kammaren och hade därunder plats i särskildt utskott (1907 ang. rösträtten och 1908-10 ang. ecklesiastik boställsordning m. m.). Han har varit led. af flera kommitteer, såsom ang. ny bevillningsförordning (1895) och ang. bokföring (1902), samt ordf. i kyrkofondskommitten (1915-17). Bland hans andra förtroendeuppdrag må nämnas ordförandeskap i Styrelsen för Stockholms högskola (sedan 1907) och Riddarhusdirektionen (sedan 1911). 1900 kreerades han till juris hedersdoktor i Uppsala. Om grundlighet vittnar W:s <i>Utredning rörande ridderskapets och adelns privilegier, förmåner, rättigheter och friheter, hvilka böra anses ännu ega gällande kraft</i> (1886). Efter faderns död är han innehafvare af Johannishus' och Tromtö fideikommiss. 
17. Axel Hansson W., grefve, den föregåendes broder, militär, ämbetsman, f. 19 sept. 1855 på Tromtö, 1876 underlöjtnant och 1896 ryttmästare vid Lifregementets dragonkår, är sedan 1900 landshöfding i Blekinge län. Han har sedan 1905 varit en af länets representanter i Första kammaren, där han slutit sig till moderata (nationella) partiet och af detta insatts i bankoutskottet (1910) och jordbruksutskottet (sedan 1911). Han är ordf. i länets hushållningssällskap och led. af Landtbr. akad. (1897) och hedersled. af Örlogsmannasällsk. (1902). - Brodern grefve Karl Alarik Hansson W., f. 28 mars 1865 på Johannishus, sjömilitär, blef 1884 underlöjtnant vid Flottan, 1916 kommendör samt 1919 högste befälhafvare öfver kustflottan och konteramiral. - Brodern grefve Hugo Hansson W., f. 24 april 1867 i Karlskrona, är en framstående landtbrukare i Blekinge, sedan 1891 led. af dess hushållningssällskap (hvars historia 1811-1911 han skref 1914) och sedan 1902 led. och sedan 1915 ordf. i 
page_number=136, index= - Wachtmeister, 17. Axel Hansson, grefve (f. 1855. d. ?) - Wachtmeister, 18. Axel Fredrik Klasson, grefve (f. 1855, d. 1919) - Vacka (ty. wacke) - Vacka, förv. - Wackenroder, Wilhelm Heinrich - Wackerbart, August Christoph - Wackernagel, 1. Philipp Karl Eduard 
landstinget. 1905-08 var han en af länets representanter i Första kammaren. Han har uppträdt som författare med <i>Till Sahara</i> (1907), <i>På jakt efter solen</i> (s. å.) m. m. samt utgett farfaderns anteckningar (se W. 12). Led. af Landtbr. akad. (1909). 
18. Axel Fredrik Klasson W., grefve, sonson till W. 10, politiker, ämbetsman, konstvän, f. 10 febr. 1855 på Tistad (se d. o.), d. där 6 sept. 1919, blef student i Uppsala 1873, aflade där 1878 kansliexamen och inträdde s. å. på den diplomatiska banan (attache i Paris 1878, i Rom 1880 och Wien 1882), men lämnade den redan 1883 efter att ett par månader s. å. ha varit charge d'affaires i Wien, och var 1883-85 tjänstgörande kammarherre hos kronprins Gustaf. Därefter egnade han sig åt skötseln af sina skogs- och landtegendomar och åt det kommunala lifvet (landstingsman 1888-97, led. af Södermanlands läns hushållningssällskaps förvaltningsutskott 1888-89) samt åt bruks- och bankföretag och valdes 1894 till led. af Första kammaren, som han genom omval tillhörde t. o. m. 1916, då han af sjuklighet afsade sig uppdraget. Emellertid återinträdde han i statstjänst, som generaldirektör och chef för Domänstyrelsen (1898-1905) och utrikesminister i Lundebergs koalitionsministär (2 aug.-7 nov. 1905) och var i sammanhang därmed en af de svenske underhandlarna i Karlstad. 1907-16 var W. universitetskansler och vann som sådan mycket stort erkännande. - Som riksdagsman slöt W. sig till Första kammarens moderata (nationella) parti, hvars vice ordf. han var sedan 1912, samt var led. af unionsutskottet 1905, statsutskottet 1907-14 (1913-14 ordf.), hemliga utskottet 1914 (B-riksdagen) och 1916 samt talmanskonferensen 1914-16. Konst och vetenskap hade i honom en varm förespråkare i kammare och utskott, liksom han där kraftigt förde skogsintressenas talan - att 1903 års skogslagar blefvo antagna, berodde till stor del på hans inflytande. W:s lifliga intresse för såväl praktiska som kulturella frågor togs mycket i anspråk. Han var bl. a. direktör i Landtbr. akad. (1902-05), ordf. i Föreningen för skogsvård (1902 ff.), i hvars bildande han medverkade, ordf. i Nobelstiftelsens styrelse och inspektör för Nobelinstituten (1907-18) samt led. af snart sagdt alla våra akademier: konstakad. (hedersled. 1902, preses 1902-18), Landtbr. akad. (hedersled. 1905, vice preses 1908-11), Fysiogr. sällsk. i Lund (hedersled. 1908), Vet. soc. i Uppsala (hedersled. 1910), Vet. akad. (1912), Vitt. hist. o. ant. akad. (hedersled. 1912), Vet. o. vitt. samh. i Göteborg (hedersled. 1914). Han kreerades till filos. hedersdoktor i Lund 1909 och vid reformationsjubileet 1917 till juris hedersdoktor i Uppsala. 
C. M. St-k. 1, 5, 6, 11. A. H-ld. 3-4. A. H-ld. (G. W-k.). 7-8. A. H-ld. (L. S.). 9. A. H-ld. (H. W-l.). 10. A. H-ld. (H. J-dt.). 
<b>Vacka</b> (ty. <i>wacke</i>), <i>petrogr.</i>, en förr, i synnerhet vid de tyska bergverken, begagnad benämning på bergarter af obestämd sammansättning, vanligen af konglomerat- eller sandstensartad struktur samt mer eller mindre finkorniga. Efter bergarternas noggrannare studium begagnas ordet numera ej annat än i sammansättningar, såsom basaltvacka, gråvacka (se d. o.) o. s. v. 
Ant. Sj.* 
<b>Vacka</b>, <i>förv.</i>, i Östersjöprovinserna uppbördsdistrikt, uppbördsrote; uppbördsmöte. - Vackebok, jordebok, innehållande uppgifter om jorden inom en vacka, om dess innehafvare samt utskylder i penningar och persedlar. 
E. M-n. 
<b>Wackenroder</b> [-råder], Wilhelm Heinrich, tysk författare af den romantiska skolan, f. 1773 i Berlin, d. där 1798 som referendarie vid kammergericht, rönte tidigt inflytande af Nürnberg och gammaltysk innerlig kultur och skref bl. a. den halft novellistiska <i>Herzensergiessungen eines kunstliebenden klosterbruders</i> (1797, med förord af Tieck; 2:a uppl. 1822, nytryck 1904; "Fantasier af en konstälskande klosterbroder", 1812), hvari den religiösa andakten framhålles som konstskapandets källa. Boken bidrog att framkalla den tysk-romantiska målarskolan, påverkade starkt W:s vän Tieck och utgör ett af de märkligare dokumenten till nyromantikens historia. A. Dürer uppskattas däri bättre, än dittills skett. W. var en from, varmhjärtad och naiv personlighet. Se arbeten om W. af Koldewey (1904) och Helene Stoecker (s. å.). 
(R-n B.) 
<b>Wackerbart</b>, August Christoph, grefve, tysk fältmarskalk, f. 1662 i Lauenburg, d. 1734, gick 1685 i kursachsisk tjänst, där han slutligen, 1728, avancerade till generalfältmarskalk. Han kämpade emot turkarna på 1690-talet samt i Spanska tronföljdskriget och i Stora nordiska kriget, där han utmärkte sig särskildt utanför Stralsund 1715. W., som 1708 blef riksgrefve, var i sitt 2:a äktenskap gift med markgrefve Karl Filips af Brandenburg änka. 
(H. J-dt.) 
<b>Wackernagel</b>. 1. Philipp Karl Eduard W., tysk hymnolog och skolman, f. 28 juni 1800 i Berlin, d. 20 juni 1877 i Dresden, var som barn flitig deltagare i en af de stora kyrkliga gosskörerna i sin hemstad och blef därigenom tidigt förtrogen med den andliga sången och dess betydelse för folklifvet. Sina mångomfattande studier under skol- och studentåren egnade han dock företrädesvis åt naturvetenskapen, speciellt åt mineralogien, inom hvilken han utgaf flera i den lärda världen uppmärksammade arbeten på det kristallografiska området. Sedan han i Erlangen vunnit filos. doktorsgrad, blef han 1827 gymnasielärare i Berlin, där hans pedagogiska verksamhet vardt i flera afseenden epokgörande, icke minst inom modersmålsundervisningen, som han främjade med utmärkta läro- och läseböcker. 1839 fick han 
page_number=137, index= - Wackernagel, 1. Philipp Karl Eduard - Wackernagel, 2. Karl Heinrich Wilhelm - Wackernagel, 3. Jakob - Vacklaren (Trevelyans vacklare) - Wacklin, Sara Elisabet - Vackokoski - Waco 
anställning vid privatgymnasiet i Stettin, 1845 vid realgymnasiet i Wiesbaden och var 1849—61 rektor för läroverket i Elberfeld. Det centrala intresset i W:s lif och gärning var emellertid det religiösa, och han tog aktiv och ledande del i sin tids kyrkliga nydaningsarbete. Han var sålunda själen i stiftandet af Der deutsche evangelische kirchentag 1848 och tillhörde under många år den för den tyska kyrkosångens pånyttfödelse betydelsefulla Eisenacher gesangbuchskommission. För arbetet inom den sistnämnda egde W. lysande kunskapsförutsättningar och har obestridt nämnts som århundradets främste hymnolog. Banbrytande var redan hans förstlingsarbete, <i>Das deutsche kirchenlied von Martin Luther bis auf Nicolaus Herman und Ambrosius Blaurer</i> (2 bd, 1841), där reformationstidens psalmdiktning första gången fick en verkligt historisk-kritisk behandling, grundad på återgång till handskrifter och originaltryck, så långt detta var möjligt. I populär form främjade W. kyrkosångsintresset genom sitt antologiska verk <i>Trösteinsamkeit in liedern</i> (1848), i hvars företal han betecknar folkets olust att sjunga som ett bland symtomen på dess förfall. Af utomordentligt värde för kommande forskare var hans <i>Bibliographie zur geschichte des deutschen kirchenliedes im 16. jahrhundert</i> (1855). W:s hufvudarbete är det monumentala verket <i>Das kirchenlied von der ältesten zeit bis zu anfang des 17. jahrhunderts</i> (5 bd, 1864—77), där han följer psalmdiktningens utveckling från de latinska hymnerna och sekvenserna under kyrkans äldsta tider. För att odeladt egna sig åt fullbordandet af detta verk lämnade han 1861 sin lärarpost och bosatte sig i Dresden. Bland hans öfriga hymnologiska arbeten märkas <i>Lieder der niederländischen reformierten aus der zeit der verfolgung im 16. jahrhundert</i> (1867) och editioner af Luthers, Joh. Heermanns och Paul Gerhardts psalmer. För sina förtjänster om kyrka och forskning utnämndes han 1861 till teol. doktor i Breslau. Genom sin ädla och tändande personlighet utöfvade W. starkt inflytande på den tyska ungdomen, och det nationellt konservativa draget i hans skaplynne bottnade i varm hängifvenhet för lutherska kyrkan såsom "blomman af tyskt väsen". — Biogr. af Ludw. Schulze (1879). 
2. Karl Heinrich Wilhelm W., den föregåendes broder, skald och filolog, f. 23 april 1806 i Berlin, d. 21 dec. 1869 i Basel, utbildade sig under Lachmann till framstående germanist och kallades 1835 till professor i tyska språket och litteraturen vid universitetet i Basel. Han blef naturaliserad och 1854 medlem af Stora rådet i nämnda stad. Sina lyriska gåfvor utbildade W. under intryck af medeltidens "minnesång". Glädtighet och innerlig känsla blicka fram ur hans <i>Gedichte eines fahrenden schülers</i> (1828), <i>Neuere gedichte</i> (1842), <i>Zeitgedichte</i> (1843) och <i>Weinbüchlein</i> (1845). Inom sitt vetenskapliga område var han en produktiv och mångsidig skriftställare. Förutom en mängd större tidskriftsuppsatser författade han bl. a. <i>Geschichte der deutschen litteratur</i> (4 bd, 1848—56; 2:a uppl., 2 bd, 1879—94), en klar och oväldig framställning, som tar hänsyn äfven till språkets och kulturens historia, <i>Altdeutsches handwörterbuch</i> (1861; 5:e uppl. 1878), <i>Die umdeutschung fremder wörter</i> (1861; 2:a uppl. 1863), <i>Johann Fischart von Strassburg</i> (1870) och <i>Poetik, rhetorik und stilistik</i> (utg. 1873; ny uppl. 1888). Hans "Deutsches lesebuch" (3 dlr, 1835—43) har utgått i flera uppl. W. utgaf editioner af "Schwabenspiegel" (I, 1840), "Altfranzösische lieder und leiche" (1846), Walther von der Vogelweides dikter (1862) m. m. Ett urval af W:s dikter utgafs 1873 och hans <i>Kleine schriften</i> 1872—74, i 3 bd. Hans son Rudolf W. utgaf 1884 "Jugendjahre von W. W." 
3. Jakob W., den föregåendes son, filolog, f. 1853, blef e. o. professor vid universitetet i Basel i jämförande språkforskning 1881 och professor i Göttingen i grekiska språket och litteraturen 1902. Bland hans utgifna skrifter märkes, som särdeles nyttig för studerandes införande i den indoeuropeiska språkvetenskapen, <i>Altindische grammatik</i> (1896; 2:a uppl. 1905). W. är sedan 1915 led. af Vet. soc. i Uppsala. 1. E. N. S—g. 
<b>Vacklaren</b> (Trevelyans vacklare), <i>fys.</i> Se Termofon. 
<b>Wacklin,</b> Sara Elisabet, finländsk författarinna, f. 26 maj 1790 i Uleåborg, d. 28 jan. 1846 i Stockholm, egnade sig tidigt åt lärarinnekallet och grundlade på sin tid i högt anseende stående flickpensioner såväl i Uleåborg som i Åbo och Helsingfors. 1835 begaf hon sig till Paris för att genomgå en kurs i en högre kvinnobildningsanstalt, från hvilken hon påföljande år erhöll diplom. 1843 upphörde hon med sin lärarinneverksamhet i Helsingfors och flyttade till Stockholm, där hon tillbragte återstoden af sina dagar, sysselsatt med att nedskrifva minnena från sin hembygd. Där utgaf hon anonymt <i>Hundrade minnen från Österbotten</i> (3 dlr, Stockholm, 1844—45; 3:e uppl. 1910), som väckte mycket bifall. Det utgöres af enkla, med en anstrykning af humor författade kulturskildringar från norra Österbotten och i synnerhet Uleåborgs stad i början af 1800-talet. Se Lefnadsteckning af Helena Westermarck i den första i Helsingfors (1920) utgifna uppl. af minnena. A. H. 
<b>Vackokoski,</b> forssträcka i Torne älf mellan sjöarna Alajärvi och Vackojärvi, omkr. 22 km. nedom Torne träsks utlopp. Fallhöjden utgör omkr. 13 m. och 9-mån. effekten vid oreglerad vattenföring omkr. 2,300 turbinhästkrafter. Fallets utbyggnad gemensamt med det vid Torne träsks utlopp belägna Tarrakoski (fallhöjd 2,7 m.) förordades på sin tid af Järnvägsstyrelsen i samband med elektrifieringen af bandelen Kiruna—Riksgränsen, men Porjusfallen befunnos sedermera med hänsyn tagen jämväl till industriens framtida kraftbehof bättre lämpade för ändamålet, hvarför forsen är outnyttjad. Den tillhör kronan. C. K. 
<b>Waco,</b> [ωe͡i'kå͡u] stad i nordamerikanska staten Texas, ligger vid Brazos river, ungefär midt i staten. Betydande järnvägsknutpunkt i rikt 
page_number=138, index= - Waco - Vacquerie, Auguste Edmond - Wacslaw. Se Wenzel - Vacuna - Vacuum, lat. Se Vakuum - Vacuum-cleaner - Vacz - Vad, anat. - Vad, jur. - Vad (ty. wad) - Vad, sportv. 
agrikulturellt distrikt (bomullsplantager). 34,015 inv. (1917). Baptistuniversitet. W. har sitt namn efter de till stammen pawnee (se d. o.) hörande waco-indianerna, som på 1830-talet nästan tillintetgjordes af cherokees; återstoden, fördes till en indianreservation och inkorporerades 1859 med wichitas. A. N—d. 
<b>Vacquerie</b> [vakrī], Auguste Edmond, fransk författare och tidningsman, f. 1819, d. 1895, framstod som ifrig anhängare af den romantiska skolan i sina diktsamlingar <i>L’enfer de l’esprit</i> (1840) och <i>Demi-teintes</i> (1845), hvilka röja fantasi, känsla och betydande formtalang. Han blef medarbetare i "Le globe" och "L’epoque" 1840 samt i V. Hugos organ "L’evenement" 1848. Hängifven beundrare och lofprisare af Hugo, följde han denne i landsflykt till Jersey. 1869 uppsatte V., i förening med Hugos söner och P. Meurice, tidningen "Le rappel"; som dennas hufvudredaktör verkade han outtröttligt i radikalt republikansk anda, men utan att skatta åt det simpla eller det triviala. Hans hyperromantiska lustspel <i>Tragaldabos</i> uthvisslades 1848, men berömdes mycket, sedan det 1874 i mildrad form utkommit på tryck. Bland hans öfriga arbeten må nämnas dramen <i>Jean Baudry</i> (1863), <i>Les miettes de l’histoire</i> (1863; Jerseyminnen), essaysamlingarna <i>Profils et grimaces</i> (1856; 4:e uppl. 1864—65) och <i>Aujourd’hui et demain</i> (1875) samt diktverket <i>Futura</i> (1890), ett slags fortsättning till Goethes ”Faust”. F. V. 
<b>Wacslaw.</b> Se Wenzel. 
<b>Vacuna,</b> <i>myt.</i>, sabinsk gudinna, som af romarna likställdes med deras Victoria; segerns förlänarinna. 
<b>Vacuum,</b> lat. Se Vakuum. 
<b>Vacuum-cleaner</b> [vä'kjōəm klī'nə], eng., <i>tekn.</i>, dammsugare. Se Damm, sp. 1218—19, och Renhållning, sp. 1385. 
<b>Vacz</b> [vāts], ty. <i>Waitzen,</i> stad i Ungern, vid Donaus stora knä strax ofvanför Budapest. 16,808 inv. (1900), till större delen ungrare. Katolsk biskop. Vacker katedral från 1700-talet, efterbildning af Peterskyrkan i Rom. Kreatursmarknader. Vinodling. 11 april 1849 stod där en fäktning mellan ungrare och österrikare, och 15—17 juli s. å. egde där strider rum mellan ungrare under Görgei och ryssar under Sars. A. N—d. 
<b>Vad,</b> <i>anat.</i> Se Lägg 1 och Människan, fig. 15. 
<b>Vad,</b> <i>jur.</i>, är ett rättsmedel, hvarigenom part hos hovrätt söker ändring i beslut af underrätt. Det är ett ordinärt och devolutivt rättsmedel. Af kap. 25 Rättegångsbalken, som innehåller bestämmelserna angående sättet för fullföljd af talan mot underrätts beslut, finner man, i hvilka grupper af fall vad kommer till användning. Detta rättsmedel används, med vissa undantag, dels vid öfverklagande af underrätts slutliga utslag i tvistemål af beskaffenhet att böra genom stämning anhängiggöras, dels vid fullföljd af talan mot underrätts slutliga utslag i vissa mål, hörande till den extraordinära civilprocessen. Det är dock ej den med ett beslut missnöjda partens sak att bedöma, huruvida han skall vid sin klagan begagna sig af vad eller af besvär, det andra af de båda rättsmedlen vid fullföljd af talan från underrätt till hofrätt. Enligt kap. 25 § 8 Rättegångsbalken skall nämligen, då mål af underrätt slutligen afgöres eller rätten dömer till värjemålsed, rätten i utslaget ge till känna, huruvida talan däremot skall fullföljas efter vad eller genom besvär, och hvad rätten sålunda föreskrifver skall lända till efterrättelse; vill någon klaga öfver annat af underrätt meddeladt beslut, skall rätten eller häradshöfdingen på begäran meddela honom fullföljdshänvisning. Vadeförfarandet, hvarom stadgas i kap. 26 Rättegångsbalken, inledes därmed, att den missnöjda parten med erläggande af vadepenning, tre daler (1 kr. 50 öre), gör anmälan om, att han vill vädja; anmälan göres i stad före kl. tolf å sjunde dagen från den dag, då utslaget gafs, hos rätten eller den, som är satt att å rättens vägnar dylik anmälan mottaga, eller, där sådan ej finnes, hos rättens ordförande och på landet sist å sjunde dagen från nämnda dag hos rätten eller häradshöfdingen, resp. den, som häradshöfdingen förordnat. Sedan vad erlagts, tecknas å utslaget bevis därom (s. k. vadebevis) med underrättelse om den tid, inom hvilken den vädjande har att i hofrätten inställa sig och inge vadeinlaga. Vederparten ege ock på begäran erhålla bevis om vadet jämte underrättelse om sagda inställelsetid. Jfr Rättsmedel. Litt.: Kallenberg, "De ordinära devolutiva rättsmedlen i den svenska civilprocessen" (1915). E. K. 
<b>Vad</b> (ty. <i>wad</i>), ett slags vattenhaltig, som mineral förekommande mangansuperoxid l. brunsten. 
<b>Vad,</b> <i>sportv.</i>, ett ställe, där vattendrag kan öfvergås utan förmedling af broar eller färjor. Vadställets lämplighet är beroende af vattendragets och vadets bredd och vattendjup, bottnens beskaffenhet, lättheten att komma dit och därifrån samt strömhastigheten. Vattendjupet bör, vid fast 
page_number=139, index= - Vad, sportv. - Vad, fiskredskap. Se Fiskredskap, sp 451 - Wad, Gustaf Ludvig - Vada, socken i Stockholms län - Wadai 
botten, ej gärna öfverstiga 1,2 m. för ryttare, 1 m. för gående och 0,9 m. för åkande (för automobiler mindre). Strömhastigheten får endast vid helt ringa djup öfverstiga 1-1,5 m. i sekunden. Bottnen är bäst, då den består af grus eller småsten, medan lerig och dyig botten är olämplig, i synnerhet för hästar och fordon. Förekomsten af vad anges å karta på ett särskildt sätt, som återfinnes bland kartbeteckningar (se d. o.). Äfven om vadställen ej äro särskildt utsatta på fältkartan, kan en van kartläsare genom att studera kartan finna värdefulla anvisningar för vads uppsökande. Då ett vattendrag på en kortare sträcka synes föra samma vattenmassa, så måste, vid samma bredd, minsta djupet vara, där strömmen är starkast, och dessa ställen framgå af kartan dels genom höjdsiffrorna, dels genom fors- och vattenfallstecken, dels af terrängbeteckningen. Där strömmen är starkast, är vad ofta att finna. Vattensågar och kvarnar tyda på tillvaron af vattenfall, och nedanför dessa har man äfven att söka vad. I närheten af broar förekomma ofta vadställen, ty under forna tider togs vägen öfver vadet, och först senare blef bro byggd. Vadställe kan man däremot icke vänta att finna, där ån går genom slättmark, särskildt om kanaliseringsarbete där företagits eller om marken är sumpig. - Vid passerandet af ett vad, vadning, genom strömmande vatten bör ryttaren rikta sin häst på sned mot strömmen samt öfverflytta kroppstyngden något åt strömsidan (fig. 1). Ryttaren får ej, af fruktan att hästen skall snubbla, söka bära honom i tyglarna, utan skall lämna hästen frihet att sköta sig själf, likväl färdig att med bridongen vid behof ge hästen ett tillfälligt stöd. Fötterna tas ur stigbyglarna, men ryttaren får ej för att icke väta ned sina stöflar draga upp knäna, hvarigenom han förlorar herraväldet öfver hästen. Stannar hästen och sparkar med frambenen, är det tecken till, att han vill lägga sig, hvarför han måste framdrifvas. Ryttaren skall ej se ned i vattnet, ty då kan han lätt få svindel, i synnerhet om strömmen är stark, utan bör stadigt fästa blicken på det ställe, till hvilket han skall rida; detta bör f. ö. iakttagas, vare sig man vadar till häst (fig. 1), till fots (fig. 2) eller i fordon (fig. 3). B. C-m. Fig. 2. Vadning till fots. Fig. 3. Vadning i automobil. 
<b>Vad,</b> fiskredskap. Se Fiskredskap, sp. 451, Not, Påsenot och Sillfiske, sp. 523-524. 
<b>Vad,</b> socken i Skaraborgs län, Vadsbo härad, Binnebergs och Valla tingslag. 1,089 har. 438 inv. (1919). Annex till Hjälstad, Skara stift, Södra Vadsbo kontrakt. 
<b>Wad,</b> Gustaf Ludvig, dansk historiker, f. 28 aug. 1854, blef 1877 statsvetenskaplig kandidat, var 1881-93 anställd hos öfverpostmästaren i Köpenhamn och blef därefter landsarkivarie i Odense. Han deltog redan 1876 i ett personalhistoriskt verk om Herlufsholm och var 1883-89 redaktör af "Personalhistorisk tidsskrift", har vidare författat minnesskrifter om Vallö stift (1888) och grefskapet Knuthenborgs grundläggare Eggert Knuth och syster Larche (1881) samt utgett "Herluf Trolles og Birgitte Gjöes breve" (1893) och skrifvit <i>Fra Fyens fortid</i> (2 bd, 1916), hvari ingå brefväxlingar mellan Werlauff och Vedel-Simonsen 1809-58. E. Ebg. 
<b>Vada,</b> socken i Stockholms län, Vallentuna härad. 2,030 har. 259 inv. (1919). V. bildar med Angarn ett pastorat i Uppsala stift, Roslags västra kontrakt. 
<b>Wadai,</b> land i norra Central-Afrika, ö. om Tsadsjön inom öfvergångsbältet mellan Saharas ökenland och Sudans savanner (se kartorna till art. Afrika), tillhörande Tsadterritoriet i Franska Ekvatorial-Afrika. Omkr. 445,000 kvkm. Landet sluttar mot n. v. och v. Enär alltså de högre belägna trakterna befinna sig i ö. och s. ö., äro också där de bäst bevattnade och mest kultiverade delarna belägna. Ju mer man kommer mot n., dess mer antar landet ökenkaraktär; floderna, som alla konvergera mot Tsadsystemet, bli ej mer perenna. Den betydelsefullaste strömmen, Batha, slutar, innan den nått fram till Tsad, i en depression med en sjö, kallad Fittrisjön, hvars konturer dock alltefter vattentillförseln äro högst variabla. Befolkningen, till väsentliga delar negroid med inblandade arabiska element, uppskattas till omkr. 3 mill. Maba, den härskande stammen, torde vara af etiopisk härkomst och ha invandrat österifrån, från Nubien, men förråder genom sin mörka hudfärg stark uppblandning med negerblod. Dess antal torde f. n. uppgå till 750,000. Mabas äro bosatta i de östra, bergigare och bördigare delarna af landet. Där 
page_number=140, index= - Wadai - Vadare - Vadarsvalan - Vadben - Vadd - Vadder, Lodewyk de - Waddington, 1. Charles Tzaunt - Waddington, 2. William Henry 
ligga också såväl den äldre, från 1600-talet stammande hufvudstaden Wara som den nya Abesche (residens sedan 1840-talet). I de fruktbarare delarna odlas majs, durra, bomull o. s. v., men de förnämsta produkterna, som exporteras, äro elfenben (elefanter trifvas väl i sumptrakterna) och strutsfjädrar. 
De första kulturimpulserna torde ha kommit österifrån. En arabisk resande från början af 1800-talet omnämner ruiner, stensarkofager och spår af en solkult, hvilket tyder på inflytande från Egypten. Men liksom floderna konvergera inåt mot Tsadsänkan, så ha också folkstammarna kommit hit både från ö. och v. och sålunda gett en stark folk-och kulturblandning som resultat. Med 1500-talet börja konturerna af landets historia tydligare skymta fram. Den arabiska tundscher-stammen grundlade ett eget rike, som emellertid efter hundra år störtades af en arab Abd-el-Kerim, hvilken dock stödde sig på den inhemska befolkningen. Omhvälfningen var märklig ej blott därigenom, att den var nationellt färgad, den betydde äfven införandet af en ny religion, islam. Detta nationella sultanat har efter en växlingsrik historia egt bestånd till våra dagar. Särskildt under midten af 1800-talet var W. fruktadt som ett land med mot främlingar hatfull befolkning. Flera europeer föllo som blodiga offer för detta hat, t. ex. tysken Vogel (1856). G. Nachtigal tillbragte en längre tid i W. (1873) och har gett en utförlig beskrifning af landet. Genom det s. k. Fashoda-fördraget mellan Frankrike och England 31 mars 1899 kom W. att ligga inom Frankrikes intressesfär. Det har emellertid kräft ett drygt arbete att få landet pacificeradt, framför allt därför att den fanatiska Senusiorden (se d. o.) dit förlagt sin verksamhet. W. erkände nov. 1903 det franska protektoratet, men då befolkningen på senusiernas anstiftan angrep franska vaktposter, fortgingo stridigheterna under de närmast följande åren. Hufvudstaden Abesche föll 1909, Arada, längre åt n., 1911 och till sist Ain-Galakka, dit senusiorden från Kufra-oasen förlagt sitt hufvudkvarter, 1913. Sedan dess ha operationerna afstannat, och då fransmännen nu behärska karavanvägen uppåt mot Tripolis, torde landet ha utsikter att gå lugnare tider till mötes. Jfr G. Nachtigal, "Sahara und Sudan" (1879—80), A. Chevalier, "Mission Chari-Lac Tchad" (1902—04), och G. Bruel, "L'Afrique equatoriale francaise" (1918). A. N—d. 
<b>Vadare,</b> <i>zool.</i> Se Grallatores. 
<b>Vadarsvalan,</b> <i>zool.</i> Se Glareola. 
<b>Vadben,</b> <i>anat.</i> Se Lägg 1 och Människan, fig. 15. 
<b>Vadd</b> (ty. <i>watte,</i> af fr. <i>ouate,</i> antagligen ett diminutiv af fnfr. <i>oue,</i> gås), ett i lämplig tjocklek ordnadt lager af löst uppluckrade fibrer — vanligen bomull —, som på ömse sidor försetts med en tunn bestrykning af gummi- eller limlösning med tillsats af alun och stundom något stärkelse. Vadden bildas i kardmaskiner (se Kardning) och utgör efter ofvanstående preparering en färdig handelsvara, som används till mellanfoder i vinterplagg, stoppning i sängtäcken m. m. För att erhålla större sammanhängande vaddlängder än hvad som motsvaras af omkretsen hos den i art. Kardning omnämnda vaddtrumman, använder man en lång, ändlös duk, som, gående upp och ned mellan flera valsar, upptar det från kardmaskinen framkommande tunna fìberfloret och pålindar sig detta i många hvarf, tills tjockleken blifvit lagom stor. Ställningen för en sådan vaddduk är anordnad ungefär så, som visas i vänstra delen af fig. 5 i art. Kardning, sp. 925. — För anläggande af antiseptiska förband har vadd, hvarmed här förstås renad, fettfri bomull, behandlats med lösningar af diverse antiseptiska medel, hvarefter lösningsmedlet afdunstats och vadd, impregnerad med resp. antisepticum, erhållits. Sålunda har man framställt borsyrevadd (med 10 proc. borsyra); karbolvadd (med 5 proc. fenol l. karbolsyra); salicylvadd (med 5 proc. salicylsyra); sublimatvadd l. sublimatbomull (med 0,2—0,3 proc. sublimat); jodoformvadd (med 10 proc. jodoform) o. s. v. Numera har sådan med antiseptica behandlad vadd mestadels undanträngts af i fuktig värme steriliserad, alltså steril vadd, likaledes renad, fettfri bomull, i hvilken alla smittämnen dödats och hvarmed <i>aseptiska</i> förband anläggas. Vid bruk af steril vadd är man säker mot risken att framkalla förgiftning med det i vadden indränkta antiseptiska medlet, hvilket stundom inträffat, särskildt med sublimat- och jodoformvadd. — För att verka hudretande och därigenom smärtstillande vid reumatism, nervsmärtor o. d. har rekommenderats termogenvadd (af grek. <i>thermo-,</i> värme-, och <i>genein,</i> alstras), renad, fettfri bomull, impregnerad med spanskpeppartinktur (<i>Tinctura Capsici</i>) och torkad. Preparatet lägges på huden å det smärtande stället och fixeras med förband, då en hettande och smärtfördelande verkan gör sig gällande. — För att stilla blödning använder man vadd, preparerad med järnkloridlösning, "järnkloridbomuH" (se Järnmedel, sp. 413). G. A. W. C. G. S. 
<b>Vadder</b> [fa'd-], Lodewyk de, flamsk målare, f. 1605 i Bruxelles, d. där 1655, målade landskap med motiv från sin födelsestads omgifning. Signerade taflor af honom äro högst sällsynta — en af dem (<i>I skogsbrynet</i>) finns i Stockholms Nationalmuseum. V. utförde äfven lyckade raderingar. C. R. N.* 
<b>Waddington</b> [ωå'diȵtən]. 1. Charles Tzaunt W., fransk filosof, f. 1819 i Milano, d. 1914, tillhörde en protestantisk släkt af engelsk härkomst, blef 1848 docent och var 1871—79 professor i filosofi vid Faculte des lettres i Paris. Han var sedan 1888 led. af Franska institutet. Bland hans skrifter må nämnas <i>De la psychologie d'Aristote</i> (1850; belönt af Franska akad. med Montyonska priset), <i>Ramus, sa me</i> etc. (1855), <i>Essais de logique</i> (1858; prisbelönt af Franska akad.), <i>De l'âme humaine</i> (1862) och <i>Aristote dans le moyen âge</i> (1877). 
2. William Henry W., den föregåendes kusin, fransk statsman, f. 1826 i Saint-Remy-sur-Avre (dep. Eure-et-Loir), d. 1894 i Paris, var son till en rik engelsk fabrikant, som inflyttade till Frankrike och där naturaliserades. W. studerade i Paris och vid universitetet i Cambridge, egnade sig sedan åt filologiska och numismatiska studier, gjorde 1850 och 1862 vetenskapliga studieresor i Mindre Asien och valdes 1865 till medlem 
page_number=141, index= - Waddington, 2. William Henry - Vaddtrumma - Vade, Jean Joseph - Wade, George - Wade, Benjamin Franklin 
af l'Academie des inscriptions et belles-lettres. Hans politiska bana började 1871, då han af dep. Aisne invaldes i nationalförsamlingen. Han var några dagar (19—24 maj 1873) undervisningsminister i det kortlifvade kabinett, som måste afgå, då Thiers föll. Vald till senator i jan. 1876, blef han 9 mars s. å. undervisningsminister i kabinettet Dufaure-Ricard. Som sådan arbetade han för införandet af obligatorisk folkskolundervisning och stiftade de juridiska fakulteterna i Douai och Bordeaux. Då kabinettet Jules Simon föll, 16 maj 1877, afgick äfven W. 14 dec. s. å. blef han utrikesminister i kabinettet Dufaure, och han var fransk plenipotentiaire vid kongressen i Berlin 1878, där han med framgång arbetade för Greklands förstorande på Turkiets bekostnad. Sedan Jules Grevy blifvit vald till republikens president, blef W. konseljpresident 4 febr. 1879 och behöll tillika utrikesministerportföljen. Hans moderata hållning väckte emellertid snart deputeradekammarens missnöje, och 27 dec. 1879 föll kabinettet W., då Freycinet blef konseljpresident och utrikesminister. 1883—93 var W. ambassadör i London. Bland hans vetenskapliga arbeten märkas <i>Voyage en Asie Mineure au point de vue numismatique</i> (1852), <i>Voyage archeologique en Grece et en Asie Mineure</i> (1862) och <i>Édit de Diocletien</i> (1864). Hans hustru, Mary King W., utgaf <i>Letters of a diplomatist's wife 1883—1900</i> (1903) och <i>Italian letters of a diplomatist's wife 1880—1904</i> (1905). — Hans broder Richard W., f. 1838, urspr. egare af ett stort bomullsspinneri, 1876—89 led. af deputeradekammaren, 1891 senator, har författat bl. a. <i>Louis XV et le renversement des alliances 1754—1756</i> (1896) och <i>La guerre de Sept ans</i> (5 bd, 1899—1914). 
3. Albert W., historiker, f. 23 dec. 1861 i Strassburg, studerade i Paris och Tyskland och blef 1896 professor i nyare historia vid universitetet i Lyon. Han är sedan 1904 korresponderande led. af Institutet. Han har skrifvit bl. a. <i>L'acquisition de la couronne royale de Prusse par les Hohenzollern</i> (1888), <i>De Huberti Languet vita</i> (s. å.), <i>La republique des provinces-Unies, la France et les Pays-Bas espagnols de 1630 a 1650</i> (2 bd, 1895—97), <i>Le Grand Électeur Frederic-Guillaume de Brandebourg. Sa politique exterieure</i> (2 bd, 1905—06) och <i>Histoire de Prusse. I. Des origines a la mort du Grand Électeur 1688</i> (1911). Han har i samlingsverket "Recueil des instructions donnees aux ambassadeurs de France" redigerat afd. 16 ("Prusse 1648—1789", 1901). 2. E. W.* 
<b>Vaddtrumma.</b> Se Kardning, sp. 923. 
<b>Vade,</b> Jean Joseph, fransk vitterlekare, f. 1719 enligt tillgängligt prästbetyg, enligt andra uppgifter 1720, d. 1757, skapade "le genre poissard", som söker roa med användning af månglerske- och gatspråk samt groteska folklifsbilder. Genom hans <i>Bouquets poissards, Lettres de la grenouillere</i> och <i>La pipe cassee, poeme epi-tragi-poissardi-heroi-comique</i> (i 4 sånger, på åttastafvig vers) kom genren på högsta modet äfven i den fina världen, och V. fick vedernamnen "litteraturens Teniers", "saluhallarnas Corneille" m. m. Han skref äfven texten till den första verkliga komiska operan i Frankrike, <i>Les troqueurs</i> (1753, musik af Dauvergne), samt ett större antal behagliga lustspel och vådeviller (<i>Le suffisant,</i> 1753, <i>Le trompeur trompe,</i> 1754, <i>Les racoleurs,</i> 1756, m. fl.). V:s <i>Oeuvres poissardes</i> utgåfvos 1769 (flera uppl.), hans <i>Oeuvres completes</i> i 4 bd 1775 och <i>Oeuvres choisies</i> senare. (F. V.) 
<b>Wade</b> [ωe͡i'd], George, brittisk fältmarskalk, f. 1673 på Irland, d. 14 mars 1748, blef 1690 fänrik i armen, vann under kriget i Nederländerna kaptens grad 1695 och sändes 1704 som öfverste till Portugal. Där och i Spanien stred han med utmärkelse, blef 1708 brigadgeneral och deltog s. å. som lord Stanhopes närmaste man i eröfringen af Menorca, Han förde 1710 ett viktigt befäl i slaget vid Zaragoza, blef 1714 generalmajor och invaldes 1715 i underhuset, som han sedan tillhörde till sin död. W. upptäckte svenske ministern Karl Gyllenborgs (se d. o.) jakobitiska stämplingar och förmådde regeringen att i strid mot folkrätten låta häkta denne (jan. 1717). Han deltog 1719 i expeditionen till Vigo och sändes 1724 till skotska högländerna, där han genom taktfulla förhandlingar genomförde klanernas afväpning och 1726—33 anlade ett för sin tid beundransvärdt vägsystem, hvilket gjorde slut på denna förut otillgängliga landsändas isolering. W. blef 1727 generallöjtnant och 1743 fältmarskalk. Som befälhafvare öfver brittiska armen i Flandern mot marskalken af Sachsen 1743—44 skördade han inga lagrar lika litet som 1745 som befälhafvare för den arme, hvilken skulle hindra pretendenten Karl Edvards invasion från Skottland nedåt England. Han lyckades hvarken göra detta eller afskära pretendenten återtåget och fick därför lämna ifrån sig befälet till hertigen af Cumberland. V. S—g. 
<b>Wade</b> [ωe͡i'd], Benjamin Franklin, nordamerikansk statsman, f. 27 okt. 1800 nära Springfield, Massachusetts, d. 2 mars 1878 i Jefferson, Ohio, tillhörde en släkt, som från Norfolk invandrat till Nya England på 1630-talet. W. flyttade 1821 med sin fader till Ohio, arbetade dels på dennes farm, dels som boskapsdrifvare och kanalarbetare, började 1825 studera juridik och blef 1828 praktiserande advokat i Jefferson, Ohio; 1831—37 var han kompanjon med den bekante abolitionisten J. R. Giddings (se d. o.). W. var 1837—39 och 1841—43 led. af Ohios senat, 1847—51 domare i ett af Ohios distrikt och 1851—69 en af dess representanter i förbundssenaten. Han tillhörde först 
page_number=142, index= - Wade, Benjamin Franklin - Wade, sir Thomas Francis - Vadebevis - Vadeinlaga - Wadelai - Vademecum - Vademål - Vadensjö - Vade retro me, satana! - Vadeskilling - Vadetid - Vadfiske - Vaðgelmir - Vadhjul - Wadhwan - Vadhållning - Wadi 
whigpartiet och sedan republikanerna samt gjorde sig tidigt bemärkt som en bland negerslafveriets obevekligaste motståndare. I början af Lincolns presidentskap uppträdde han ofta kritiskt mot regeringen, därför att den ej genast proklamerade negerslafvarnas frigifning; som ordf. i senatens territoriekommitte genomdref han 1862 slafveriets upphäfvande i förbundsterritorierna. Han påyrkade 1864 förgäfves mot Lincoln afgörande i lagstiftningsväg af frågan om sydstaternas rekonstruktion och anföll sedan dennes politik såsom alltför mild mot rebellerna. Då efter mordet på Lincoln 1865 vicepresidenten Andrew Johnson blef president, utsågs W. till senatens talman och tjänstförrättande vicepresident. Vid riksrätten mot Johnson röstade W. för dennes domfällande. Han återupptog 1869 sin advokatverksamhet och deltog därefter föga i det offentliga lifvet, inom hvilket ärlighet och en stundom något burdus kraft kännetecknat honom. Jfr A. G. Riddle, "Life of Benjamin F. Wade" (1886). V. S—g. 
<b>Wade</b> [ωe͡i’d], sir Thomas Francis, brittisk diplomat, f. 25 aug. 1818 i London, d. 31 juli 1895 i Cambridge, blef 1838 officer, kom 1842 med sitt regemente till Kina, deltog där i kriget till freden i Nanking aug. s. å., stannade i Hong-kong som ämbetsman, var 1852—55 brittisk vice-konsul i Shanghai och därefter kinesisk sekreterare först hos guvernören i Hong-kong och under kinesiska kriget 1857—58 hos brittiske regeringskommissarien lord Elgin. Som sådan hade W. väsentlig andel i de förhandlingar, som 1858 ledde till freden i Tien-tsin. I samma egenskap deltog han i 1860 års förhandlingar, blef 1861 legationssekreterare i Peking, befordrades 1871 till brittiskt sändebud där, erhöll 1875 knightvärdighet och återvände 1883 till hemlandet, där han 1888 blef professor i kinesiska vid universitetet i Cambridge. I den svåra konsten att förhandla med kineser åtnjöt W. stadgadt rykte som en mästare. V. S—g. 
<b>Vadebevis,</b> <i>jur.</i> Se Vad, sp. 240. 
<b>Vadeinlaga,</b> <i>jur.</i> Se Vad, sp. 240. 
<b>Wadelai</b> [ωādila͡i’], brittisk station tillhörande Uganda-protektoratet, ligger vid högra stranden af öfre Nilen, omkr. 40 km. nedanför Albert Njansa. Tyske forskningsresanden och guvernören Emin pascha flydde dit undan mahdisterna från Lado och utrymde platsen dec. 1888. Därefter var W. i mahdisternas händer till 1894. Under de senaste åren har orten blifvit anknuten till det brittisk-östafrikanska telegraf nätet. A. N—d. 
<b>Vademecum</b> (lat., "gå med mig!"). 1. Stundlig hjälpreda; föråldrad titel på fickböcker, som innehålla råd och upplysningar, kort sammandrag af en vetenskap eller konst, böner, roande småsaker o. d. — 2. Ett kosmetiskt preparat, som framställes af Barnängens tekniska fabrik, är en ljusgul, aromatiskt luktande och bittert smakande vätska, hvars förnämsta beståndsdel är <i>mentol</i> (se d. o.), och det har på grund däraf antiseptisk verkan. Mest sättes medlet droppvis till vatten, som används vid rengöring af tänderna samt sköljning af mun och svalg. 2. C. G. S. 
<b>Vademål.</b> Ordet kan tagas i två betydelser, som ej nödvändigt fullt sammanfalla. Dels kan man därmed åsyfta de rättegångsmål, hvilka enligt bestämmelserna i kap. 25 Rättegångsbalken äro af beskaffenhet, att talan mot underrätts däri meddelade slutliga utslag bör fullföljas till hofrätten efter vad, dels förstår man därmed de mål, hvilka af part skola fullföljas till hofrätten efter vad. Att det senare ej är alldeles detsamma som det förra, beror därpå, att part måste begagna sig af det fullföljdssätt, som i honom jämlikt kap. 25 § 8 Rättegångsbalken meddelad fullföljdshänvisning angetts, och det låter tänka sig, att i fullföljdshänvisningen af misstag föreskrifvits, att vad skall komma till användning i stället för besvär. Den senare af de båda nämnda betydelserna kan närmast sägas vara den af lagen afsedda; se sålunda rubriken till kap. 26 Rättegångsbalken. Enligt språkbruket i hofrätterna benämnas vademål vädjade saker, d. v. s. saker, som till hofrätten inkommit vadevägen. Om förfarandet i vademål stadgas i kap. 26 Rättegångsbalken. Jfr Vad, sp. 239—240. E. K. 
<b>Vadensjö,</b> socken i Malmöhus län, Rönnebergs härad. 679 har. 269 inv. (1919). V. bildar med Örja ett pastorat i Lunds stift, Rönnebergs kontrakt. 
<b>Vade retro me, satana!</b>, lat., "gå bort ur min åsyn, satan!", Kristi tillrättavisande ord till Petrus, Mark. 8: 33 (<i>vade post me, satana!</i>, Matt. 16: 23). <i>Vade satana!</i> l. <i>apage s.</i>, grek. <i>hypage</i> (<i>apage</i>) <i>satana!</i>, "gå bort, satan!", början af Kristi sista svar till satan, då denne frestade honom (Matt. 4: 10, Luk. 4: 8). 
<b>Vadeskilling,</b> detsamma som vadepenning. Se Vad, <i>jur.</i> 
<b>Vadetid,</b> <i>jur.</i>, tid, inom hvilken vad skall erläggas. Jfr Vad, <i>jur.</i>, sp. 240. 
<b>Vadfiske.</b> Se Sillfiske, sp. 523—524. 
<b>Vaðgelmir,</b> <i>nord. myt.</i>, kallas i Eddan en flod, i hvilken lögnare och baktalare efter döden till straff skola vada. Th. W.* 
<b>Vadhjul,</b> <i>mek.</i> Se Vattenhjul. 
<b>Wadhwan</b> [ωä'dωān], infödingsstat i Främre Indien, belägen på näset till Kathiawarhalfön. 610 kvkm. Klimatet är varmt och torrt, ej osundt. Då emellertid den årliga nederbördsmängden ej uppgår till mera än 500 mm. (något mindre än Sveriges medelsiffra), så blir landet lätt utsatt för hungersnöd. Sålunda hade befolkningen, som 1901 utgjorde 34,851 pers., under föregående tioårsperiod på grund af nämnda orsak minskats med 18 proc. Till en ringa del har landet nu konstgjord bevattning. Bomull och säd odlas. Tvålberedning är den förnämsta industrien. Hufvudstaden med samma namn är en betydande järnvägsknutpunkt. A. N—d. 
<b>Vadhållning,</b> <i>sportv.</i>, vid sporttäflingar förmedlas i allmänhet genom bookmaker (se d. o.) eller totalisator (se d. o.). Offentlig vadhållning är införd vid kapplöpningar (se d. o.) i de flesta länder utom i Sverige. B. C—m. 
<b>Wadi.</b> arab., flod, floddal. I Spanien har ordet 
page_number=143, index= - Wadi - Vadianus, Joachim - Vadim - Vadimonium - Vadimonius lacus - Wadjidji - Vadkramp - Vadmal - Vadmalskriget - Vadmalsön - Wadman, Johan Anders 
öfvergått till guadi (<i>guad</i>); af Wadi Ana har så blifvit Guadiana, af Wadi al Kebir Guadalquivir. W. betecknar emellertid äfven de torra floddalar, som i ökenartade områden bildats efter ett häftigt skyfall och sedan af vinden vidare utformas. Med wadi äro många floders, dalars och orters namn sammansatta. - W. el Araba. Se Araba. - W. Doan. Se Doan. - W. Draa. Se Draa. - W. el Arisch. Se Egyptens bäck. - Wadi-en-nuba. Se Nuba, sp. 100. - W. Ennar. Se Kidron. - W. far‘a och W. kelt. Se Jordan, sp. 109. - W. Firan. Se Firan. - W. Halfa, stad i engelsk-egyptiska Sudan, belägen vid Nilens högra strand nedanför andra katarakten och tätt intill gränsen mot Egypten. Omkr. 3,000 inv. (1907). W. står i n. genom flodångbåtslinje i förbindelse med Assuan, där den egyptiska järnvägen vidtar; i s. leder en järnväg härifrån till Abu Hammed-Kartum-El Obeid. Staden har sitt namn ("Halfadalen") af den mängd halfa-(esparto-)gräs, som växer på de omgifvande slätterna och hvaraf förr i staden gjordes utmärkta mattor. - W. Modschib (Modsjib). Se Arnon. - W. Musa ("Mosesdalen") i Petreiska Arabien med ruiner af staden Petra (se d. o.). - W. natrún. Se Natronsjöarna. - W. Nun. Se Nun 3. - W. Saura. Se Tidikelt. - W. Serhan, Se Serhan. A. N—d. 
<b>Vadianus,</b> Joachim. Se Watt, J. von. 
<b>Vadim,</b> rysk sagohjälte, som enligt traditionen ställde sig i spetsen för en resning i Novgorod mot Rurik. Enligt senare krönikor, t. ex. den Nikonovska, blef V. jämte många af de upproriske dödad af denne. Den nyare historieforskningen förvisar V. dock till sagans område såsom en personifikation af det "frihetsälskande" Novgorods missnöje med den varjagiska invasionen. I den ryska litteraturen har V:s person flera gånger förhärligats: af Katarina II i ett drama om Rurik och af Knjazjnin i en tragedi; äfven Pusjkin och Lermontov intresserade sig för detta ämne. A—d J. 
<b>Vadimonium,</b> lat., eg. vad, sedan "pant", en gammal form för processuell borgen, ursprungligen nödvändig för att skapa en verklig förpliktelse. Den, som ingår vadimonium (<i>vas</i>), svarar för, att viss annan person uppfyller sina förpliktelser. Brytas dessa, åligger det <i>vas</i> (plur. <i>vades</i>) att ge skadeersättning. I äldsta rätt svarade <i>vas</i> med sin kropp, sedermera blott med sin förmögenhet. M. F—r. 
<b>Vadimonius lacus,</b> sjö i södra Etrurien, ryktbar därför, att i dess närhet det keltiska folket bojer (se d. o.) besegrades i en blodig drabbning 283 f. Kr. af konsulerna Publius Cornelius Dolabella och Cnaeus Domitius Calvinus och därigenom hindrades att rycka mot Rom. J. C. 
<b>Wadjidji.</b> Se Udjidji 1. 
<b>Vadkramp,</b> <i>med.</i>, utlöses genom en häftig, ofrivillig sammandragning af vadens muskulatur, som till hufvudsaklig del utgöres af musculi gastrocnemii, musculus soleus samt tårnas sträck- och böjmuskler. En dylik kramp kan framkallas genom en central, från hjärnan och ryggmärgen eller dess hinnor utgående retning eller ock genom en periferisk dylik utgående från de i vadmusklerna befintliga nervförgreningarna. I förra fallet är vadkrampen ett symtom af en inom det centrala nervsystemet pågående sjukdom, t. ex. blödning, hjärn- och hjärnhinneinflammationer, tumörbildningar, verklig tetanussjukdom (se Tetanus) eller förgiftningar. Vadkrampen är härvid sällan isolerad, utan uppträder vanligen tillsammans med krampen i större eller mindre muskelområden på andra ställen. Den isolerade vadkrampen beror vanligen därpå, att nervändgrenar inom vadmusklerna irriteras genom något retmedel, t. ex. köld, giftiga ämnesomsättningsprodukter, uppkomna genom musklernas öfveransträngning, lokal elektrisk ström m. m. En vanlig orsak till dylik lokal vadkramp af oskyldig art anser man vara djupt inne i muskulaturen liggande åderbråck. Häraf framkallade krampanfall påkomma ofta strax innan man somnar efter en dag, hvarunder benen ansträngts. Dessa krampanfall äro ofta ganska smärtsamma, men gå lätt öfver genom massage och äro betydelselösa. Farligare kunna de vadkrampanfall vara, som uppträda vid badning, emedan de kunna förhindra simning och genom sin smärtsamhet komma den badande att förlora själfbehärskningen. Vid dylik kramp torde vara rådligast att lägga sig och flyta på rygg, emedan krampen lätt häfves genom hvila. I. H. 
<b>Vadmal</b> (isl. <i>vað-mal,</i> af <i>vað,</i> tygstycke, kläde, våd, och <i>mal,</i> mått; på Island var nämligen vadmal den förnämsta värdemätaren, innan guld- och silfvermynten kommo i bruk), ett slags groft, hemväfdt ylletyg i två- eller fyraskaftad bindning, mycket hårdt "stampadt" eller valkadt (jfr Appretera, sp. 1249-50). Vadmalsväfning och -stampning hörde förr enbart till hemslöjden, och det kraftiga tyget af visserligen grof, men dock verklig, oblandad ull har i långliga tider begagnats af allmogen i Norden. I och med idrotts- och sportväsendets utveckling har emellertid vadmal blifvit en stor och eftersökt artikel till vintersport- och turistdräkter för såväl kvinnlig som manlig ungdom och tillverkas nu äfven fabriksmässigt på många ställen. G. A. W. 
<b>Vadmalskriget.</b> Se Kajana län. 
<b>Vadmalsön,</b> äldre namn på Djurgården (se d. o.). 
<b>Wadman,</b> Johan Anders, skald, f. 27 sept. 1777 på Drottningskär vid Karlskrona, d. 6 febr. 1837 i Göteborg, var prästson. Om hans barndom och ungdom vet man ytterst litet. Han var student i Lund 1792-95 och vid Åbo akademi 1800-03, företog en utländsk resa 1804 eller 1805, tjänstgjorde på häradsskrifvarkontor 1806-07 och under mellantiderna samt ytterligare några år som informator hos svenska och finska familjer. Han var 1812-14 sjukhuskommissarie i Stockholm och vid svenska armen i Tyskland och Norge, hvarefter han några år innehade informatorsplats i Göteborg. Där tillbragte han sin återstående lefnad, utan någon bestämd syssla, i en själfvald fattigdom, som 
page_number=144, index= - Wadman, Johan Anders - Wad Medani - Vadnay, Karoly - Vadning - Vadomar - Vadsbo - Vadsbo norra domsaga - Vadsbo södra domsaga 
gränsade till armod, men aldrig nedtryckte honom, och vänners alla erbjudanden om bistånd afvisade han. I glada lag var W. högst gärna sedd, och för dem diktade han ystra sånger. Han utgaf en samling af sina dikter under titeln <i>Samlingar. Lekochalfvar</i> (2 bd, 1830—35). En af J. P. Molin i brons modellerad byst af W. restes af Göta Par Bricole 1869 i Lorensbergs park (Göteborg). 
Den starkast klingande strängen i W:s skaldskap är en backanalisk, af humor färgad glädje och lefnadsnjutning. Under karlavulen skämtan, ofta med grofkornigt själfsvåld, som kan träda anständigheten för nära, i kraftigt framtrollade situationsbilder, med många spefulla utfall mot världsmänniskors själfviska äflan efter penningar och utmärkelser, lofsjunger han vinets njutning i förtroliga vänners krets eller i älskarinnans famn samt lyckan af ett tillbakadraget lif i en idyllisk naturs hägn. Gentemot timlig upphöjelse intar W. en stoisk epikures ståndpunkt, och världsföraktet får hos honom ganska klassiska uttryck. Visionen af döden, som gör alla lika, spelar alltjämt in i hans världssyn. Formen i hans dikter lider af ovårdnad och en viss kärf kantighet, men stundom undandrogo gracerna honom icke sin gunst, och en originalitet af äkta slag gör honom i alla händelser till en märklig litterär företeelse. Till hans mest karakteristiska dryckessånger höra <i>Epikuren, När jag dricker, Bålen, Svart och hvitt, Den första maj, Arrackens styrka och kraft</i> samt <i>Vattnet och vinet.</i> Klart skönjes W:s skaplynne äfven i hans jägarsånger och idyller. De förra äro synnerligen liffulla, och det mustiga i målningarna passar väl till ämnet. Cykeln <i>Jägarens lif, Jagten vid Nohr</i> och den bellmanianska <i>Landvettersjagten</i> m. fl. skola länge utgöra en fröjd för jägarsjälar. Sådana idyller som <i>Min lilla vrå bland bergen</i> och <i>Landets behag</i> höra till de äkta. I ett antal "allvarsamma sånger" vänder han äfven sina vapen mot flärden, skrymteriet och lågheten, men diktionen saknar den adel, som kräfves för en högre poetisk stil. Metriken är ofta tung och visar någon gång ett gustavianskt tycke. Ganska uttrycksfulla dikter äro t. ex. <i>Skalden, Bardens tystnad</i> och <i>Varnaren.</i> Bland dikter "af blandadt innehåll" märkas den famösa <i>Colloquium familiare</i> mellan själen och kroppen, de betecknande "parallellerna" <i>Kungen och skomakaren, Mäster Schnitt</i> m. fl. samt satirerna <i>Nya diskontens intåg i Göteborg</i> och <i>Vid Tegners utväljande till biskop i Wexiö.</i> W. firade med uppriktig lojalitet Karl XIV Johan i flera sånger. I de tre inledningssångerna, särskildt den dråpligt satiriska <i>Till den ... kongliga svenska menigheten,</i> har W:s robusta skämtlynne fritt gett sig luft. Någonting i sitt slag framstående äro de prosatal han skref för glada samkväm, förnämligast som ordensskald i Göta Par Bricole. Där finnas styrka i satiren, glans och fantasi i stilen. Af de kämpande vitterhetsskolorna på W:s tid söker man i hans dikter förgäfves någon genklang (ehuruväl han 1812 i Stockholm blef medlem af Götiska förbundet). Genom hans brist på energi och ärelystnad stannade hans rika gåfvor i växten. Hans backanaliska grundstämning hämtade sin styrka ur umgängestonen på en tid, då omåttlighetsbragder i dryckjom ännu här i landet ansågos för snarare ärofulla än motsatsen. Men i sina hvardagsvanor var han ytterst måttlig, för öfrigt af ett stillsamt och människovänligt väsen, ehuru ganska spetsig i sina infall och puts, när det gällde det af honom illa sedda prästerskapet. — I den ofvannämnda samlingen af W:s dikter hade beskäftiga vänner af anständighetsnit fått vidtaga en massa stympningar och omskrifningar, hvarigenom uttryckens kraft och udd utplånades. Samma text bibehölls väsentligen af H. Bjursten i hans Wadmansuppl. 1855, men de riktigare läsarterna återställdes af J. G. Carlen (1869), efter hvilken K. H. Rydberg utgaf W:s <i>Samlade skrifter</i> (1877; nya uppl. 1881 och 1884). Af W:s Valda skrifter utgåfvos 2 upplagor 1914. E. F—t. 
<b>Wad Medani,</b> en af de större städerna i engelsk-egyptiska Sudan, ligger vid Blå Nilen, omkr. 180 km. ofvanför Kartum. Omkr. 20,000 inv. Staden har ett godt kommersiellt läge i en bördig trakt (el Gezira, landet mellan Hvita och Blå Nilen). Den förstördes under mahdistoroligheterna, men repade sig snart ånyo. Sedan 1909 står den i järnvägsförbindelse med Kartum, en järnväg, som 1910 utsträcktes till Sennar och nu når fram till Kordofans hufvudstad el-Obeid. Öfver W. går äfven handeln med Abessinien. En af landets få (f. n. 8) skolor (<i>primary schools,</i> för utbildning af lägre tjänstemän) är förlagd till W. A. N—d. 
<b>Vadnay,</b> Karoly. Se Ungerska litteraturen, sp. 1059. 
<b>Vadning,</b> <i>sportv.</i> Se Vad. 
<b>Vadomar,</b> en konung öfver alemannerna, som kejsar Julianus på grund af hans opålitlighet lät häkta och föra till Spanien år 360 e. Kr. V., som var en utmärkt härförare, i synnerhet känd för sin skicklighet i belägringskonsten, romaniserades hastigt och gjordes senare till militärbefälhafvare (<i>dux</i>) i Fenicien. 372 tillfogade han jämte en annan fältherre perserna ett kännbart nederlag. J. C. 
<b>Vadsbo,</b> härad i Skaraborgs län, är deladt i Norra Vadsbo domsaga, som bildar två tingslag, Hasslerörs och Hofva, samt Södra Vadsbo domsaga, som utgör ett tingslag, Binnebergs och Valla. Häradet omfattar Mariestads och en del af Sköfde fögderi. <i>Hasslerörs</i> tingslag innefattar socknarna (kommunerna) Ekby, Utby, Ullervad, Ek, Leksberg, Björsäter, Torsö, (den förenade kommunen) Hassle, Enåsa och Berga, Färed, Fredsberg, Björkäng, Töreboda köping och Bäck. <i>Hofva</i> tingslag innefattar socknarna Lydestad, Amnehärad, Hofva, Finnerödja och Älgarås. <i>Binnebergs och Valla</i> tingslag innefattar socknarna Horn, Frösve, Säter, Odensåker, Tidavad, Låstad, Binneberg, Flistad, Götlunda, Väring, Locketorp, Berg, Lerdala, Böja, Timmersdala, Fägre, Trästena, Undenäs, Halna, Tived, Ransberg, Mölltorp, Karlsborg, Bällefors, Beateberg, Ekeskog, Hjälstad, Mo, Vad och Svenneby. 2,733 kvkm. 53,551 inv. (1919). 
<b>Vadsbo norra domsaga,</b> Skaraborgs län, omfattar Hasslerörs tingslag och Hofva tingslag i Vadsbo (se d. o.) härad, hvilka tingslag framdeles skola förenas till ett, Vadsbo norra tingslag. 1,315 kvkm. 25,550 inv. (1919). 
<b>Vadsbo norra kontrakt.</b> Se Norra Vadsbo kontrakt. 
<b>Vadsbo södra domsaga,</b> Skara borgs län, omfattar ett tingslag, Binnebergs och Valla tingslag, i Vadsbo (se d. o.) härad. 1,417 kvkm. 28,001 inv. (1919), 
page_number=145, index= - Vadsbo södra kontrakt - Vadsbro - Va-dschagga - Wadsiaer, Kristian Frederik - Wadstein, Nils Elis - Vadstena 
<b>Vadsbo södra kontrakt.</b> Se Södra Vadsbo kontrakt. 
<b>Vadsbro,</b> socken i Södermanlands län, Oppunda härad. 4,762 har. 919 inv. (1919). V. bildar (fr. o. m. 1 maj 1920) med Blacksta ett pastorat i Strängnäs stift, Oppunda östra kontrakt (förut var V. annex till Blacksta). Den utmärkt vackra kyrkan, försedd med 2 grafkor, har väggar och tak fyllda med målningar. 
<b>Va-dschagga,</b> bantufolk. Se Dschagga. 
<b>Wadskiaer</b> [vādskär], Kristian Frederik, dansk skald, f. 1712, d. 1779, blef student 1728 och skaffade sig vidtomfattande kunskaper, behärskade efter sägen 10 språk, men lefde i små villkor och måste uppehålla sig med allsköns litterärt småarbete; han var en tid medhjälpare åt professor E. Pontoppidan. Särskildt uppträdde W. som tillfällighetspoet, till dess han 1747 blef professor vid den nya akademien i Sorö och 1751 vid Köpenhamns universitet i poesi och vältalighet. Han skref en otrolig mängd dikter, delvis af betydligt omfång, men de äro längesedan glömda. De utmärktes alla för svulst, sökta kvickheter och begär att lysa med lärdom; ett och annat godt infall förekommer dock. W. utgaf (1743) <i>Liden samling af udvalgte vers,</i> och 1918 utkom ett annat urval. E. Ebg. 
<b>Wadstein,</b> Nils Elis, språkforskare, f. 16 juli 1861 i Torshälla landsförsamling, inskrefs som student i Uppsala 1879, blef filos. licentiat 1888 samt 1889 filos. doktor och docent i nordiska språk vid Uppsala universitet. W. var t. f. professor 1893—94 i nordiska språk vid Göteborgs högskola och 1894—96 i svenska språket vid Uppsala universitet samt blef professor i nyeuropeisk lingvistik med undervisningsskyldighet i germanska språk vid Göteborgs högskola 1900. Sedan 1905 har han varit censor vid studentexamina. W:s vetenskapliga forskning och författarskap falla inom flera olika, fast med hvarandra sammanhängande områden: det nordiska, det kontinental-germanska och det fornengelska. Hans <i>Fornnorska homilie-bokens ljudlära</i> (I, 1889, II, 1890), <i>Alfer och älvor. En språkligt-mytologisk undersökning</i> (1892), <i>Bidrag till tolkning och belysning av skalde- och edda-dikter</i> (I—VIII, 1895—1902), <i>Medeltidsordspråk, tolkade och belysta</i> (1896), <i>Runinskriften på Forsaringen</i> (1898), <i>Namnet Danmark</i> (I, II, 1918—19) m. m. ligga inom det nordiska, <i>Kleinere altsächsische sprachdenkmäler</i> (1899), <i>Beiträge zur erklärung des Hildebrandsliedes</i> (1903) m. m. och <i>The Clermont runic casket</i> (1900) inom de senare områdena. W:s lärarverksamhet som professor vid Göteborgs högskola omfattade under de första åren både tyska (hufvudsakligen) och engelska, men har sedan höstterminen 1903 kunnat egnas uteslutande åt de kontinental-germanska språken. Han är led. af Hum. vet. samf. i Uppsala (1898) och Vet. o. vitt. samh. i Göteborg (1905). A. E. 
<b>Vadstena,</b> stad i Östergötlands län, ligger på Östgötaslätten vid en vik af Vättern. Staden har sin särskilda, åldriga prägel med många trädgårdar och några parker. De många tornen förläna den en säregen stämning af forntida glans. Stadens areal är 59 har. Invånarnas antal uppgick 31 dec. 1919 till 2,806. Taxeringsvärdet 1919 utgjorde 6,869,800 kr., hvaraf 811,600 kr. för jordbruksfastighet. De bokförda tillgångarna uppgingo 1918 till 993,876 kr., skulderna till 351,734 kr. För kommunala behof uttaxerades 1919 8,60 kr. pr bevillningskrona. Den förnämsta byggnaden i V. är det ståtliga renässansslottet, som började uppföras 1545 (se Vadstena slott). Klosterkyrkan (se Vadstena kloster, sp. 270—271) antogs 1820 af församlingen till gudstjänstlokal. Af de forna klosterbyggnaderna, munkklostret på sydvästra sidan om kyrkan, nunneklostret på norra, hvilka 1638—1784 voro tagna i anspråk för Vadstena krigsmanshus' behof, återstå flera, ehuru betydligt förändrade. De innehålla intressanta partier från medeltiden, t. ex. i forna nunneklostret (nu hospital) den s. k. pelarsalen eller nunnornas refektorium med rester af medeltidsmålningar, den s. k. bönekammaren, ett rum i gotisk stil, med målningar från medeltiden och renässansen; i forna munkklostret (nu Östergötlands sjukhem) ses ännu det gamla yttre hvalfvet öfver gången och de forna munkcellerna samt i södra flygeln en sal med gotiska hvalf, som på sin tid var munkarnas kapitelsal (nu ämnad till Birgitta-museum). En stor del af klostrets forna omgifningsmur finns ännu i behåll. Vid hospitalet, på dess norra sida, ligger Mårten Skinnares hus (fig. 3), ett litet bostadshus från medeltiden (tillkommet omkr. 1519) af stort kulturhistoriskt värde. I hörnet af Helgeandsgatan och Storgatan är en rest af det gamla helgeandshuset belägen (upptog urspr. hela kvarteret), i senare tider betydligt förändradt, men där ses ännu delar af själakapellet från Eriks af Pommern tid. Gustaf Vasa skänkte den ena delen af helgeandshuset till Per Brahe d. ä., den andra till Gustaf Olofsson (Stenbock), som sålunda egde den kvarvarande delen af den gamla medeltidsbyggnaden. På prästgårdens tomt är ett af biskop Henricus Tidimanni 1473 uppfördt hus ("Biskopshuset") med borgstuga, kammare ("Hans Brasks kammare") och bodar. Midt emot detta är det s. k. rödtornet (af tegel) med det vidbyggda läroverket (fig. 4). Tornet är från 1300-talet och tillhörde S:t Pers- eller s. k. Rödkyrkan, som refs 1831. Intill tornet uppfördes i stället 1829—31 en mindre skolhusbyggnad af sten på stadens bekostnad. Där inhystes den s. k. trivialskolan till 1876, då ny byggnad uppfördes på samma plats, och läroverket utvidgades till 5-klassigt, påbyggdes 1908 för samskolans behof. Rådhuset (fig. 5), af gråsten och tegel, vid Rådhustorget är från medeltiden och troligen det enda bevarade svenska rådhuset från denna tid. Det består till sin öfre våning af en enda stor sal (nyligen restaurerad) och har i undre våningen bodar och häkten. Intill huset är ett torn af tegel och gråsten, ett medeltida försvarstorn med ännu befintliga, igensatta skottgluggar, ingången högt från marken, o. s. v. Bland enskilda byggnader märkes det s. k. Engelbrektshuset vid Rådhustorget. 
page_number=146, index= - Vadstena 
Fig. 2. Situationsplan af Vadstena. <i>1.</i>. Vadstena slott. — <i>2.</i> Klosterkyrkan (nu stadens församlingskyrka). — <i>3.</i> Gamla nunneklostret (nu hospital A). — <i>4.</i> Gamla munkklostret (nu Östergötlands sjukhem och Birgittamuseum). — <i>5.</i> Hospital B (kvinnoafdelning). — <i>6.</i> Asylen för sinnessjuka (mansafdelning). — <i>7.</i> Rådhus. — <i>8.</i> Sparbankshus (med postkontor och telegrafstation). — <i>9.</i> Rödtornet (efter S:t Pers- l. Rödkyrkan) med vidbyggdt läroverkshus (samskola). — <i>10.</i> Folkskola. — <i>11.</i> Länslasarett. — <i>12.</i> Helgeandshuset. — <i>13.</i> "Biskopshuset". — <i>14.</i> Engelbrektshuset. — <i>15.</i> Mårten Skinnares hus. — <i>16.</i> Järnvägsstation. — <i>17.</i> Ångbåtsbrygga. — <i>18.</i> Rådhustorget. — <i>19.</i> Stortorget. — <i>20.</i> Begrafningsplats. 
Fig. 3. Mårten Skinnares hus. 
Fig. 4. Rödtornet (efter S:t Pers- l. Rödkyrkan; jfr fig. i art. Trappgafvel) och det vidbyggda läroverkshuset. 
Enligt traditionen skulle Engelbrekt där 1434 ha låtit taga riksrådsherrarna "vid halsen fast" och hotat utlämna dem till allmogen, men byggnaden i sitt nuv. skick förskrifver sig först från slutet af 1500-talet. (Af material, stil och skulptur att döma är den ett verk af de byggmästare och arbetare, som voro sysselsatta vid slottsbyggnaden.) Hufvudnäringar äro detaljhandel och handtverk och någon industri. 1919 funnos 65 handlande och 23 handtverkare. Fabriker och industriella anläggningar äro: 1 charkuterifabrik, 1 elektrisk kvarn, 1 mälteri, 1 maltdrycksbryggeri, 1 garfveri, 1 snickerifabrik, 1 
page_number=147, index= - Vadstena 
dynamoborstfabrik och 1 elektrisk transformator. Spetsknyppling förekommer sedan gammalt i rätt stor utsträckning; dock är det i hög grad osäkert, att den har sitt ursprung från klostertiden, troligare från renässanstiden. Bland äldre industriella anläggningar må nämnas en kammarduksfabrik (linneväfveri), 1753—1830-talet (till en början förlagd i slottet, då den sysselsatt 237 arb.), ett sockerbruk (på 1870-talet) och en tobaksfabrik (med 32 arb.), som upphörde 1916. Hospitalet förser medelst sin vattenledning staden med vatten; elektrisk belysning infördes 1904; en mindre elitkår är inrättad i och för eldsläckning. Hamnen, som fullbordades 1855 och utgöres af slottets gamla uppmuddrade vallgrafvar samt ett par hamnarmar, hvartill slottsvallarna lämnat material, besöktes 1919 af 430 ångare och fartyg m. m. Med 1920 upphör V. att vara stapelstad med egen tullkammare. Sjöledes har staden förbindelse med orterna vid Vättern och genom Göta kanalbolags ångare med Stockholm och Göteborg samt de orter, som ligga vid Göta kanal. En smalspårig järnväg leder dels (sedan 1874) till Fågelsta, dels till Ödeshög (sedan 1888), hvarigenom förbindelse uppehålles med stambanenätet, östgötastäderna och den rika landsbygden. Den för staden äfven i ekonomiskt afseende mest betydelsefulla institutionen är hospitalet med asylen (den senare för män), som inrymmer omkr. 800 patienter med en betjäning af 180 pers. Grunden till hospitalet lades 1519 af borgaren Mårten Skinnare, som stiftade ett åt jungfru Maria Rosenkrans helgadt kapell och en sjukstuga, hvilken Gustaf I 1532 lät förena med helgeandshuset under ett hospital. Det var urspr. endast till för fattiga och vanföra; i det 1750 tillbyggda hospitalet hystes 1760 100 pers. och sedan 1757 i en särskild byggnad 12 sinnessjuka. 1826 uppläts det gamla nunneklostret (f. d. krigsmanshuset) till hospitalets behof. 1893 blef asylen, belägen intill järnvägen, färdig. Det forna munkklostret påbyggdes i midten af 1700-talet till krigsmanshusets behof, men efter dess indragning (1783) uppläts det 1795 till kurhus, sedan länslasarett, som flyttades därifrån 1913 till det nya lasarettet, uppfördt ö. om staden efter ritningar af E. Stenhammar. Det gamla lasarettet inreddes sedan till Östergötlands sjukhem. I staden finnas sparbank, afdelningskontor af Östergötlands enskilda bank och a.-b. Svenska landtmännens bank. En 6-klassig statens samskola har efterträdt det gamla 5-klassiga gossläroverket. Till V. är förlagdt (1899) Sveriges första landsarkiv, med lokaler i slottet. I staden utges tre gånger i veckan "Vadstena läns tidning" och "Östgötabladet" från egna tryckerier. I kyrkligt afseende bildar V. med annexen S:t Per och Strå ett regalt pastorat. Staden utser riksdagsman jämte den kringliggande landtvalkretsen. V:s vapen framställer den heliga Birgitta, sittande vid ett bord med en bok framför sig; bakom synes bokstafven W, som kommit dit genom en misstolkning af stolsryggen på det ursprungliga sigillet. Fig. 5. Rådhuset. 
Upphofvet till V. var en gård (<i>Vastenis, Vazstene, Wastenar, Wazstena</i> o. s. v.), som låg åt ö., sannolikt på nuv. Munkträdgårdens plats, där också lämningar efter äldre medeltidsbyggnader nyligen påträffats. Den nämnes första gången 1268 och egdes då af Birger Jarls broder Elavus (arf från Magnus Minnisköld) och gick sedan som privategendom i arf inom folkungaätten; på 1270-talet hade konung Valdemar en fogde på gården. Tidtals vistades hertig Erik Magnusson och hans broder konung Birger där. Den ärfdes af konung Magnus Eriksson, som 1 maj 1346 testamenterade gården "Vatzstena" med annan jordegendom till en klosterstiftelse, ett testamente, som konungen sedan, efter brytningen med den heliga Birgitta, synes ha återkallat. Men konung Håkan stadfäste 16 jan. 1362 faderns testamente af Vadstena gård med underlydande jord (sålunda endast en del af dennes donation) till det blifvande V. kloster. Området omfattade ung. den nuv. staden, Kungs-Starby och Östra Starby. V. socken med kyrka nämnes redan 1346, men lades 1380 under klostret. Magnus Eriksson hade börjat uppföra klosterbyggnader, men lät enligt Birgittas uppgift åter rifva ned dem. 1368—69 började man på platsen uppföra klosterbyggnaderna, som med kyrkan uppfördes under återstående del af århundradet. Byn kring klostret benämndes redan 1378 "staden" V., tydligen emedan redan en besökt handelsplats uppstått kring klostret. Den 1416 omtalade kungsgården uppläts 1428 till klostrets utvidgning. Emellertid anhöll klostret 1400 hos drottning Margareta, att byn V. måtte bli en "köpstad med sådan stadsbok och stadsrätt, som i andra köpstäder äro här i landet". 8 dec. 1400 utfärdade Margareta också ett privilegiebref, hvarigenom staden grundlades och upphörde att vara en under landsrätt lydande by. Genom klostrets utveckling och de vallfärder, som gjordes till detsamma, blef V. en efter medeltida förhållanden rätt betydande ort. Borgarna hade klostret till stadsherre och slogo sig med dess medgifvande ned rundt omkring detsamma. Klostrets utveckling eller förfall bestämde stadens öde. När därför Gustaf Vasas reduktion beröfvade klostret dess betydande ekonomiska förutsättningar och det nedsjönk till en 
page_number=148, index= - Vadstena - Vadstena adliga jungfrustift 
obetydlighet, blef staden ej heller längre hvad den varit. Förut hade konungarna och rikets stormän ofta hållit möten i V., och vid vissa tider på året samlades mycket folk vid de stora kyrkliga festerna. Annorlunda blef förhållandet efter reformationen. Staden hade säkerligen gått sitt slut till mötes, om ej Gustaf I genom slottets anläggning 1545 hade skapat en ny utvecklingsmöjlighet för staden. På ett riksmöte i Västerås 1544 beslöts, att V. skulle såsom en replipunkt för krigsfolket i händelse af anfall genom Småland med första möjliga befästas. Något annat befästande än uppförandet af slottet blef dock ej af, oaktadt dels konung Gustaf vid rådsmötet i V. 1559 uttryckte önskan, att V:s "borgere och menige i Östergötland, måtte hiälpe till stadens befästning", dels fogden där s. å. befalldes påbörja stadsbefästningen. Detta gjordes också, men arbetena härmed afstannade snart. När slottet blef så pass färdigt, att konungen med sitt hof kunde vistas där, uppstod en liflig verksamhet i V. Särskildt under Johan III:s tid togo handel och näringar ett efter tidens förhållanden rätt betydligt uppsving, hvartill bidrogo de många konstnärer och arbetare, som vistades i V. i och för slottsbyggnaden. Johan III gaf också 1 dec. 1572 staden nya privilegier, som voro särdeles förmånliga. Efter hans tid skedde dock en viss nedgång i stadslifvet, ehuru V. rätt länge kunde mäta sig med flertalet städer i landet. Under 1600-talet gick den dock väsentligt tillbaka, men hölls i viss mån uppe genom drottning Hedvig Eleonoras vistelse där. Efter hennes död (1715) sjönk den ned till en obetydlighet. Krigsmanshuset och hospitalet voro dock två institutioner, som bidrogo till, att orten ej alldeles aftynade. Sjöfarten var ringa, men förbättrades, sedan Göta kanal öppnats för trafik och staden 1849—51 fått en större hamn. Järnvägen till Fågelsta och Ödeshög kom naturligtvis också att få betydelse för staden. Nu är det omsättningen på den kringliggande landsbygden och hospitalets tillvaro, som i hufvudsak uppehålla V. Rikedomen på forntidsminnen gör den till en af turister gärna besökt ort. Följande mer märkliga möten och riksdagar ha hållits i Vadstena: herremöte 1400, Engelbrekts möte med rådet 1434, herredag i aug. 1521, då Gustaf Vasa blef förklarad för rikets föreståndare, herredagar i okt. 1524 och jan. 1526, sommaren 1552, mars 1559, 1568, då resningen mot konung Erik började där, riksdagarna 1587 och 1598. — Litt.: C. M. Kjellberg, "V. i forntid och nutid" (1917). C. M. K. Fig. 6. Vadstena i slutet af 1600-talet, efter Sueciae-verket. T. h. slottet, därnäst S:t Pers kyrka och t. v. klosterkyrkan. 
<b>Vadstena adliga jungfrustift.</b> Vid 1734 års riksdag väcktes af frih. C. V. Cederhielm förslag om inrättande af ett adligt jungfrukloster. Till detta ändamål upplät K. M:t 1738 Vadstena slott, hvarefter ridderskapet och adeln anförtrodde åt en direktion uppdraget att förverkliga den ifrågavarande planen, som afsåg att inrätta ett stift "för adelige jungfrur i Wadstena, hvarest the mot en ringa stadgad inskrifningsafgift kunde niuta ej allenast all nödig undervisning under uppfostringsåren, utan ock sedermera i all then tid the lefva oförsörgde, och vela i Stiftet förblifva, årligt underhåll samt penningar till kläder ifrån sexhundrade till tusende daler kopparmynt årligen". Direktionens första omsorg blef att söka insamla nödiga penningmedel för att dels sätta slottet i erforderligt skick, dels anskaffa nödvändiga fonder för anstaltens betryggande. Under tiden utarbetades en utgiftsstat, som visar, hvilken betydelse man ville ge den nya stiftelsen. Den var ämnad att emottaga 9 "altfröknar" och 180 yngre fröknar, hvilka skulle ställas under uppsikt af en abbedissa, biträdd af ett större antal lärarinnor och lärare samt en betydlig tjänstepersonal, tillsammans 328 personer, med en årlig kostnad af 318,160 dal. kmt. Fröknarna skulle bära ordenskors med band och en särskild klädedräkt. De första stiftskorsen utdelades 1747 af kronprinsessan Lovisa Ulrika, som hade tagit jungfrustiftet under sitt personliga hägn. Oaktadt detta beskydd och ehuru den ursprungliga stiftsplanen förenklades därhän, att stiftet skulle emottaga endast ett mindre antal fröknar och bereda dem husrum med möbler, ved, lyse, kost och betjäning, måste snart nog tanken öfverges att i Vadstena inrätta det adliga stiftet, förnämligast på grund af bristande medel. Af samma orsak kom icke heller till utförande något af de förslag, som under de följande åren väcktes, att upprätta en liknande anstalt vare sig å 
page_number=149, index= - Vadstena adliga jungfrustift - Vadstena artiklar - Vadstena-brakteaten 
Fredrikshof i Stockholm eller å Karlberg invid hufvudstaden. För att emellertid i någon mån förverkliga den tanken, som låg till grund för det planerade stiftet i Vadstena, och under namn af jungfrustift bereda skydd åtminstone åt några behöfvande fröknar inköpte och upplät 1784 riksrådet grefve K. Fr. Scheffer ett stenhus i Norrköping till bostad åt en abbedissa och 6 fröknar, som där skulle avgiftsfritt bo och åtnjuta underhåll och där ytterligare 6 andra kunde mot lindrig afgift erhålla samma förmåner. Ett tiotal år efter stiftarens död upphörde anstalten till följd af bristande tillgångar, hvarvid beslöts, att af afkastningen af den Grefliga Schefferska stiftningen för adliga jungfrur ett årligt pensionsbelopp skulle utbetalas till ett visst antal stiftsfröknar. Detta beslut sammanfaller med det, som långt förut hade fattats i fråga om användning af Vadstena stifts tillgångar. Ur denna stiftskassa utdelades redan 1748 några pensioner, som sedermera, i mån af donerade medel eller andra bidrag, ökats i storlek och antal. Det är nämligen uteslutande under formen af dylika pensioner, som den adliga stiftelsen allt fortfarande fyller sin uppgift. — För att komma i åtnjutande af dessa förmåner skall den adliga fröken inskrifvas i stiftets matrikel. Därvid bör med prästbetyg styrkas den anmäldas födelseår och dag samt erläggas i inskrifningsafgift 100 kr. Vid gifte förlorar den inskrifna rätt till pension. Sedan 1822 förvaltas stiftets medel af Riddarhusdirektionen. Dess tillgångar uppgingo vid 1918 års slut till 462,096 kr., och s. å. hade utbetalts 77 pensioner å 100 kr. och 158 å 50 kr. samt 16 extra pensioner till olika belopp. — "Grefliga Schefferska stiftningen", afsedd uteslutande för behöfvande stiftsfröknar, egde vid samma tid en kapitaltillgång af 62,834 kr. och utdelade 13 pensioner å 150 kr. J. M—r. 
<b>Vadstena artiklar</b> kallas en öfverenskommelse af 13 febr. 1587 mellan Johan III och hertig Karl af Södermanland ang. de kungliga och furstliga rättigheterna i den senares hertigdöme. Johan III önskade, särskildt till följd af den liturgiska striden (se d. o.), inskränka Karls makt till öfverensstämmelse med de honom själf som hertig påtvungna Arboga artiklar (39 d. o.), och på en riksdag i Stockholm 1582 utfärdade han, med stöd af rådet och adeln, 27 jan. en "stadga om kunglig och furstlig rättighet". Enligt denna skulle de "kyrkoseder", som af prästerskapet samtyckts för riket, iakttagas äfven inom furstendömet; biskopar och lagmän inom furstendömet skulle tillsättas, de förre med konungens samtycke, de senare af konungen inom enligt landslagens föreskrift upprättadt förslag; ifrån furstarnas dom skulle vad få ske till konungen, och denne skulle äfven inom hertigdömena låta hålla räfsteting; endast konungen skulle ega att utdela frälserätt och döma frälsemän för förräderi, och äfven i andra mål skulle lifsstraff på en frälseman endast med konungens samtycke få verkställas; fredlöshet inom riket skulle gälla äfven inom hertigdömena, och alla för det förra antagna in- och utförselförbud och skattebevillningar skulle vara bindande för de senare; ärftliga förläningar inom ett hertigdöme skulle få ges endast för den tid detta var afsöndradt; hertigarna skulle ej utan konungens samtycke få slå mynt, och adeln inom hertigdömena skulle göra rusttjänst omedelbart till konungen. Karl, som först i juli s. å. fick kännedom om denna stadga, godkände den emellertid icke. Slutligen, då rådet föreslog, att tvisten i enlighet med Gustaf Vasas testamente skulle slitas genom en rättegång inför ständerna, inlät han sig dock på underhandlingar. Resultatet af dem blef de "artiklar" eller den "konstitution om de kungliga och furstliga rättigheterna", som utfärdades på en riksdag i Vadstena. Genom dem modifierades Stockholmsstadgan på följande sätt. Vid tillsättande af biskop i hertigdömet skulle konungen vara bunden inom ett af ärkebiskopen, Uppsala domkapitel och Strängnäs stifts prästerskap upprättadt tremannaförslag, på hvilket dock för honom misshagliga personer ej skulle få plats; vid upprättandet af lagmansförslaget skulle äfven hertigen ha en röst; konungsräfst skulle få hållas inom hertigdömet, endast när "det för allmogens tarfvor och klagomål synnerligen behöfves"; någon annan inskränkning i hertigens domsrätt öfver adeln inom furstendömet än den allmänna vadrätten och konungens samtycke till lifsstraffs verkställande omtalas ej; hertigen fick rätt att ge dem, som flytt undan konungens onåd, tre månaders lejd; han skulle få deltaga i besluten om in- och utförselförbud och allmänna gärder, men också att underhandla med sina undersåtar om särskild skatt. Frågan om hans rätt att slå mynt uppsköts, och frågorna om liturgien och rusttjänsten af adeln inom hertigdömet hänskötos, den förra till ett kyrkomöte för hela riket, den senare till adeln i dess helhet, hvilken i ett (dock icke undertecknadt) betänkande uttalade sig för rusttjänstens utgörande omedelbart till konungen. Då Johan med anledning af sin brytning med rådet behöfde hertigens stöd, blef han villig att till dennes förmån ändra artiklarna, såsom ses af förslag härom från 1590, men någon slutgiltig ny uppgörelse synes ej ha kommit till stånd under hans lifstid. I den bekräftelse på Karls furstendöme, som Sigismund afgaf i sammanhang med sin kröning (antedaterad 23 febr. 1594), blefvo emellertid alla stadgar fr. o. m. "konung Eriks tid", som stredo mot Gustaf Vasas testamente, förklarade ogiltiga och kraftlösa. Därmed voro "Vadstena artiklar" definitivt afskaffade. — Jfr E. Hildebrand, "Svenska riksdagsakter", II (1889—99) och III, 1 (1894). S. B. 
<b>Vadstena-brakteaten</b> är en guldbrakteat (se Brakteat) funnen i jorden 1774 vid Vadstena och nu förvarad i Statens historiska museum i Stockholm. Den är troligen präglad i slutet af 500-talet e. Kr., bär på midtytan ett människohufvud på ryggen af ett fyrfotadjur och framför det en fågel och, genom en linje skild från bilderna, en inskrift af urnordiska runor i fyra grupper, som läses från höger till vänster: <i>. luwa tuwa . fuþarkgw; hnijepʀs; tbem ln͡go</i>[<i>d</i>]. Inskriften har 
page_number=150, index= - Vadstena-brakteaten - Vadstenadiariet - Vadstena kloster 
magisk betydelse, och de tre senare grupperna utgöra den urnordiska runraden (se Runor, sp. 1211), hvars sista runa dolts af prydnaden under öglan, men spåras på en 1906 till museet inkommen duplett af brakteaten. Se E. Brate, "Östergötlands runinskrifter", s. 167—172 och pl. LIX. B—e. 
<b>Vadstenadiariet.</b> Se Vadstena kloster, sp. 269. 
<b>Vadstena kloster</b> (lat. <i>Monasterium sanctarum Mariae Virginis et Brigidae in Vatzstena</i>) var såsom en rent nationell stiftelse det märkligaste och på vår odling under medeltiden mest inflytelserika kloster, som Sverige egt. Dess grundläggning torde rättast kunna hänföras till år 1346, då konung Magnus Eriksson och hans drottning Blanka upprättade sitt testamente och däri anslogo 10 gårdar, bland dem Vadstena gård i Dals härad, Östergötland, till det enligt den heliga Birgittas (se denna) uppenbarelser stiftade klostret. Det kräfde lång tid, innan klosterbyggnaderna, hvilka enligt reglerna skulle inrymma både nunne- och munkkonvent, hunno bli fullbordade. Arbetet med dem, som började 1368—69, företogs under öfverinseende af biskoparna i Linköping och Växjö samt häradshöfdingen i Kind, Johan Petersson i Ulberstad, och under närmaste ledning af munkarna Störker, Nils i Häradshammar, Gregorius och Finvid, hvilka öfverskredo den i stadgarna fastställda storleken och därför bestraffades. Omkostnaderna blefvo ock större, än man hade väntat; man vet, att de kontanta utgifterna snart öfverskredo 200 mark. Birgittas dotter Katarina bestormades därför, medan hon vistades i Rom, med böner om att skaffa hjälp, på det att de unga konventen icke måtte behöfva skickas ut för att tigga sitt underhåll. Under konung Karl Knutssons tid förlades klostrets ekonomibyggnader utanför den ursprungliga inhägnaden. Klostrets regler stadfästes 5 aug. 1370 af påfven Urban V. Nunnornas antal, abbedissan medräknad, var 60, munkarnas 13, konfessorn inbegripen, samt 4 mässedjäknar (diakoner). Dessutom fìngo 8 lekmän som tjänare antas (se vidare Birgittin-orden). Snart började frikostiga gåfvor hopa sig öfver Birgittas stiftelse. Inom landet påbjöds en allmän afgift under namn af <i>vårfrupenningen,</i> hvilken insamlades af prästerskapet och genom domkapitlen sändes till klostret. Först när Uppsala ärkebiskop och hans lydbiskopar 1381 utlofvat 40 dygns aflat åt dem, som erlade denna afgift, började den i ymnigare mån inflyta. Ett högst betydligt understöd erhöll klostret, då påfven Bonifatius IX på drottning Margaretas begäran 1394 medgaf, att i Vadstena aflat skulle under jubelåren få utdelas med lika rätt och verkan som i själfva Rom. På en sten i klostret höggs en inskrift därom. Hälften af de influtna medlen skulle sändas till romerska stolen. Stora folkmassor lockades till klostret, hvilket vid aflatsfesten 1394 erhöll mellan 5,000 och 6,000 mark. Den påflige uppbördsmannen i Lübeck fick länge vänta på sin andel, hvilket framkallade bittert missnöje och hot. Jubelåren, hvilkas mellantider växlade, sannolikt i förhållande till påfvens ekonomiska behof, medförde ej vidare någon välsignelse till Vadstena. Klostret utsände inom landet bud för att hopsamla allmosor, testamentsgåfvor och offer af personer, som själfva för sjukdom eller andra hinder icke kunde komma till Vadstena. Man började nu inskrifva den ena gården efter den andra i klostrets jordebok, och höga och låga täflade om att med gåfvor stadga och betrygga klostret, som snart fick rykte inom hela den katolska världen. Enligt påflig befallning skulle biskopen i Linköping anställa årlig visitation i klostret för att granska reglernas efterlefnad. Den första egde rum 1388. Det stadgades då, att de s. k. beguiner (se d. o.), som samlat sig i närheten af klostret, skulle lidas samt finge bikta för munkarna; att ingen af klosterfolket hade rätt att utan konfessorns vetskap och tillstånd som sin egendom behålla den minsta småsak, vore det ock endast en nål, o. s. v. Söndagen 23 okt. 1384 invigdes högtidligen nunnekonventet i närvaro af ärkebiskopen i Uppsala och biskoparna i Linköping och Strängnäs. Noga utstakades då de särskilda tillfällen, vid hvilka munkarna egde rätt att inträda inom nunnornas konvent. Den första, som stod i spetsen för klostret, var Birgittas dotter Katarina (se Katarina Ulfsdotter), ehuru hon icke offentligen nämnes som abbedissa. Trots all den vördnad man egnade denna klosterstiftelse hände det dock redan i begynnelsen, att den utsattes för våldsamheter från lekmännens sida, hvarför påfven Gregorius XI 1377 befallde biskopen i Linköping att tillse, att hvarken konungar eller andra måtte i någon mån inkräkta klostrets egendom eller göra det någon skada. Men redan Urban VI måste till ärkebiskopen i Uppsala samt biskopen i Strängnäs förnya befallningen därom. Den sistnämnde utfärdade 1379 åtskilliga bullor, hvilka stadgade bl. a., att klostret skulle befrias från afgifter till påfliga nuntier och legater äfvensom tionde från de gårdar, som lågo under klostrets eget bruk, samt att inga byggnader skulle få uppföras i klostrets närhet, ej heller något annat kloster på mindre afstånd än en half mil. Då längre fram i tiden ett kapell inreddes af borgmästare och råd i helgeandshuset i Vadstena, tilläto icke abbedissan och konfessorn, att flera än två mässor om dagen där finge hållas, för att icke för mycket draga folket bort från klostrets egen kyrka (om denna se nedan, sp. 270). Det var föreskrifvet, att i den senare 13 altaren skulle underhållas. I början var ett kapell af trä uppfördt, men det nedbrann 1388 jämte två stenhus och en del af nunnornas byggnad. I kyrkan förvarades en stor mängd reliker, bland hvilka Birgittas naturligtvis särskildt tillvunno sig folkets dyrkan. Delar af dem plägade jämte böcker skänkas till de klosterstiftelser, som utgingo från Vadstena (om dem se Birgittin-orden, sp. 458). Bland reliker må nämnas äfven "Jungfru Marias mjölk", hvars äkthet någon skeptiker betviflat, men den försvarades af priorn Petrus i Alvastra med stöd af hvad Jungfrun själf uppenbarat för Birgitta. Tron på denna relik synes ha varit af stor styrka i trakten omkring klostret, ty ännu 1542 klagade Gustaf I, att borgarna i östgötastäderna voro "fulle af Jungfru Mariae mjölk, sancta Britas uppenbarelse och annat papisteri". Det var endast i form af relikgömmor och kyrkokärl, som enligt reglerna klostret egde att pråla med guld och silfver, hvarför ock Karl Knutsson från klostret borttog de två dyrbara guldkronor, som konung 
page_number=151, index= - Vadstena kloster 
Erik af Pommern och drottning Filippa öfverlämnat till klostret, men lät den guldtafla där förbli, i hvilken klostret låtit infatta de reliker samma drottning skänkt. Birgittas reliker gjorde Vadstena snart till en vallfartsort, där pilgrimer från skilda håll kunde söka försoning. Sedan orden spridt sig till andra länder, anlände ofta munkar från dessa för att i moderklostret anställa forskningar rörande reglerna eller afskrifva arbeten i klostrets rika bibliotek. Klosterbiblioteket torde under blomstringstiden ha inrymt omkr. 1,500 volymer. Af dessa finnas numera kvar endast omkr. 420, af hvilka större delen tillhör Uppsala universitetsbibliotek, Kungl. biblioteket och Riksarkivet. Efter reformationens införande skingrades de värdefulla samlingarna, först på Gustaf I:s befallning 1543 och sedan vid hertig Karls och Abr. Angermannus' indragning af klostret 1595. De förvarades sedan i det gamla gråmunkeklostret (å Riddarholmen), tills de 1621 skänktes af Gustaf II Adolf till Uppsala universitet. (Jfr C. Silfverstolpe, "En blick i Vadstena klosters arkiv och bibliotek", i "Ur några antecknares samlingar. Gärd.... till G. E. Klemming", 1891, och V. Gödel, "Sveriges medeltidslitteratur. Proveniens. Tiden före Antikvitetskollegiet", 1916). — Genom en delvis ännu förvarad brefväxling med de utländska birgittinklostren underhölls ock liflig förbindelse med andra länder, och det hus i Rom (se Birgittas hus), som Birgitta erhållit i gåfva af en italiensk dam och som sedermera kom i klostrets ego, förestods af munkar från Vadstena, hvilka sålunda kunde på ort och ställe bevaka klostrets intressen hos kyrkans öfverhufvud. Den verksammaste af dessa föreståndare ("procuratores") för Birgittas hus var prästmunken Peder Månsson (se d. o.), som i 16 år (1508—24) bevakade Vadstenaklostrets rätt i Rom och därunder förde en intressant brefväxling med moderklostret (utg. af R. Geete, "Vadstenabrodern Peder Månssons bref på svenska från Rom till Vadstena kloster 1508—1519", 1915). Samfärdseln mellan klostret och påfvestaden blef ock mycket liflig. Det var sannolikt från Söderköping munkarna på klostrets egna skepp företogo färder till någon nordtysk hamn samt därifrån vidare till Rom på egna hästar, på hvilka klostret synes ha haft god tillgång. — Vid midsommartiden 1422 anlände till Vadstena en bulla från Martin V, hvilken innehöll förbud för birgittinklostren att hysa två konvent, både munkar och nunnor. Denna fråga utgjorde föremål för vidlyftiga öfverläggningar vid kyrkomöten, och våra medeltidshandlingar meddela ett och annat, som kan förklara det missnöje och de farhågor birgittinregeln i detta afseende framkallat, om ock de från tiden för det svenska klosterväsendets förfall härstammande berättelserna om klosterlefnaden, hvilka särskildt riktat sin skärpa mot Vadstena som katolicismens förnämsta hållpunkt vid reformationens framträngande, måste anses öfverdrifna. Konung Erik och hans gemål skrefvo egenhändiga bref till påfven och lyckades förmå honom återtaga sin befallning och medge, att regeln förblef oförändrad. Drottning Margareta besökte ofta Vadstena, erhöll genom s. k. broderskapsbref delaktighet i klostrets förböner och goda verk samt tog någon gång del i dess enskilda angelägenheter. Drottning Filippa blef begrafven i klostret. På sin eriksgata 1442 anlände konung Kristofer till Vadstena, bekräftade dess privilegier samt visade sig alltid klostret synnerligen bevågen. Konung Karl Knutsson fann sig 1452 föranlåten att gripa in i klostrets styrelse och yrka på abbedissan Ingeborg Gerhardsdotters och konfessorn Magnus Unnessons afsättning. De afgingo frivilligt, men deras förseelser äro ej kända. Ej heller har man reda på anledningen till, att bägge konventen året därpå träffades af bannstrålen. Konungen lät sedermera i klostret insätta sin 8-åriga dotter Birgitta, vid hvars invigning 1455 stora högtidligheter firades. Abbedissas afsättning hade en gång förut egt rum i Vadstena, då nämligen Ingegärd Knutsdotter 1403 nödgades nedlägga sitt ämbete på grund af de svåra förbrytelser mot reglerna, till hvilka hon gjort sig skyldig, såsom bl. a. då hon ur den kista, där de influtna aflatspenningarna förvarades, uttagit 200 mark, som hon lämnat till biskopen i Linköping. Klostrets tillgång på penningar var så stor, att betydande summor kunde utlånas, och sådana synas ha varit placerade äfven utom landet. Gårdar togos som pant eller köptes för kontanta medel, och konung Kristian I upptog ett lån mellan 800 och 900 nobler mot förbindelse att låta upprätthålla gudstjänsten i Vadstena sockenkyrka. Under de inre oroligheterna efter konung Kristians afsättning förskaffade sig borgmästare och råd i Vadstena klostrets tillåtelse att omge hela staden med vall och graf, som skulle utstakas enligt klostrets anvisning. Borgerskapet iklädde sig skyldighet att försvara såväl klostret som staden. Staden stod i flera afseenden i underordnadt förhållande till klostret. Så skulle t. ex. hvar och en, som där ville bygga, till klostret utgöra 12 dagsverken samt 1/2 marks skatt. Flera gånger härjades staden och klostret af vådeld; största förödelsen inträffade 1495, då ett kort förut uppfördt sjukhus nedbrann äfvensom det nyligen uppsatta boktryckeriet samt en stor del af den upplaga af Birgittas "Revelationes", som på klostrets bekostnad blifvit tryckt i Lübeck. Vid samma tillfälle förstördes äfven, så när som på ett unikt (i slutet defekt) exemplar, nu tillhörigt Uppsala univ.-bibl., det, så vidt man känner, enda tryckalster, som lämnat klosterpressen, nämligen "Horae de Domina ad usum ecclesiae Lincopensis et Scarensis", lit. 8:o. (Jfr I. Collijn, "Tvänne tryckta latinska tideböcker för Linköpings och Skara stift"; i "Kyrkohist. årsskr.", 1909). Klostrets privilegier bekräftades af hvarje ny regent, men blefvo under 1400-talets senare del icke utvidgade, om man undantar det tillstånd Sten Sture 1492 gaf klostrets tjänare att gå ut i vissa landskap för att till klostrets behof uppköpa boskap. Med lefnadsförnödenheter måste klostret nämligen förse sig i rikt mått. Dels var ju klosterfolkets och tjänarnas antal stort, dels gästades klostret oupphörligt af såväl landsmän som främlingar. Bland de senare märktes emellanåt påfliga aflatskrämare — Marinus de Fregeno 1462, Bartolomeus de Camerino 1484, Antonius Masth 1490 —, under hvilkas vistelse i Vadstena stora sammanskott gjordes. Man har ännu i behåll uppgifter om hvad som årligen förtärdes af klosterfolket. Trädgårdsskötseln uppdrefs högt, och bland varor, som utifrån infördes, nämnas särskildt åtskilliga 
page_number=152, index= - Vadstena kloster 
sydländska läckerheter. Inemot gryningen af den nyare tiden blef förbindelsen mellan klostren allt lifligare; förhållandena kräfde mer än förr ömsesidigt bistånd, och i den brefväxling mellan Vadstena och dotterklostren, som ännu bevaras, kan man följa reformationens framsteg alltifrån Wittenberg. Klostrets gyllene tid var då förbi; i Rom yttrades missnöje därmed, att visitationer icke regelbundet anställdes i klostret, men med samma rastlösa ifver som förut arbetade nunnor och munkar för klostrets bästa. Man hoppades förvärfva åt detsamma ökadt anseende genom att söka utverka, att Birgittas dotter Katarina skulle liksom modern bli kanoniserad. Därtill erforderliga penningmedel insamlades, och man tyckte sig 1513 ha hunnit tillräckligt långt för att kunna begynna förfärdigandet af det dyrbara silfverskrin, hvari hennes ben skulle hvila. Silfret, uppgående till öfver 100 lödiga mark, behöfde konung Gustaf till landets undsättning och tog det därför. De sista konungabesök klostrets diarium omtalar äro konung Kristian II:s 1520 och 1521. Då sistnämnda år det möte hölls i Vadstena, där Gustaf Eriksson utsågs till Sveriges rikes föreståndare, nämner väl diariet hans namn och kallar honom "den stränge mannen, som infunnit sig där i staden", men något besök i klostret synes han icke den gången ha gjort. 1522 stadfäste han klostrets privilegier, men kort därefter började han 
Fig. 1. Vadstena klosters sannolika utseende under1600-talet enligt K. Haglunds rekonstruktion. (Deni fig. framställda korsgången utmed kyrkans södrasida har ej funnits till.) I midten klosterkyrkan;t. h. därom nunneklostret. Dettas hufvudbyggnad,parallell med kyrkan, har källare med tunnhvalf;i nedre våningen finnes bl. a. nunnornas fornarefektorium (se fig. 3), i öfre våningen funnos59 små enkla nunneceller. Utbyggnaden bakpåhar i öfre våningen den s. k. bönekammarenl. relikkammaren. Västra flygeln (den stora;jfr fig. 2), som likaledes ännu kvarstår,inrymde bl. a. systrarnas talrum, deras "talport"och arbetsrum; deras källa finns ännu kvar i dentunnhvälfda källaren. Flygeln påbyggdes med en tredjevåning på 1670-talet. T. v. om denna flygel sträckersig å fig. det därifrån afskilda munkklostretshvalftäckta envåningsbyggnad, som innehöll bl. a. 25munkceller. Den kvarstår ännu, påbyggd med 1 våningunder krigsmanshustiden. Se vidare Vadstena, sp. 254och fig. 2 (situationsplanen). 
Fig. 2. Gårdsparti af Vadstena forna nunneklosteri dess nutida skick (A-hospitalet). T. v. västraflygeln, t. h. hufvudbyggnaden. Dennas ståtliga portalmed krigsemblem öfver är från 1687, då byggnadernavoro hem för invalider. 
Fig. 3. Nunneklostrets forna refektorium l. matsal("pelarsalen"), ännu bibehållen. 
page_number=153, index= - Vadstena kloster 
lägga hand på dess tillhörigheter. Klostret bortförlänades till personer, som fingo i uppdrag att söka utsläcka den katolska tron, och af domkapitlet i Linköping infordrade konungen uppgift om någon person, som kunde bibringa klosterfolket i Vadstena reformatorernas lära. Munkarna utsändes i landet som kyrkopräster, lärare eller läkare och äfven som missionärer till Lappmarken. Nunnorna slutade i allmänhet sina dagar i klostret, där några lefde kvar ännu vid 1500-talets slut. Den katolska trosifver, som åter lågade upp inom konungafamiljen, kom Vadstena kloster till hjälp och fördröjde dess dödsdom till riksdagen i Söderköping 1595, efter hvars afslutande hertig Karl begaf sig till Vadstena i afsikt att utsläcka katolicismens sista gnista. De få återstående nunnorna fingo dock tillåtelse att bli kvar där till sin död, och dem tillförsäkrades underhåll. Den sista abbedissan, Katarina Olofsdotter, lär ha begett sig till birgittinklostret vid Danzig. (Se R. Geete, "De sista nunnorna i Vadstena", i "Personhist. tidskr.", 1914.) Om klosterbyggnadernas senare öden se Vadstena. Vadstena kloster synes ha egt omkr. 800 gårdar vid tiden för konung Gustafs reduktion. De kommo landets befriare väl till pass, i synnerhet som klostret lagt sig vinn om att i hög grad befordra jordbruk och därmed besläktade näringar. Hvad det verkat för den andliga odlingen kan ännu spåras särskildt i den mängd skrifter, merendels öfversättningar, men äfven många originalarbeten, som utgöra grundstommen för vår medeltids litteratur. I klostret fördes anteckningar öfver tidens viktigaste tilldragelser, särskildt sådana, som rörde klostret. Sammanfattade under titeln <i>Diarium Vatzstenense</i> (1344—1545) ha de två gånger utgetts af trycket (1721, af E. Benzelius d. y., och 1818, af E. Fant) och utgöra en af de viktigaste källorna för kännedomen om vår yngre medeltid. En svensk öfv., <i>Vadstena klosters minnesbok Diarium Vazstenense,</i> af A. W. Lundberg, utgafs 1918. Viktiga bidrag till klostrets inre historia ingå i samlingsverket "Småstycken på forn svenska", ser. II, saml. af R. Geete (1900—16); bl. a. "Ordning vid abbedisseval i V." (1904), "Ordning vid val af confessor generalis i V." (1905), "Handlingar på svenska rör. Vårfrupänningen till V:s byggnad och underhåll" (1906), "Stadga af år 1443 för V:s ekonomi" (1907), "Privilegie- och skyddsbref för V., utfärdade af k. Kristofer 1442 och 1444" (1908), "Biskop Nils' visitationsstadga jan. 1448" (1909), "Tvänne stadgar rör. förbättrad observans inom V." (1910), "Nio handlingar rör. V:s fridlysta område, dess inhägnad, tomter och byggnad samt frihet från intrång" (1911), "Fyra handlingar rör. V:s privilegier (1440 och 1458), abbedissans årliga redovisning och klosterfolkets tarf ..." (1914) samt "Ceremonielet vid nunneinvigning i V." (1916). — Genom nunnorna och munkarna i Vadstena spreds den europeiska kulturen till och i Sverige hastigare, än det hade kunnat ske dem förutan. — Jfr C. Silfverstolpe, "Klostret i Vadstena" (i "Hist. bibliotek", I, 1875) och "Klosterfolket i Vadstena" (IV, 1898—99; i "Skrifter och handlingar utg. genom Sv. autografsällsk."), "Vadstena klosters jordebok 1500" (i "Hist. handl.", d. 16, 1897—98), "Vadstena klosters uppbörds- och utgiftsbok 1539—1570" (i "Antikv. tidskr. för Sverige", d. 16, 1, 1895), bägge utg. af C. Silfverstolpe, samt T. Höjer, "Studier i Vadstena klosters och birgittinordens historia intill midten af 1400-talet" (1905). C. S—e. (R. G.) 
Klosterkyrkan (fig. 4 o. 5), en af de intressantaste kyrkobyggnaderna i Sverige, började byggas i slutet af 1300-talet (den ersatte då ett kapell af trä, som brunnit 1388) och var sannolikt färdig 1430. Birgitta hade från Rom i sina uppenbarelser gett noggranna och detaljerade föreskrifter om dess byggnadssätt, storlek, utseende, de olika byggnadernas användning m. m. Kyrkan är en rektangulär hallkyrka — de tre skeppen af samma höjd och samma bredd — med ett kvadratiskt kor i väster. Den räknar 38 m. i yttre längd, koret inräknadt, 8 åttkantiga pelare uppbära enkla stjärnhvalf med tunna hvalf strålar, liksom hvalfkapporna af tegel. Byggnadsmaterialet är eljest kalksten. Birgitta föreskref den största enkelhet, ingen fåfänglighet, inga öfverflödiga prydnader skulle få finnas. "I mitt hus", skrifver hon, "skall allt vara af slät gärning, ödmjuk och stark". Kyrkan är imponerande genom sin storlek, sin stränga fasthet och enkelhet i det hela liksom i detaljerna. Uppslaget är i någon mån påverkadt af cistercienskonsten, men är likväl själfständigt och originellt. Anordningen af dess inre bestämdes af dess säregna ändamål att utgöra en gemensam gudstjänstlokal för munk- och nunneklostret. I v. låg munkarnas kor, i ö. och n. en läktare med särskild utgång för nunnorna; golfvets midtparti, omgärdadt af ett skrank, var upplåtet åt allmänheten. Kyrkan egde vid slutet af medeltiden ett 40-tal altaren och rik bildprydnad. Efter stiftarinnans död tillkom den höga takresningen med sin takryttare. Under nyare tid undergick kyrkan betydande förändringar. Sedan nunnorna blifvit fördrifna och kyrkan beröfvad en stor del af sina inventarier, stod den i stort sedt utan användning under största delen af 1600-talet. 1684 drog änkedrottning Hedvig Eleonora försorg om dess reparation. Under 1700-talet underhölls kyrkan af staten; dock förekom gudstjänst där endast i undantagsfall. 1807 Fig. 4. Vadstena klosterkyrka i nutiden. 
page_number=154, index= - Vadstena kloster - Vadstena krigsmanshuskassa - Vadstena län - Vadstena slott 
iståndsattes den på statens bekostnad. 1820 gick församlingen med på att anta kyrkan till gudstjänstlokal, hvarför den rätt grundligt reparerades 1825—34. Koret ändrades till en förstuga och fick en ny ingång, och altaret flyttades till kyrkans östra gafvel framför en trävägg. 1892 börjades en genomgående restaurering efter ett af Grundström utarbetadt förslag, från hvilket likväl betydande afvikelser gjordes. Riksdagen 1891 beviljade 100,000 kr., församlingarna 66,000, konung Oskar och enskilda omkr. 15,000. Arbetet pågick till nov. 1898 och hade kostat omkr. 180,000 kr. (Se H. Hildebrand, "Vadstena restaurerade klosterkyrka", i "Ord och bild", 1899.) Ritningar till taket och takryttaren, predikstol, bänkar m. m. voro uppgjorda af G. Peterson, som ledde ombyggnadsarbetet. Koret har flyttats tillbaka till sin ursprungliga plats, högaltaret likaså, biktcellerna ha blifvit återställda, murarna och hvalfstrålarna renhuggna (från början hade de likväl varit täckta med puts). I kyrkan ses ett praktfullt grafmonument öfver Gustaf Vasas son, hertig Magnus (se fig. 5 och bild i art. Magnus, sp. 504) samt grafstenar öfver konung Eriks af Pommern gemål Filippa och öfver konung Karl Knutssons två gemåler, öfver Bo Jonsson Grip, Jösse Eriksson (se denne, sp. 500) m. fl. Reliker efter S:ta Birgitta och S:ta Katarina förvaras i ett helgonskrin invid altaret. Kyrkan eger en samling medeltida bildverk af högst betydande konstvärde, bl. a. två utmärkta altarskåp, utsökta bilder och grupper (madonnor, Birgitta, Hieronymus) och dyrbara bonader, korkåpor o. s. v. Allt detta ordnades 1918 af docenten A. Lindblom; de textila föremålen ha konserverats af fröken A. Branting. G—g N. C. M. K. Fig. 5. Klosterkyrkans inre efter restaureringen1892—98. (T. v. hertig Magnus grafvård.) 
<b>Vadstena krigsmanshuskassa.</b> Se Krigsmanshuskassan. 
<b>Vadstena län.</b> Vadstena kungsgårds län omtalas på 1490-talet och omfattade då Aska härad, men 1525 höra Aska, Dals och Bobergs samt Lysings, Göstrings och Vifolka härad jämte Vadstena gård till Hofs län. 1545, då Vadstena slott började uppföras, bildades ett särskildt fögderi af Hofs, Starby och Vadstena gårdar, men Hof frånskildes 1553. Sedan hörde olika härad och lägenheter under Vadstena slotts län. Arvid Gustafsson Stenbock förordnades 1577 att vara ståthållare på Vadstena slott, stad och län, men länets omfång vacklade under 1500-talets slut. Vadstena slotts underlydande län nämnes ännu 1634, då därunder hörde Göstrings och Lysings härad, men upphörde åtminstone 1640, när Cl. De la Vall blef slottshauptman där. Det egentliga Vadstena län förskrifver sig emellertid från Karl X Gustafs förordnande af 15 okt. 1656, att hans gemål, Hedvig Eleonora, efter hans död bl. a. skulle få Vadstena län till lifgeding, hvilken åtgärd ständerna genom sitt biafsked 23 nov. 1660 godkände. Hon tog sitt säte i Vadstena slott och bodde i en särskild träbyggnad utanför slottet. Länet omfattade Göstrings, Aska, Lysings och Dals härad jämte Ulfåsagodsen samt utgjordes 1683 af 1,406 1/2 mtl, som då räntade 24,980 dal. smt. Länet förvaltades af en särskild fogde, som förde jordebok och räkenskaper öfver detsamma. På slottet satt en hauptman, inför hvilken fogden redovisade. I rättsligt afseende lydde länet under lifgedingets lagman. Det hemföll till kronan vid änkedrottningens död (1715), men först 27 april 1719 gaf drottning Ulrika Eleonora befallning om, att lifgedingets "länder" skulle indragas och förläggas hvart till sitt höfdingdöme och sålunda Vadstena län under Östergötlands landshöfdingdöme. C. M. K. 
<b>Vadstena slott</b> är beläget utanför Vadstena stads område, i S:t Pers socken, Aska härad, började uppföras 1545 efter en plan, uppgjord af Gustaf Vasa och en pommersk fästningsbyggare Joakim Bulgerin. Hufvudsyftet med anläggningen af Vadstena hus l. Vättersborg, som det till en början kallades, var säkert att åstadkomma ett starkt fäste till skydd mot söderifrån anryckande fiender. Slottet byggdes till en början två våningar högt (utom källarvåningen) och med ett fast fyrkantigt torn i midten. Denna dess äldsta del utgör det nuv. slottets midtparti (12 fönster bredt i andra våningen). "Stenhuset" förenades medelst murar med två kraftiga rundlar i ö. och v., den fyrkantiga gården bakom omslöts i de tre öfriga väderstrecken af höga jordvallar och gråstensmurar med kasematter och skottgluggar, hörnen åt söder försvarades af två rundlar och där innanför af två fyrkantiga torn. En bred vattengraf omslöt hela komplexen. Det lilla, men fast byggda slottet var så pass färdigt, att det kunde bebos 1550; två år därefter firade konung Gustaf där sitt bröllop med Katarina Stenbock. Omkr. 1575 vidtog under Johan III en ny byggnadsperiod. Byggets ledare var nederländaren Arendt de Roy (se denne). Nu höjdes 
page_number=155, index= - Vadstena slott 
Gustaf Vasas slott med ytterligare en våning, som bl. a. upptog rikssal och i midttornet kyrka — den sistnämnda betonades i exteriören genom två höga spetsbågsfönster och däröfver ett rosfönster (se fig. 2). Dessutom påbyggdes den redan förut började östra delen af slottslängan (mellan midtpartiet och rundeln), den motsvarande västra delen fullbordades först i början af 1600-talet. Efter en eldsvåda 1598 fortsattes arbetet under ledning af Hans Fleming. Slottets byggnadshistoria visar, "huru ett fortsatt närmande till renässanstypen så småningom försiggår, huru skilda partier och enheter efterhand samarbetas till ett tämligen symmetriskt helt, hvilket omsider genom de båda praktgaflarna, genom de båda trapptornen åt gårdssidan och den gemensamma takresningen erhåller sin afslutning". Renässanskaraktären framträder klart och konsekvent. De båda nämnda gaflarna i ö. och v. (fig. 1) — af nederländsk typ med pilastrar, voluter, nischer, allegoriska statyer — tillkommo 1605 och 1620, och därmed var slottet färdigt. Dess utseende under sin glanstid ses i fig. 6 till art. Vadstena. — Under Vasarnas tid hade hertig Magnus och efter honom hertig Johan residerat på Vadstena slott. Det lämnades sedan utan vård, inredningen förföll eller bortfördes. 1731 beslöt riksdagen, att slottet skulle inredas till lokaler för ett adligt jungfrustift, hvilket emellertid ej blef af. Det blef i stället användt som förrådshus, spannmålsmagasin, kammarduksfabrik, brännvinsupplag. På 1860-talet nedrefvos de höga murarna omkring gården; i deras ställe uppfördes låga tunna murar af kalksten (se fig. 3). De båda inre tornen på Fig. 1. Vadstena slott, västra gafvelsidan. Fig. 2. Vadstena slott från n. ö. (hufvudfasaden). Imidtpartiet kyrkan. T. h. skönjes bron, som öfvervattengrafven leder till portalen. Fig. 3. Vadstena slott från s. ö. (borggårdssidan). 
page_number=156, index= - Vadstena slott - Vadstena stadgar - Wadström, släkt - Wadström, 1. Karl Bernhard 
gårdens södra sida hade förut blifvit rifna. Slottets yttre blef emellertid underhållet. 1899 inreddes lokaler för landsarkiv i de två öfversta våningarna i slottets östra sidoparti. Med sin fasta byggnadsmassa och sina stora mått (fasaden omkr. 90 m., våningarna 7 a 8 m. i höjd) gör slottet, där det reser sig direkt upp ur vattnet, ett imponerande intryck. I det yttre äro några portaler af klassisk hållning af intresse (hufvudportalen är daterad 1563). I det inre är en och annan detalj af dekoreringen från omkr. 1600 bevarad. Enligt en tradition skall i närheten af nuv. slottet ha legat ett slott, Susenborg, där Birger Jarl uppges ha hållit hof. Susenborg synes emellertid ha varit en skeppsgård med vindtorn, beläget bortom nunneklostret. — Se planschverket "Svenska konstminnen från medeltiden och renässansen", aftecknade och bearbetade på föranstaltande af Sv. fornminnesföreningen (1891), G. Upmark, "Svensk byggnadskonst 1539—1760" (1904), och A. Hahr i "Svensk konsthistoria", utg. af Romdahl och Roosval (1913). G—g N. 
<b>Vadstena stadgar.</b> Se Kalmar stadgar. 
<b>Wadström,</b> svensk släkt, som härstammar från Lars W., f. 1672, rektor i Västerås, d. 1713. 
K. B. Wadström undervisande negern Panah.Målning af K. F. Breda. 1. Karl Bernhard W., mekaniker, filantrop, bekämpare af negerslafhandeln, f. 19 april 1746 i Stockholm, d. 5 april 1799 i Paris. Efter studier i Uppsala och aflagd landtmäteriexamen antogs han 1769 till auskultant i Bergskollegium och förordnades till biträde åt smidesdirektören Sv. Rinman. 1774 blef han stipendiat i mekaniken och utsändes s. å. med af Gustaf III utfärdadt falskt pass för "köpmannen Carl Berns" för att i hemlighet söka förmå smeder från Solingen att öfverflytta till den nyanlagda Eskilstuna fristad, ett uppdrag, som han lyckligt utförde, ehuru under åtskilliga besvärligheter och äfventyr, då han skulle kringgå gällande förbud mot att yppa Solingensmedernas konstfärdighet. 1776 utförde han som handledare åt den unge A. U. Grill (se denne) en ny utländsk resa, hvarunder han idkade bergsvetenskapliga studier i Tyskland, Holland, Frankrike och England. Sedan han efter hemkomsten deltagit i åtskilliga industriella företag, utnämndes han 1779 till direktör öfver "chirurgiska instrumentverkstaden till armeens förnödenhet" och 1782 till öfverdirektör vid kontrollverket. 1787 blef han led. i Kommerskollegium. Efter att flera gånger under sin senare utrikes vistelse ha erhållit ledighet från befattningen som öfverdirektör entledigades han därifrån utan egen begäran 20 dec. 1790. — W. var starkt påverkad af Swedenborgs läror; han tog verksam del i det af dennes anhängare stiftade Exegetiska och filantropiska sällskapet i Stockholm samt knöt nära förbindelser med de som Swedenborgare kände bröderna Ulrik, August och Karl Fredrik Nordenskiöld. Tillsammans med den förstnämnde och några andra meningsfränder synes han ha deltagit i ett 1779 i Norrköping hållet möte, vid hvilket planen uppgjordes till en handels- och åkerbrukskoloni på Afrikas västkust, som tillika skulle förverkliga medlemmarnas ideer om en ny, på Swedenborgs läror fotad samhällsordning. Ehuru Gustaf III:s tillstånd till utflyttning utverkats, gick denna plan om intet; utan påföljd blefvo äfven W:s försök att med enskildas bistånd utföra andra kolonisationsföretag. Men 1787 erhölls af Gustaf III en penningsumma för bekostande af en expedition till Afrika, i hvilken W. jämte zoologen A. Sparrman och mineralogen K. A. Arrhenius skulle deltaga. Konungens syfte synes ha varit vinsten af förmodade guldfyndigheter, W:s åter uppsökandet af plats för en blifvande koloni, under det hans följeslagare afsågo utförandet af naturvetenskapliga undersökningar. De resande anlände 16 okt. 1787 till den lilla ön Goree, en fransk besittning i närheten af Kap Verde, och gjorde därifrån några kortare utflykter till Afrikas fastland, men nödgades efter tre månaders vistelse återvända, utan att ha lyckats i sin afsikt att intränga i världsdelens inre. Anledningen härtill var, utom brist på tillräckliga medel, det osäkerhetstillstånd i landet, som framkallats af slafjakterna samt de i slafhandeln intresserade kolonimyndigheternas ovillighet att understödja personer, hvilka synas ej ha stuckit under stol med sin mening om denna handels skändlighet. Efter återkomsten till Europa begåfvo sig W. och Sparrman till London, där de inträffade kort efter det att inför en af regeringen tillsatt kommitte undersökning öppnats ang. negerslafveriet. På föranstaltande af dettas motståndare blefvo de båda svenskarna inkallade att aflägga vittnesbörd om sin i Afrika vunna erfarenhet. W. uppträdde såväl inför regeringens kommitte som inför en dylik tillsatt af underhuset; hans vittnesmål synes ha gjort stort intryck och åberopades inför parlamentet af Wilberforce och Fox, ehuru utan framgång, enär motionen om förbud för slafhandeln blef afslagen (19 april 1791). Under tiden hade W. äfven på annat sätt verkat för abolitionisternas syfte: genom att utge en särskild skrift, <i>Observations on the slave trade</i> ("Anmärkningar rörande slafhandeln på kusten af Guinea", öfv. af S. Ödmann, 1791) och genom att sprida två mezzotintogravyrer, framställande, efter hans egna teckningar, scener från slafjakterna i Afrika. I samma syfte lät han reproducera sitt eget, af K. F. von Breda målade porträtt (se fig.), föreställande honom undervisande "negerprinsen" Peter Panah, hvilken han friköpt och hvars uppfostran han bekostade. Äfven för spridning af Swedenborgs läror i England verkade han genom bidrag till tidskriften "The New-Jerusalem magazine", som 1790 utgafs i London. 1791—93 vistades han i Manchester, där han inrättat en linongfabrik, men sedan denna måst nedläggas, återvände han till London och återupptog sina sträfvanden för Afrikas kolonisation och slafhandelns bekämpande, bl. a. genom att deltaga i 
page_number=157, index= - Wadström, 1. Karl Bernhard - Wadström, 2. Karl Gustaf - Wadström, 3. Karl Bernhard Filonegros - Wad Sus - Vadsö - Vaduz 
stiftandet af Sierra-Leone- och Bulama-kompanierna samt genom att utge sitt största arbete, <i>An essay on colonization</i> (2 dlr, 1794—95). Det ekonomiska betryck, hvari han råkat genom de dryga kostnaderna för detta arbetes tryckning och genom misslyckandet af hans industriella verksamhet, föranledde hans öfverflyttning till Paris i dec. 1795. Där tillbragte han återstoden af sitt lif under sträfvanden för samma mål, som hufvudsakligen sysselsatt honom alltifrån besöket i Afrika: han lyckades återupplifva en redan 1789 stiftad "Societe des amis des noirs et des colonies"; han utgaf ånyo på franska en del af sina i England tryckta arbeten och öfverhopade, ehuru utan framgång, republikens regering med åtskilliga framställningar, bl. a. om ersättning för de förluster, som hans landsmän (Adam Afzelius m. fl.) lidit vid Sierra Leones förstöring genom en fransk eskader, om inrättandet af en åkerbruksbank, om förändrade grunder för myntväsendet m. m. — W. var en varmhjärtad, men fantastisk och föga praktiskt anlagd natur. Åtskilliga legender om hans lif leda sitt ursprung från en "parentation", som 14 dec. 1804 hölls öfver honom i Norrköpings trivialskola, till hvilken han donerat sin boksamling, legender, hvilka, klädda i poetisk form af K. A. Nicander (1827), kritiklöst återgetts och utbroderats af senare biografer. Särskildt betydelsen af hans verksamhet för negerslafveriets bekämpande, hvarom han själf yttrade sig mycket blygsamt, har blifvit i ej ringa grad öfverskattad. Jfr B. v. Beskow, "Minne af öfverdirektören C. B. W." (1861, i "Svenska akad:s handlingar", d. 33), och Cecilia Bååth-Holmberg, "Svensk och afrikan" (i "Från gammal tid och ny", 1916); en resonerande förteckning öfver skrifter af och om W. är meddelad af E. W. Dahlgren i "Nordisk tidskrift för bok- och biblioteksväsen" 1915. 
2. Karl Gustaf W., den föregåendes brorson, vitterlekare, f. 1788 i Norrköping, d. 10 april 1841 i Uppsala, tog i Uppsala examen till rättegångsverken 1807, blef kort tid därefter preses i kämnärsrätten i Örebro och erhöll 1827 motsvarande befattning (med häradshöfdings titel) i Uppsala. W. var i studentåren medlem af sällskapet W. W. (Witterhetens wänner) i Uppsala och skref under signaturen Tandem i tidskrifter, kalendrar o. s. v. Han utgaf 1833 <i>Några stunder vid lyran,</i> bland hvilka dikter träffas lifliga och behagliga naturskildringar i Bellmans stil. W. verkställde äfven goda versifierade öfversättningar ("Misantropen" af Moliere, 1816, m. fl.). 
3. Karl Bernhard W., den föregåendes son, präst, skriftställare, samlare, f. 22 maj 1831 i Uppsala, d. 9 april 1918 i Stockholm, blef student i Uppsala 1848, ingick som e. o. kanslist vid Ecklesiastikdepartementet 1854 och aflade prästexamen i Uppsala 1856. Han deltog s. å. jämte K. O. Rosenius m. fl. i bildandet af Evangeliska fosterlandsstiftelsen och blef då den ene af dennas sekreterare. Prästvigd 1859, tjänstgjorde W. som adjunkt i Klara m. fl. församlingar i Stockholm till 1867, då en nervsjukdom för flera år omöjliggjorde hans predikande i större kyrkor. Han var sommaren 1864 brunnspredikant i Karlsbad och 1878—82 sommarpredikant hos prinsessan Eugenie på Gottland samt utnämndes 1881 till komminister i Klara församling i Stockholm. W. gjorde sig känd som utgifvaxe af periodiska uppbyggelseskrifter. Bland dessa märkas månadstidningen "Budbäraren" (se d. o.), som han utgaf 1857—75, folkkalendern "Frideborg" (1867—1917) och tidningen "Hemåt" (1877—80). En i viss mån religiös prägel bar äfven den illustrerade tidskriften "Förr och nu" (se d. o.), hvilken W. utgaf och redigerade 1870—77 och 1886—91. 1878—83 var han redaktör af tidningen "Väktaren". Bland hans publikationer må vidare nämnas samlingsverken "Evangelisk skattkammare" (1858; 3:e uppl. 1865), "Pilgrimsharpan" (andliga sånger, 1861; 15 uppl.), "Nytt bibliotek för berättelser, kultur- och reseskildringar" (1890—92) och <i>Ur minnet och dagboken. Anteckningar från åren 1848—1897</i> (3 bd, 1898—1902) förutom smärre religiösa ströskrifter. W. hopbragte den antagligen största enskilda samling af porträtt (kopparstick, stålstick, träsnitt, handteckningar, fotografier m. m.), som funnits i Sverige, öfver 100,000 blad; den svensk-finska afd. af densamma (omkr. 36,000 blad) såldes 1893 till Finland, återstoden inköptes efter W:s död af Norrköpings stadsbibliotek för medel, som 1919 donerats af konsul K. Göhle och hans maka. W. var fader till författarinnan Frida Steenhoff (se denna). 1. E. W. D. 
<b>Wad Sus,</b> flod i Marokko, upprinner på sydsidan af Höga Atlas i Ifnisjön, flyter i sydvästlig riktning parallellt med Atlas och utfaller ej långt från staden Agadir i Atlantiska oceanen. A. N—d. 
<b>Vadsö,</b> stad i Finmark fylke (före 1919 Finmarkens amt), Norge, vid Varanger fjord, på 70° 4' n. br. 2,093 inv. (1918). Staden har sitt namn af den lilla ön Vandö, strax s. om staden, där det fanns en numera uttorkad källa. Där stod förr en kyrka och några fiskarkojor. 1507 bodde där 7 skattebetalare. På 1640-talet anlades till ortens skydd en skans, som emellertid snart lämnades åt sitt öde. V. blef stad 1833. Till den egentliga staden sluta sig två s. k. kvaenbyar, hvilka bebos af inflyttade finnar (no. <i>kvaener</i>). Vid staden uppförde 1867 Svend Foyn en stor fabrik för att tillgodogöra hvalfångstens utbyte. Verksamheten är numera nedlagd. V. är sedan 1886 säte för (amt-) fylkesmannen, chefen för Finmarks försvar, sorenskriveren i Varanger, polismästaren i Östfinmark. I V. finnas högre allmänt läroverk, fylkeskola, korpralskola och teknisk aftonskola. V. väljer en stortingsman tillsammans med de öfriga Finmarksstäderna. Utförseln består af fisk och fiskvaror, tran, guano, vildt och skinn. Fisket inbringade 1915 154,395 kr. Tullintraderna belöpte sig s. å. till 21,800 kr. Liflig ångbåtsförbindelse med det öfriga Norge och de ryska hamnarna vid Hvita hafvet. K. G. G. 
<b>Vaduz</b> [fado'ts], hufvudstad i furstendömet Liechtenstein, på högra sidan af Rhendalen och nära 
page_number=158, index= - Vaduz - Waechter - Wael, Cornelis de - Waenerberg, 1. Torsten Adolf - Vaenerberg, 2. Maurits Agaton - Vaenius - Vaerdal - Vaerla batteriet - Waern, släkt - Waern, 1. Karl (Carl) Fredrik, d. ä. - Waern, 2. Karl (Carl) Fredrik, d. y. 
Arlbergbanan. 470 m. ö. h. 1,376 inv. (1918). Bredvid staden ligger den gamla borgen Vaduz l. Hohenliechtenstein. A. N—d. 
<b>Waechter.</b> Se Wächter. 
<b>Wael</b> [val], Cornelis de, flamsk målare, f. 1592 i Antwerpen, d. 1662 i Genua, målade först bataljer och lägerscener, men i Italien mest genrebilder ur folklifvet och scener ur bibliska historien. Arbeten af honom finnas i Genua, Wien, Kassel och Venezia. Han var äfven etsare (60 blad, som skildra italienskt folklif). C. R. N.* 
<b>Waenerberg.</b> 1. Torsten Adolf W., finländsk målare, f. 1846 i Borgå, d. 1917 i Helsingfors, studerade vid konstföreningens ritskola i Helsingfors och därefter i Düsseldorf 1867—70, vistades 1873—74 i Paris, 1880—81 och 1889—90 i Holland. 1874—87 var han efter R. V. Ekmans död förste lärare vid ritskolan i Åbo, som han omorganiserade, och 1887—1913 intendent vid Konstföreningens museum i Helsingfors. Han målade landskap med motiv från Holland, Norge och Finland; han är representerad i Konstföreningen i Helsingfors och i Åbo museum. Han var äfven en framstående numismatiker. — 2. (Vaenerberg) Maurits Agaton V., den föregåendes broder, gymnast, f. 29 juli 1849 i Borgå socken, d. 10 dec. 1917 i Helsingfors, egnade sig efter 1872 aflagd filos. kandidatexamen åt gymnastiken, som han studerade i Leipzig och Karlsruhe 1874—75. 1876—94 var han lärare i gymnastik vid Svenska normallyceet i Helsingfors. Under tiden ställde han som stadens öfverbrandmästare dess brandväsen på modern fot (1883—85). Från 1885 var han ombudsman (verkställande direktör) vid städernas i Finland brandstodsbolag. V:s betydelse består i det system, som han jämte Viktor Heikel (se denne) grundlade och som baserade sig på den svenska gymnastiken, med upptagande af de bästa sidorna af den tyska. Detta system genomförde V. i praktiken både i sin undervisning och i den af honom 1875 bildade Turnföreningen, sedan 1882 kallad Helsingfors' gymnastikklubb, hvilken fick stort inflytande på gymnastikens utveckling i landet, deltog i skandinaviska täflingar och gjorde sig känd som en af Nordens yppersta gymnasttrupper. 1. G—g N. 2. T. C. 
<b>Vaenius.</b> Se Veen. 
<b>Vaerdal.</b> Se under Vä-. 
<b>Vaerla batteriet.</b> Se Moss, sp. 1192. 
<b>Waern,</b> en från Norge härstammande släkt, som med köpmannen Mattias W. (f. 1725, d. 1788), delegare i firman Anker & Waern, 1767 öfverflyttade till Sverige, där han egde Billingsfors bruk på Dal. En af hans sonsöner, Jonas (se W. 3), blef 1857 adlad. Se A. V. Pettersson, "Biografiska anteckningar om släkten W." (utg. 1901 af Ph. W. G. Hagberg), och L. Dahlgren, "En svensk herrgårdssläkt" (1909). 
1. Karl (Carl) Fredrik W. d. ä., son till den ofvan nämnde Mattias, bruksägare, riksdagsman, f. 28 maj 1787 på Högens säteri (Dal), d. 18 juli 1858 på Baldersnäs, blef student i Uppsala 1803 och öfvertog 1806 skötseln af Billingsfors järnbruk. Efter dess försäljning 1813 flyttade han till Göteborg och grundlade där den firma, som ännu bär hans namn. Sedan han 1827 återflyttat till Dal, inköpte han Baldersnäs egendom och Bäckefors bruk, förskönade den förra och uppdref i högsta grad dess jordbruk samt införde vid det senare först i Sverige det s. k. Lancashire-smidet (1829). För sina förtjänster om den svenska järnhandteringen erhöll han Järnkontorets stora medalj. W., som 1839 var statsrevisor, representerade 1840—41 och 1844—45 staden Göteborg i borgarståndet, där han jämte T. Petre var de liberales ledare. Vid båda de ofvannämnda riksdagarna satt han i konstitutionsutskottet, och det sades om honom, "att han där hade sju röster", emedan de sex bönderna i utskottet alltid instämde i hans yrkanden. Under riksdagen 1840—41 var han led. af det s. k. hemliga utskottet, där han, liksom i ståndet, arbetade mot betalningen af kabinettskassans (se d. o.) skuld. 
2. Karl (Carl) Fredrik W. d. y., den föregåendes son, riksdagsman, ämbetsman, politiker, f. 15 jan. 1819 i Göteborg, d. 31 okt. 1899 på Baldersnäs, genomgick den s. k. Hillska skolan å Barnängen invid Stockholm och studerade vid sachsiska bergsakademien i Freiberg (1836—38), ingick 1840 på sin faders kontor, förvärfvade 1844 borgarrätt i Göteborg, företog årligen affärsresor till utlandet och blef efter faderns död (1858) chef för firman C. F. Waern. Bland hans affärsföretag må anmärkas, att han var Sveriges förste importör i stort af konstgjorda gödselmedel (sedan 1853) och att han anlade den första svenska fabriken för tillverkning af sådana (1857). 1847 hade han efterträdt sin fader i borgarståndet, då denne nedlagt riksdagsmannaskapet. W., som bevistade ståndsriksdagarna 1847—48, 1850—51, 1853—54, 1859—60, 1865—66, utmärkte sig som ifrig förkämpe för en representationsförändring och järnvägars anläggning samt var f. ö. nitisk deltagare i riksdagsarbetet. Bland af honom väckta motioner, som bifallits, må nämnas förslag om utvidgade medborgerliga rättigheter för judarna och om tackjärnstiondens och hammarskattens upphörande samt om en ny mellanrikslag (1868). Under samma tid togos hans krafter starkt i anspråk för kommunala och andra värf. Så var han 1852—58 ordf. i styrelsen för Köping—Hults järnvägsbolag, 1862 Sveriges kommissarie vid världsutställningen i London, 1864—68 verkställande direktör i styrelsen för Dalslands kanalaktiebolag (ordf. i styrelsen sedan 1876), 1858—62 en af Göteborgs stads äldste och 1863—70 ordf. bland stadsfullmäktige. 1867 valde Göteborg honom till en af sina representanter 
page_number=159, index= - Waern, 2. Karl (Carl) Fredrik, d. y. - Waern, 3. Jonas - Waern, 4. Leonard Magnus - Waern, 5. Jonas 
i Andra kammaren, men han antog i stället val till riksdagens Första kammare, hvilken han, återvald, tillhörde till sin död och som insatte honom 1867 -70 i statsutskottet och 1882-jan.-riksdagen 1887 i bevillningsutskottet, där efter protektionismens seger hans starkt utvecklade frihandelsvänlighet gjorde honom obekväm. 3 juni 1870 inkallades W. i statsrådet som chef för Finansdepartementet i Adlercreutz ministär. Bland de författningar, hvilka han som finansminister kontrasignerade, må nämnas ny mellanrikslag (1874), ny myntlag (1873), förändrad författning för enskilda banker med rätt för dem att utge egna banksedlar (1874; författningen utgör en af riksdagen, hufvudsakligen genom A. O. Wallenbergs verksamhet, vidtagen omarbetning af en af W. framlagd k. proposition), kung. om tackjärnstiondens upphörande (1871). 28 sept. 1874 tog W. afsked från statsrådsämbetet. 1875—91 var han t. f. president i Kommerskollegium och 1878 Sveriges ombud vid den internationella myntkonferensen i Paris. W. var ledamot af Vet. akad. (1863) och Landtbruks-akad. (1872; hedersled. 1886) samt Göteborgs Vet. o. vitt. samh. (1858; hedersled. 1877) och hedersled. af Vitt. hist. o. ant. akad. (1876). Vid Uppsala universitets jubelfest 1877 utnämndes han till hedersdoktor i filos. fakulteten. 1892 beslöt Brukssocieteten att ge W. Järnkontorets stora medalj i guld för hans arbete för tackjärnstiondens och hammarskattens afskaffande. Han utgaf af trycket <i>Bör det hvilande representationsförslaget antagas eller ej?</i> (3 hftn, 1850), <i>Om tiondetackjernets och hammarskattens afskaffande</i> etc. (motion, tr. 1854), <i>1786 års riksdag, historisk studie</i> (1868, urspr. införd i Göteborgs Vet. o. vitt. samhrs handl., 9:e bandet), <i>Om Norrbottens läns skogsförhållanden af W—n</i> (1874), <i>Minnesteckning öfver Augustin Ehrensvärd</i> (1876), <i>Om handelsbalans, kurs och utländsk skuldsättning</i> (1887) och <i>Mellanrikslagen och dess verkningar</i> (1895). 
3. Jonas W., den föregåendes kusin, bruksidkare, politiker, f. 16 juli 1799 på Billingsfors bruk, d. 13 jan. 1868 på Valaholm i Skaraborgs län, blef 1817 student vid Uppsala universitet och tog där 1819 kansliexamen. S. å. ingick han i konungens kansli och blef 1820 underlöjtnant vid Ingenjörkåren. W. slöt sig till Götiska förbundet och Manhemsförbundet (se dessa ord) och drog sig, liksom K. J. L. Almquist och några andra medlemmar af det senare förbundet, undan till ett slags bondelif i Värmlands skogar. På detta konstlade lif tröttnade dock snart såväl han som de öfrige. 1826 blef han ordonnansofficer hos kronprinsen, men tog 1830 afsked från Ingenjörkåren och 1831 ur armen, hvarvid han erhöll kaptens n. h. o. v. Han hade nämligen utsetts till disponent för Uddeholms bruksbolags vidsträckta egendomar i Värmland. Som sådan utöfvade han en följd af år betydande verksamhet; men han arbetade f. ö. äfven i andra riktningar outtröttligt och framgångsrikt för provinsens bästa. Af Värmlands bergsbruksidkare utsedd till riksdagsman, trädde han vid riksdagen 1834-35, jämte T. Petre, i spetsen för den oppositionella fraktionen af borgarståndet och vann genom sitt på en gång hofsamma och kraftiga uppträdande ett sådant anseende, att han, 18 maj 1844, af Oskar I inkallades i ministären (den Nordenfalkska) som konsultativt statsråd, då denne önskade införa liberala element i regeringen — en utnämning, som äfven på grund af W:s föregående jämförelsevis obetydliga samhällsställning väckte stor uppmärksamhet. W. nedlade 10 april 1848 sitt ämbete, då konungens regeringssystem alltmera afgjordt började luta åt det konservativa hållet. Han drog sig då tillbaka till privatlifvet. 1857 adlades han och var 1857—66 landshöfding i Skaraborgs län. W. var led. af Krigsvet. akad. (1846) och hedersled. af Landtbruks-akad. (1853). Se H. Wieselgren, "Ur vår samtid" (1880). - Hans son, grosshandlaren Ivar Leonard Amadeus W:s (f. 18 april 1841, d. 9 mars 1917) arfvingar donerade 1917 200,000 kr. till upprättande af en rörlig professur vid Göteborgs högskola. 
4. Leonard Magnus W., den föregåendes brorson, filosof, skolman, f. 6 jan. 1846 på Bergsjö bruk, Gäfleborgs län, som egdes af hans fader, Leonard Magnus W. (f. 1812, led. af Första kammaren 1879-87, d. 1902). Han blef student i Uppsala 1864, filos. kandidat 1873 samt filos. doktor och docent i praktisk filosofi 1875. Han var 1882-86 folkskolinspektör i Uppsala stift, 1884 -1913 lektor i pedagogik och metodik vid Högre lärarinneseminariet i Stockholm och rektor där 1889—1904 och juli 1909-30 juni 1910. Hans insats i seminariets och den högre lärarinnebildningens utveckling har varit af stor betydelse, såväl genom de reformer, som han vid seminariet och dess öfningsskola genomfört, som genom hans fruktbärande pedagogiska undervisning och ledning. Äfven för lärarbildningen vid de högre allmänna läroverken har han varit verksam, i det att han 1903-12 var föreståndare för den teoretiska profårskursen vid Stockholmsläroverken och hållit psykologiska och pedagogiska föreläsningar vid Stockholms högskola. Sin gradualdisputation egnade han åt <i>Shaftesburys dygdelära</i> (1875). I debatten om religionsundervisningen ingrep han genom den frisinnade och varmhjärtade broschyren <i>Religionsundervisning och etisk-religìös uppfostran</i> (1902), och till pedagogikens begreppsutredningar har han gett värdefulla bidrag i <i>Formell undervisningslära</i> (1915). 
5. Jonas W., den föregåendes broder, läkare, akademisk lärare, f. 23 maj 1849 på Bergsjö bruk i Gäfleborgs län, blef student i Uppsala 1869, med. kandidat där 1874, med. licentiat vid Karolinska institutet 1878 samt med. doktor 1885 på afh. <i>Om difteriens och strypsjukans uppträdande i Sverige.</i> Efter att ha verkat som underläkare dels vid Kronprinsessan Lovisas vårdanstalt för sjuka barn, dels vid Allmänna barnhuset, förordnades han 1884 att bestrida e. o. professuren i pediatrik vid Karolinska institutet, utnämndes till dennas innehafvare 1885 och var professor 
page_number=160, index= - Waern, 5. Jonas - Waern, 6. Emma Cecilia - Vaerne - Waerner, Ninian - Vaernesmoen - Vaeröy - Vaesland - Va-et-vient - Vae victis! - Wafer - Vafio (Vaphio) - Vafoss - Vaftrudner - Vag (Waag) - Vag (obestämd) - Vaga (Bedja) - Vaga, Perino (Pierino) del (Piero Buonaccorsi) - Vagabond 
i pediatrik 1909—14. Som öfverläkare vid Kronprinsessan Lovisas vårdanstalt (1892—1914) inlade han stor förtjänst vid anstaltens ombyggnad mot slutet af 1890-talet. Som lärare i barnsjukdomar har han på ett särdeles framstående sätt häfdat den svenska pediatrikens goda traditioner; därjämte har han utfört omfattande och betydelssfullt arbete för barnavårdens befrämjande och barnsjukdomarnas bekämpande. 
6. Emma Cecilia W., brorsdotter till W. 2, författarinna, f. 15 juni 1853 i Göteborg, har under mångåriga resor i utlandet studerat konsthistoria och kultur; som föreläsare vid institut och högskolor har hon varit flitigt verksam, bl. a. i New York 1892—99 och sedermera i England. Fröken W. har äfven gjort sig bemärkt som essayist i engelsk stil ("Nordisk tidskrift", "Ord och bild" m. fl.). I bokform har hon utgett <i>Konsten att se och njuta. Försök till en praktisk konstteori</i> (1904), <i>Italiensk mat</i> (2:a uppl. 1915) och på engelska <i>Medieval Sicily</i> (1910). — Hennes kusin Gustava Elisabet (Betty) W.-Bugge, f. 8 aug. 1868, 1896—1905 g. m. skeppsredaren D. Bugge i Kristiania, har egnat sig åt konstindustri (<i>Handbok i färgning med växtämnen på ylle,</i> 1913; <i>Hemmets vävbok,</i> 1914) och tagit liflig del i arbetet för kvinnans politiska rösträtt. 1 o. 3. (J. C.) 2. J. N.* 4. S—e. 5. R. T—dt. 
<b>Vaerne.</b> Se under Vä-. 
<b>Waerner,</b> Ninian, författare, f. 12 dec. 1856 i Norrköping, d. 8 okt. 1905 i Stockholm, aflade studentexamen 1877 och studerade 1877—83 i Uppsala. 1884 flyttade han öfver till Förenta staterna, där han hade sysselsättning som redaktör af olika svensk-amerikanska tidningar ("Svenska kuriren" 1885—87, "Friskytten" 1891—93, "Svenska amerikanska posten" 1893—95 m. fl.). 1895 återvände han till Sverige, där han var verksam som tidningsman till sin död. — I bokform utgaf W. <i>Brev te Nyman Waernor</i> (1899) och <i>Mina hundår i Amerika</i> (1900; 2:a uppl. 1908), hvilka vittna om hans icke ringa burleskt humoristiska gåfva; i svensk-amerikanen C. A. Tollen har han skapat en originellt uppfattad typ. R—n B. 
<b>Vaernesmoen.</b> Se Stjördalen 1. 
<b>Vaeröy.</b> Se under Vä-. 
<b>Vaesland</b> [vās-], fr. <i>Pays de Waes,</i> benämning på nordöstra delen af belgiska prov. Öst-Flandern, var under 1100-talet ett "seigneurie" i grefsk. Flandern, åtnjutande en viss grad af autonomi. Eftersom landet har från omgifningen motsatta uppkomstbetingelser — det har till stor del utvunnits genom torrläggning —, har namnet kunnat bevaras till våra dagar, ehuru det numera ej har någon administrativ betydelse. W. är mycket bördigt; de förnämsta städerna äro S:t Nicolas och Lokeren. A. N—d. 
<b>Va-et-vient</b> [vaeviä'], fr., "går och kommer", används i Sverige om en liflig rörelse af och an af människor, som besöka en person eller gå genom en lokal, t. ex. "det är omöjligt att arbeta i detta ständiga va-et-vient". J. C. 
<b>Vae victis!</b>, lat., ve de besegrade! Se Brennus. 
<b>Wafer</b> [ωe͡i'fə], eng., oblat, våffla. 
<b>Vafio</b> (Vaphio), uråldrig kulturplats i Lakonien, på floden Eurotas högra strand, s. om Sparta, ej långt från Amyklai (se d. o.), ryktbar för den kupolgraf (se d. o.), som vid gräfningar, anställda af grekiska arkeologiska samfundet 1889, upptäcktes af d:r Tsuntas. Själfva kupolen är numera nedrasad, liksom ingångskorridoren. Den förra håller i genomskärning omkr. 10 m., den senare har en längd af 27,80 m. och en bredd af 3,45 m. I det inre finnas en offergraf och en graf inhuggen i klippan och klädd med stenplattor. Här har man tillvaratagit en hel del dyrbara föremål (numera i Atens fornminnesmuseum), såsom halsbandskulor af ametist, saker af guld, silfver, brons, järn m. m., delvis konstverk, som höra till de bästa alstren af mykenska kulturen (se d. o.). J. C. 
<b>Vafoss,</b> vattenfall (5 km.) i Kragerövasdraget, nära Kragerö, Norge, 2,700 hkr, hvaraf 2,000 utbyggda (1919). Träsliperi. K. G. G. 
<b>Vaftrudner</b> (isl. <i>Vafþrúðnir</i>), <i>nord. myt.</i>, en jätte, med hvilken Oden, under namn af Gagnrad (se d. o.), täflade i forntida visdom. Den besegrade skulle förlora sitt lif. Jätten måste till sist erkänna sig öfvervunnen. Täflingen mellan Oden och V. skildras i en af den äldre Eddans sånger, som bär namnet <i>Vafþrúðnismal</i> ("Vaftrudnesmål") och hvars ålder af F. Jonsson sättes till 925—950. Th. W. (B—e.) 
<b>Vag,</b> ung. Se Waag. 
<b>Vag</b> (lat. <i>vagus,</i> kringirrande), obestämd, sväfvande. 
<b>Vaga</b> (nu Bedja), romersk stad i prov. Afrika, som af Metellus omkr. 109 f. Kr. fråntogs Jugurtha. På Septimius Severus' tid (193—211 e. Kr.) fick staden namnet <i>Colonia septimia Vaga,</i> under Justinianus I:s tid (527—565) benämndes den <i>Theodosias</i>. Kvarlefvor från antiken ha funnits där. Jfr Tissot, "Geographie comparee de la province romaine d'Afrique" (1888). J. C. 
<b>Vaga,</b> Perino (Pierino) del, italiensk målare, f. 1499 i Florens, d. 1547, hette eg. Piero Buonaccorsi, men blef uppkallad efter en målare, som uppges ha varit hans förste lärare. Han blef i Rom elev af Rafael och medverkade vid dekoreringen af loggierna i Vatikanen och af åtskilliga rum i detta palats. Efter Roms plundring 1527 begaf han sig till Genua. Hans förnämsta verk där blef utsirningen af Palazzo Doria, där han åstadkom ett praktstycke af rumsdekoration i Rafaels stil. Han utförde där många stafflitaflor (föga betydande), dekorerade äfven en mängd ytterfasader på genuesiska palats och fick många elever och efterföljare. Efter att ha återkommit till Rom målade han bl. a. plafonden i Sala regia i Vatikanen. G—g N. 
<b>Vagabond</b> [´-bå'ȵd], fr. (af lat. <i>vagabundus,</i> kringströfvande), landstrykare, lösdrifvare. Se Lösdrifvare. — Vagabondera, flacka omkring, föra landstrykarlif. 
page_number=161, index= - Vagabonderande strömmar - Vagabundae - Waganda - Vaganter - Vagel - Wagenaar, Jan - Wagenbauer, Max Joseph - Wagener, Friedrich WIlhelm Hermann - Wageningen - Vagga (artilleri) - Vagga (säng) 
<b>Vagabonderande strömmar,</b> <i>elektrot.</i> Vid flertalet elektriska banor (jfr Elektriska spårvägar, sp. 324—325) användas skenorna för strömmens återledning till stationen. Härvid inträffar, att en större eller mindre del af strömmen lämnar skenorna och går tillbaka genom marken. Dylika strömgrenar, som fått namnet vagabonderande strömmar, kunna uppträda på ganska stora afstånd från skensträngen. Då det är fråga om likriktad ström, kunna dessa strömmar alstra frätning (genom elektrolys) på rörledningar, kablar m. m., scm ligga i marken, och därigenom ställa till ekonomisk skada af stundom afsevärd betydelse. Faran är gifvetvis störst inom städer, och man brukar vid t. ex. elektriska spårvägar i städer föreskrifva, att spänningsfallet mellan två punkter i skensystemet icke får uppgå till mer än några få volt, hvarigenom spårvägarna tvingas att förstärka skenåterledningen med så grofva kopparkablar, att de vagabonderande strömmarna bli af ofarlig storlek. Huru förhållandena gestalta sig vid större elektriska banor, är ännu föga kändt och knappast tillräckligt studeradt. A. E—m. 
<b>Vagabundae</b> (lat., "kringvandrande"), <i>zool.</i> Se Spindeldjur, sp. 722. 
<b>Waganda,</b> invånare i Uganda (se d. o.). 
<b>Vaganter</b> (lat. <i>clerici vagantes,</i> "kringströfvande präster"). 1. Redan i den äldre kyrkorätten sådana ord. andlige, som ej innehade något bestämdt kyrkligt ämbete eller fast plats. Redan under 300- och 400-talen utfärdades flera kyrkliga förordningar mot dylika kringströfvande präster. Enligt den kanoniska rätten förbjudas biskopar att viga någon präst utan bestämd "titulus beneficii". Gör han detta, måste han själf upptaga honom vid sitt "mensa episcopalis", tills han skaffat honom fast anställning. Äfven den svenska kyrkolagen innehåller bestämmelser mot klerikala vaganter (jfr Kyrkolagen, kap. 19, § 6, och kap. 24). — 2. Skrå af kringvandrande studenter, äfven kallade <i>goliarder</i> (se d. o.), som i friska latinska visor besjöngo den backantiska och erotiska lifsglädjen och skarpt satiriserade ståndens, särskildt prästerskapets, lyten, s. k. <i>Carmina burana</i> (se d. o.). A. U. Bååth har till svenska öfversatt en samling sådana ("Vagantsånger", 1906). Jfr Fahrende leute. 1. J. H. B. 
<b>Vagel</b> (<i>Hordeolum</i>), en inflammationsprocess i omgifningen af en talgkörtel eller en hårbalja å ögonlocksrandens yttre kant. Processen motsvarar en furunkel ("bolde") eller aknepustel ("finne") å andra kroppsställen samt förlöper med rodnad och svullnad af ett större eller mindre parti af ögonlocket. Efter 2—3 dagar visar sig en gul punkt, där det bildade varet kommer att tränga igenom. I svårare fall inställa sig betydliga smärtor, och ögats bindehinna kan ansvälla. Vissa personer, i synnerhet unga flickor, äro mer än andra besvärade af denna åkomma. Sjukdomen är ofarlig och går tillbaka efter några dagar. Läkningen påskyndas, om varet genom ett insnitt uttömmes. — Vageln kallas på folkspråket stolsteg och anses, enligt en vidskeplig tro, kunna fördrifvas därigenom, att man med en stolsfot motsols "borrar" på ögat. J. E. J—n. 
<b>Wagenaar</b> [-nar], Jan, holländsk häfdatecknare, f. 1709 i Amsterdam, en tid affärsman, d. som förste klerk vid stadskansliet i nämnda stad 1773, skref bl. a. <i>De vaderlandsche historie vervattende de geschiedenissen der vereenigde Nederlanden</i> (21 bd, 1749—60; af de 5 första banden utkom 3:e uppl. 1770), omfattande tiden t. o. m. 1751 och fortsatt af andra (en fortsättning, omfattande tiden 1752—87, 17 dlr, 1781 o. f.; en annan för tiden 1752—74, 3 dlr, 1789 o. f., och en tredje, omfattande tiden 1775—1802, 48 dlr, 1786—1810). Sedan 1758 Amsterdams historiograf, författade W. en historia öfver nämnda stad: <i>Amsterdam in zijne opkomst, aanwas, geschiedenissen, voorregten, koophandel</i> etc. (3 dlr, 1760—67). 
<b>Wagenbauer,</b> Max Joseph, tysk målare, f. 1774 i Markt-Gräfing i Oberbajern, d. 1829 i München, är bekant för sina landskaps- och djurstycken, märkliga produkter af konsten under öfvergången mellan 1700- och 1800-talen. Sedan de gamle holländarnas tid hade man i Tyskland icke haft en konstnär, som upptäckt en sådan rikedom af skönhet i landtlif och natur. Hans landskap från nedre alpregionen med landtfolk och herdar, idyller af högsta naivitet och skönhet, mottogos med stor beundran. Ett tiotal af hans arbeten finnes i Nya pinakoteket i München. C. R. N.* 
<b>Wagener,</b> Friedrich Wilhelm Herrmann, tysk politiker, f. 1815 nära Neu-Ruppin, d. 1889 i Friedenau vid Berlin, var konsistorialassessor i Magdeburg, då han, en motståndare till den liberala riktningen, under Schwerins ministär föranläts att 1848 lämna statstjänsten. Ledarna för det konservativa partiet uppdrogo då åt honom att leda uppsättningen af ett nytt konservativt organ: "Neue preussische zeitung" (efter vinjetten oftast kallad "Kreuzzeitung"). Sedan han 1854 lämnat redaktörskapet för tidningen, egnade han sig åt parlamentarisk verksamhet dels i preussiska deputeradekammaren (1853—59), dels i tyska riksdagen (1867—73), ständigt på ett talangfullt sätt ledande det konservativa partiet. 1866—73 var han geheimeregeringsråd och föredragande råd i statsministeriet. W. utgaf bl. a. ett af hans konservativa världsåskådning prägladt encyklopediskt verk: <i>Staats- und gesellschaftslexikon</i> (23 bd, 1858-68; suppl. 1869). Hans memoarer, <i>Erlebtes,</i> utkommo 1884. J. N.* 
<b>Wageningen,</b> stad i nederländska prov. Gelderland, vid Rhen, 18 km. nedanför Arnhem. 9,000 inv. (1900). Berömd landtbruksskola (Rijks hoogere land-, tuin en boschbouwschool) med experi-mentalfält. A. N—d. 
<b>Vagga,</b> <i>artill.</i>, den del af lavetten till en modern artilleripjäs, hvarå eldröret rekylerar. Se Lavett, sp. 1425, och Rekylhämningsmedel. G. af Wdt. 
<b>Vagga</b> (frekventativ af <i>väga</i>, ty. <i>wiege</i>, fr. <i>berceau</i>, eng. <i>cradle</i>) är en liten, för spädbarn afsedd säng, ofta i tråg- eller båtform, hvarför grekerna kallade den <i>skafe</i> (”ökstock”). Man kunde på grund af dess form lätt sätta den i gungande rörelse genom underlagda (stundom löstagbara) medar eller genom att anbringa den på tappar i ståndare och svänga den med eller utan handtag. Man hade nämligen sedan urminnes tid trott sig göra den iakttagelsen, att spädbarnet somnar eller domnar, när det försättes 
page_number=162, index= - Vagga (säng) - Wagga-Wagga - Vaggeforsen - Vaggeryd 
i gungande rörelse. Att göra detta någon längre tid endast med händerna har synts tröttsamt, och man har därför gjort ofvan antydda och flera andra anordningar för att undvika eller lindra besväret. 
Som tråg- eller båtformen var den lämpligaste, förblef den ända till nyare tider. Materialet kan ha varit af olika slag. Från äldsta tid synes man ha begagnat korgflätning. Måhända tänktes den lilla kista, hvari Mose skall af den egyptiska prinsessan ha utsatts i Nilen, ha varit förfärdigad af korg, tätad med bergbeck. På en vas i vatikanska museet ser man den späde Hermes i en korgvagga med handtag. Skalden Theokritos (se denne) låter Alkmene vagga sina ryktbara tvillingar i en båtliknande kopparsköld. På en bild från Augustus’ tid ligga Romulus och Remus i en trävagga, för att utsättas i Tiber. Vid den gamla formen (se fig. 1 o. 2) förblef det sålunda, medan materialet växlade efter tidens smak och de stora sängarnas utstyrsel. I Sverige ha förekommit ståtliga praktvaggor, såsom den s. k. Karl XII:s (fig. 3), nu i Lifrustkammaren. En af de ryktbaraste och mest konstnärligt utstyrda vaggor, som bevarats till oss, är den, som för konungen af Rom (Napoleon II) förfärdigades af Prud’hon. Franske konungen Henrik IV:s vagga finns i Pau med en sköldpadda som medar. Sättet att få vaggan i rörelse gaf f. ö. anledning till åtskilliga anordningar. Om den lappländska vaggan se Lappar, sp. 1200 o. fig. 7. En vagga af vanlig typ visar fig. 4 här nedan. — Huruvida den gungande rörelsen är skadlig, därom äro meningarna delade. Däremot råder numera knappast något tvifvel om den fara, som härflyter från den långt fram i tiden och mångenstädes ännu rådande seden, att modern lägger barnet i sin egen säng och därigenom utsätter det för kväfning. Denna fara har nog bidragit till vaggans en gång så utbredda popularitet. J. C. Fig. 1. Vagga från antiken. Fig. 2. Fornromersk vagga (skulpterad sten, troligen votivbild, nu i museet i Beaune). Fig. 3. Svensk kunglig vaggsäng från midten af 1600-talet, den s. k. Karl XII:s vagga (af förgylldt och måladt trä). I Lifrustkammaren, Stockholm. Fig. 4. Vanlig vagga från 1800-talets midt. 
<b>Wagga-Wagga,</b> stad i australiska staten Nya Syd-Wales, belägen vid Murrumbidgee river, just där floden träder ut ur bergomgifningen, 187 m. ö. h. 7,000 inv. (1917). W. står i järnvägsförbindelse såväl med Sydney som Melbourne. Trakten eger rika guldfyndigheter, ehuru främsta näringsfånget är boskapsskötsel. Äfven säd, tobak och vin odlas. A. N—d. 
<b>Vaggeforsen,</b> vattenfall i Ny socken, Värmlands län, i Byälfvens tillflöde Vaggeälfven, 3 km. n. om Ottebols järnvägsstation. Vattenområdet utgör 973 kvkm., hvaraf 80 kvkm. sjöar. Kraften är utnyttjad dels vid Sälboda i n., där vattenföringen utgör 66 kbm. per sek. vid högvatten, och 3,3 kbm. per sek. vid lågvatten och vattenturbiner sedan 1899 och 1902 äro installerade för elektrisk drift med en produktion af 1,3 mill. kilowattimmar (1916), dels vid Kolboforsen, s. därom, med en vattenföring af 67 kbm. per sek. vid högvatten och 3,4 kbm. per sek. vid lågvatten, hvarest sedan 1894 installerats turbiner dels för direkt, dels för elektrisk drift med en sammanlagd produktion af 1,27 mill. kilowattimmar (s. å.). Anläggningen vid Sälboda eges af Arvika elektriska a.-b. och Kolboforsen af Sälboda a.-b. E. A—t. 
<b>Vaggeryd,</b> municipalsamhälle (jämlikt k. br. 28 juli 1911) i Byarums socken, Jönköpings län, vid Halmstad—Nässjö järnväg och utgångspunkt för en bibana till Jönköpings hamn, 152 km. från Halmstad, 44 från Nässjö och 35 från Jönköping. 1,129 inv. (1919). Tax.-v. å bevillningsskyldig fastighet 1,042,700 kr., värde å bevillningsfri fastighet 21,000, tax. inkomst af kapital och arbete 1,117,130kr. (1919). Municipalskatt (1920) 1,75 kr. per 100 kr. inkomst (förutom kommunalskatt 5,20 kr.). Samhällets inkomster 20,825, utgifter 83,945, tillgångar 76,728 och skulder 68,000 kr. (1918). Inom samhället finnas afdelningskontor af Sydsvenska kreditaktiebolaget, sparbank, flera handlande och handtverkare samt af industriella anläggningar elektricitetsverk, mek. verkstad, metallfabrik, 
page_number=163, index= - Vaggeryd - Vaggetemjavrre - Vaggeälfven - Vaggkärnor - Waggon - Vaggvisor - Waghäusel - Vagil - Vagina, Moderslidan, Slidan - Vaginal - Vaginales - Vaginalspeculum - Vaginalstenos - Vaginati - Vaginatkalk - Vaginism - Vaginitis - Wagmüller, Michael 
möbelfabrik, två snickerifabriker, sulfatfabrik, tre vagnfabriker samt ångsåg och hyfleri. L. Wll. 
<b>Vaggetemjavrre,</b> långsträckt insjö (25 kvkm.) i Pasvik älf, Sör-Varanger härad, Finmark fylke, Norge. V. bildar gränsen mot Finland. K. G. G. 
<b>Vaggeälfven.</b> Se Vaggeforsen. 
<b>Vaggkärnor.</b> Se Smörkärna, sp. 90. 
<b>Waggon</b> [ωä'gən], eng. Se Vagong. 
<b>Vaggvisor</b> tillhöra en grupp af primitiv folkpoesi, afsedd att sjungas för ett barn, då det skall bringas i sömn i vaggan eller på moderns arm. De äro i allmänhet mycket korta visor om några versrader. Till sitt innehåll utgöra de små tilltal till barnet att sofva eller små beskrifningar af händelser ur barnets värld, afsedda att föra dess fantasi in i drömmens rike; ibland äfven korta monologer af modern om barnet och önskningar om en god framtid. Det sista slaget af vaggvisor är ofta en uppmaning till barnet att sofva — tids nog får det uppvakna: "Ty jorden är en sorgeö, bäst man lefvat, måste man dö och blifva jord tillbaka". Vanligen söker modern uppmana barnet att ej gråta. Ett eller annat godt utlofvas. De flesta vaggvisor handla om djur (katt, hund, får, get o. s. v.) och vilja locka barnet att skratta (upphöra att gråta). Somliga vaggvisor ha afseende på vallningslifvet i skogen. Äfven kunna vallvisor (se Låt) direkt användas som vaggvisor. En liten grupp handlar om fiskelifvet ("Ro, ro fiskarskär"). — Intresset för denna del af folkpoesien började med romantiken, som äfven sökte konstnärligt bearbeta stoffet. Redan medeltiden hade dock konstpoesi, byggd på vallvisor som underlag. Hit höra t. ex. åtskilliga Mariahymner (på latin), framställande Jungfru Maria vyssande Jesusbarnet i sömn ("Dormi mater, dormi fili"). Det vetenskapliga uppsamlandet af vaggvisor tog sin början jämförelsevis sent (1870- och 1880-talen) och väckte dessutom motstånd hos en del folkloristiska kretsar, som ansågo ämnet för lågt. Den största och så godt som enda vetenskapligt lagda svenska samlingen, är J. Nordlander, "Svenska barnvisor och barnrim" (i "Svenska landsmål", V : 5, 1886). Motsvarande utländska samlingar äro E. T. Kristensen, "Danska börnerim" (1896), B. Stöylen, "Norske barnerim" (1899), E. L. Rochholz, "Allemanisches kinderlied aus der Schweiz" (1857), Fr. M. Böhme, "Deutsches kinderlied" (1897), J. O. Halliwell, "The nursery rhymes of England" (1843), Montel-Lambert, "Chants populaires du Languedoc'' (1880), E. Rolland, "Rimes et jeu de l'enfance" (1883), G. Pitre, "Giuocci fanciulleschi siciliani" (s. å.) m. fl. — Musiken till vaggvisor är liksom texterna tämligen lika öfver hela Europa. Melodien består af ett kort enkelt motiv (vanligen liten ters + helton: <i>a—c—d—c,</i> hvilket enformigt upprepas genom hela visan. En svensk musiksamling vaggvisor finnes ej. I musikaliskt hänseende bäst är Böhmes ofvannämnda bok, som äfven ger en öfversikt af motivbyggnaden (dansk melodiöfversikt hos S. T. och O. Thyregod, "Börnenes leg", 1907). I öfrigt meddela Stöylen, Montel-Lambert och Rolland melodier. Nordlanders svenska samling var afsedd att utkomma med melodier, men dessa ha aldrig getts ut. T. Norlind. 
Det franska ordet för vaggvisa, <i>berceuse</i> [bärsös], har inom konstmusiken användts af tonsättare (Chopin, Godard o. a.) som titel på pianostycken af mildt rogifvande kynne. 
<b>Waghäusel,</b> by mod omkr. 300 inv. i badensiska kretsen Karlsruhe, vid järnvägslinjen Mannheim—Karlsruhe, bekant genom fäktningen 21 juni 1849, i hvilken preussarna slogo de badensiske insurgenterna under Mieroslawski. A. N—d. 
<b>Vagil</b> (af lat. <i>vagus</i>), <i>bot., zool.</i>, rörlig. Se Benthos. 
<b>Vagina</b> (<i>V. uteri</i>), Moderslidan, Slidan, <i>anat.</i>, utförskanalen för lifmodern. Dess nedre del, den s. k. vaginalportionen l. "modertruten", skjuter in ett stycke i moderslidans öfre del (se Lifmoder). Bakom vagina ligger ändtarmen; framom den ligger urinblåsan med urinröret. Om katarr i moderslidan (<i>vaginitis</i>) se Kvinnosjukdomar, sp. 418. — Vagina gentium, lat., "folkslagens moderslida", d. v. s. det ursprungsland, hvarifrån den mänskliga odlingen skulle ha utgått. 
<b>Vaginal</b> (af lat. <i>vagina,</i> slida, moderslidan), slidformig; som har afseende på moderslidan. — Om vaginala kejsarsnittet se Kejsarsnitt. 
<b>Vaginales,</b> <i>bot.</i>, detsamma som <i>Polygonaceae.</i> 
<b>Vaginalspeulum,</b> <i>med.</i>, ett rör- eller rännformigt instrument, som läkare använda vid undersökning af kvinnans slida (<i>vagina</i>) för att göra denna tillgänglig för direkt inspektion, eventuellt behandling vid naturligt eller artificiellt ljus. Jfr Rektoskop. Bvn. 
<b>Vaginalstenos</b> [-nås; af lat. <i>vagina,</i> se d. o., och grek. <i>stenos,</i> trång] l. Vaginalstriktur, <i>med.</i> Se Stenokori. 
<b>Vaginati,</b> <i>paleont.</i> Se Vaginatkalk. 
<b>Vaginatkalk,</b> <i>geol.</i>, benämnas kalkstenslager, som tillhöra undersiluren och förekomma allmänt i Sverige, Ryssland m. fl. st. Namnet vaginatkalk eller <i>ortoceratitkalksten</i> (<i>ortocerkalk</i>) ha dessa lager erhållit på grund af sin rikedom på ortoceratiter af <i>Orthoceras vaginatum</i>-typen, de s. k. <i>Vaginati,</i> som utmärkas genom enkel mynning. L—e. 
<b>Vaginism,</b> <i>med.</i>, en hos kvinnan ibland förekommande öfverkänslighet (<i>hyperestesi</i>) i blygden och ingången af slidan (<i>vagina</i>), vållande vid minsta beröring af sagda delar häftiga smärtor, åtföljda af krampartade sammandragningar af musklerna kring slidingången och i bäckenbottnen. Åkomman, som försvårar eller omöjliggör könsumgänge eller undersökning, förekommer hufvudsakligast hos nervöst belastade individer, icke sällan vid samtidig bristande sexuell funktionsduglighet hos mannen, samt kräfver läkarvård. Bvn. 
<b>Vaginitis.</b> Se Kvinnosjukdomar, sp. 418, och Vagina. 
<b>Wagmüller,</b> Michael, tysk skulptör, f. 1839 i Regensburg, d. 1881 i München, studerade i München, utförde porträttbyster och genreskulptur af målerisk hållning med sund och kraftfull realism. Han 
page_number=164, index= - Wagmüller, Michael - Vagn 
uppehöll sig flera gånger i London och hade där en mängd porträttbeställningar, utförde äfven många arbeten på Ludvig II:s slott Linderhof och Heerenchiemsee i bajerska höglandet. Bland hans verk i München är <i>Liebigs</i> staty i marmor, afslutad efter W:s död af hans lärjunge Ruemann (aftäckt 1883). G—g N. 
<b>Vagn,</b> fordon, som i regel har två axlar och fyra hjul (se Fordon) och är afsedt för person- l. godsbefordan samt löper på banad väg eller på skenor. Bland olika slag af vagnar märkas sådana, som anspännas med <i>dragare</i>, t. ex. berlinare, break, charabang, diligens, droska, duc, faeton, fiaker, kalesch, kaross (statsvagn), kibitka, kupe, landå, mailcoach, omnibus, teljega, trilla, vagong, viktoria, vurst (se dessa ord jämte afbildningar däri), eller framdrifvas medelst <i>ånga</i> eller <i>elektricitet,</i> såsom järnvägsvagnar (se Boggivagn, Godsvagn, Lokomotiv, Motorvagn, Personvagn och Tender), hvilka stundom ha fyra hjulaxlar, och spårvagnar (se Elektriska järnvägar, Elektriska spårvägar och Spårväg), eller medelst <i>explosionsmotorer,</i> såsom de flesta automobiler (se d. o.). Ofta används ordet vagn äfven om <i>tvåhjuliga</i> fordon (kärror), t. ex. cab, dogcart, gigg, jinrikisha, kabriolett, karriol, sulky, tilbury (se dessa ord med resp. afbildningar), stridsvagnar (se d. o.), samt triumfatorsvagn (se Triumf med fig.). 
De i en vanlig åkvagn ingående delarna äro: vagnskorg med fasta eller löstagbara säten (det främre med stag l. "sabeljärn") samt i många fall sufflett l. vagnskur, underrede, som består af vändskifvor (vändkransar), bankar och dragfästen, vidare stång eller skaklar, fjädrar (hvilkas elasticitet motverkar stötar och skakningar), axlar och hjul med lötar, hjulskena, ekrar, naf, nafring och kapsel. Underredet göres af järn, i vissa fall af trä med järnbeslag. Hjulen tillverkas vanligen af trä med järnbeslag; därtill använda träslag äro eke, ask, hickory. Hjulringar af kautschuk (gummi), fastsatta i särskilda stålskenor, ha numera till stor del undanträngt den gamla järnringen på bättre vagnar, som därigenom fått en ljudlös, mjuk och jämn gång. Den nyuppfunna användningen af kullager för hjulen, hvarigenom axelns gnidningsfriktion i nafvet förvandlas till rullningsfriktion och smörjningen onödiggöres, höjer betydligt vagnens prestationsförmåga och minskar dragarbetet för hästarna. På en normal arbetsvagn bör bakhjulets diameter vara 126-130 cm. och framhjulets 90-100 cm. Om bromsinrättningar, använda å fordon, se Broms 3. Vagnmakeriet tar i anspråk flera yrkesmän, såsom snickaren, smeden, sadelmakaren, tapetseraren, svarfvaren, målaren, lackeraren, glasmästaren, metallfabrikören samt i vissa fall förgyllaren och träsnidaren. Med afseende på anspannvagnars bruksändamål skiljer man på gala-, lyx-, sport-, krigs-, arbets- och lastvagnar, likvagnar m. m. 
Vagnens ursprungsform torde ha liknat en släpa (se d. o.); när denna fått rullar under sig, var början gjord till en vagn, hvars hjul småningom utvecklade sig från en rund träskifva till den nuvarande formen med naf, ekrar och hjulring. På fornegyptiska och assyriska tempelbyggnader finnas väl bibehållna bilder af vagnar, framför allt tvåhjuliga stridsvagnar, dragna af hästar (se fig. å pl. VI till art. Egypten och å 2:a illustrationssidan till art. Assyrien). Enligt Plutarchos begagnade fornperserna på resor fyrhjulig täckvagn, dragen af fyra hästar. Äfven grekerna använde fyrhjuliga vagnar. Redan i "Iliaden", 5:e sången, omtalas en praktvagn med bronsunderrede, järnaxlar, bronshjul med 8 ekrar samt vagnskorg upphängd i förgyllda läderremmar. Och vid olympiska spelen (se d. o., fig. 9) idkades körsport med ifver. Utom till krigsbruk och kappkörning begagnade greker och romare länge vagnar endast i landtbruket samt för kvinnor och barn att åka i (jfr Carpentum och fig. där). Men under romerska krigstiden färdades äfven männen i olika slags vagnar, såsom den lätta giggartade <i>cisium,</i> den likaledes tvåhjuliga <i>currus,</i> den dyrbart prydda galavagnen <i>carruca</i> (hvaraf ordet kaross härledes) och den både som täckt och öppen mycket nyttjade <i>rheda</i> (se fig. 2 i art. Postväsen). 130 e. Kr. omtalas hyrvagnar i Rom. Galler, germaner och sarmater hade strids- och lastvagnar, de senare dragna af oxar och vid många tillfällen sammanförda till en "vagnborg" (se d. o. och Läger). I Sverige voro vagnar antagligen föga kända under hednatiden. Hällristningar från bronsåldern, funna i Bohuslän, visa fyrhjuliga, af oxar dragna vagnar (se fìg. i art. Bronsåldern, sp. 270). Från 1200-talet omtalas i Gottlandslagen som en gammal sed att vid bröllop åka i vagn. Under medeltiden med dess riddarväsen voro vagnar ej mycket i bruk, enär det ansågs vekligt att åka och vägarna dessutom voro föga inbjudande för långfärder i hjuldon, som saknade fjädrar, hvarför både män och kvinnor föredrogo att färdas till häst. Emellertid uttogs 1265 i London första patentet på förbättrade hyrvagnar (utan märkbar påföljd), vid furstliga besök kunde praktvagnar förekomma, och Volturio byggde 1460 en vagn att framdrifvas på vägar genom vindhjul. Vagnmakeriet började ta fart på 1500-talet med täckvagnarnas införande. Den första täckta vagn, som setts i Sverige, infördes 1560 af hertig Johan, då han återkom från sin ambassad till England. 1564 konstruerades den första vagnen med vändbart framställ, och man började nu äfven göra åkdonen bekvämare genom vagnskorgens upphängning i läderremmar. I Tyskland konstruerades 1601 en kaross med glasfönster. Omkr. 1640 fick man i Paris offentliga åkardroskor, och i London öppnades hyrkuskverk. Ända till midten af 1600-talet saknade vagnen kuskbock; kusken hade sin plats ridande på vänstra hästen. Den första mekaniska vagnen för framdrifning genom människokraft med vef eller trampa byggdes 1649 af smeden Hautsch i Nürnberg. Den kunde drifvas med en hastighet af 1,6 mil i timmen och lär ha inköpts af svenske tronföljaren Karl Gustaf. Under Ludvig XIV infördes en tvåsitsig täckvagn med kuskbock, vändbart underrede, träfjädrar och glasfönster (<i>carrosse coupe</i>). I slutet af 1600-talet konstruerades Fig. 1. C-fjäder. 
page_number=165, index= - Vagn - Vagn Aagesön 
i Tyskland s. k. berlinare, som hängde på S-fjädrar. Denna tids vagnar hade emellertid ännu den olägenheten, att vagnskorgen satt högt öfver underredet. I slutet af 1700-talet minskades vagnskorgens höjd genom uppfinningen af stålfjädrar i form af ett C. Dessa s. k. C-fjädrar (se fig. 1) bibehållas ännu för galavagnar, och såsom synnerligen bekväma för den åkande ha de äfven länge varit på modet för promenadvagnar, t. ex. landåer. Vagnens höjd minskades omkr. 1800 ytterligare genom konstruktionen af bågformiga stålfjädrar, s. k. tryck-, ligg- l. bladfjädrar, äfven kallada saxfjädrar (se Fjäder, fig. <i>A</i>), som numera äro de vanligast förekommande på alla slags vagnar. Vagnmakeriet bedrefs i allmänhet som handtverk ända till 1860-talet, då man började maskinmässigt tillverka vagnshjul, den vagnsdel, som är viktigast och svårast att förfärdiga. (Täckvagnars korg med sina många krökningar och svängda linjer kräfver också mycken skicklighet hos tillverkaren.) På svenska landsbygden tillverkas än i dag som hemslöjd en del grofva hjul till arbetsvagnar, "bultvagnshjul", utan järnband, med mycket breda lötringar och särskildt afsedda för transport på obanade vägar i hagmarker eller sumpiga ängsmarker. F. ö. har nästan hvarje landskap i Sverige sina säregna vagnstyper, afpassade efter terräng, ändamål och behof. För att minska vägarnas slitning utfärdades i Sverige en lag 28 juni 1907, enligt hvilken konungens befallningshafvande ega att efter landstingets och väghållningsskyldiges hörande förordna, att arbetsåkdons (lasskörningsvagnars) hjulringar skola ha en viss bredd, icke under 7 eller öfver 12 cm. Enligt en tilläggsbestämmelse 20 juni 1918 gäller denna lag icke för armens och marinens reglementerade fordon. Fig. 2. Modern tysk vagn för djurtransport. Fig. 3. Åkvagn med aftagbar baksits. Fig. 4. Promenadvagn för 4 eller 6 personer.(Aftagbar framsits.) Fig. 5. Likvagn. Fig. 6. Fjäderlastvagn. (Vagnarna 3—6 från Arvika vagnfabrik.) 
Ett särskildt slags lastvagnar äro de för transport af hästar eller andra djur afsedda (se fig. 2). — Tillverkningen af lyxvagnar har förnämligast utbildats i Paris, London, Wien och Berlin. Fabriksmässig tillverkning af vagnshjul infördes i Sverige på 1890-talet vid Åtvidaberg och af vagnar i allmänhet på 1880-talet. Den främsta svenska vagnfabriken är den i Arvika (från 1885), som numera tillverkar omkr. 4,000 vagnar årligen (jfr fig. 3—6). — Litt.: C. G. Wrangel, "Handbok för hästvänner" (1887) och "Das luxus fuhrwerk" (1898), Fr. Merklein, "Praktisches handbuch für den gesammten wagenbau" (1896), J. Philipson, "Coachbuilding" (1897), W. Rausch, "Der wagenfabrikant. Theoretisch-praktisches handbuch" (4:e uppl. 1900), och F. M. Feldhaus, "Die technik der vorzeit" (1914). G. S—n. B. C—m. 
<b>Vagn Aagesön</b> [åge-], dansk viking, sonson till 
page_number=166, index= - Vagn Aagesön - Vagnborg - Vagnen (Karlavagnen) - Wagner, Rikard Julius - Wagner, 1. Hans - Wagner, 2. Johann Martin - Wagner, 3. Friedrich - Wagner, 4. Anton Paul - Wagner, 5. Alexander von - Wagner, 6. Otto 
Palnatoke, drog som tolfårs gosse med eget skepp på vikingafärd och tilltvang sig att bli upptagen bland jomsvikingarna (åldersgränsen var annars 18 år). V. blef nu den ypperste i hela samfundet och utmärkte sig för tapperhet och snarrådighet. Före tåget till Norge mot Haakon jarl (se denne) hade V. aflagt löfte att dräpa Torkil Lyra i Viken, en af jarlens höfdingar, och äkta hans dotter. I slaget vid Hjörungavåg (se Jomsvikingasaga) höll han längst ut, men blef slutligen öfvermannad och tillfångatagen. Då han tillsammans med öfriga fångar skulle dräpas, fann han tillfälle att själf dräpa Torkil, benådades af Erik jarl och äktade med dennes hjälp Torkils dotter. V. kämpade vid Erik Jarls sida i slaget vid Svold. Han blef stamfader för en namnkunnig ätt, till hvilken hörde Danmarks två första ärkebiskopar, Asser och Eskil. E. Ebg. 
<b>Vagnborg,</b> <i>befästningsk.</i>, kallades den af vagnar omgärdade plats, på hvilken de nomadiserande folken slogo läger under sina härnadståg eller då de befarade öfverfall. Äfven senare uppställdes infanteri någon gång i en vagnborg, och ännu i striden vid Saladen 1703 voro ryssarna uppställda inom en artilleribestyckad och af spanska ryttare omgifven sådan. L. W:son M. 
<b>Vagnen</b> (Karlavagnen). Se Björn, <i>astron.</i> 
<b>Wagner</b> [va'ȵner], Rikard Julius, skådespelare, teaterledare, f. 3 febr. 1841 i Stockholm, d. 1 aug. 1903 i Ramlösa, hade engagemang hos Stjernström vid dåv. Mindre teatern i Stockholm 1861—63 och vid Åhman-Pousette-Anderssons sällskap 1863—67, uppträdde därefter på olika scener i Sverige och Norge, var 1875—83 anställd vid den af Stjernström nyöppnade Nya teatern i Stockholm och var 1883—1900 direktör för Södra teatern, till 1889 i kompaniskap med A. Bosin, 1889—96 med H. Christiernsson och därefter ensam. Han innehade därjämte Djurgårdsteatern somrarna 1883 —88 med Bosin och 1889 med Christiernsson. Som skådespelare gjorde sig W. gällande genom sin mångsidighet, sitt goda lynne, en drastisk, om ock något torr komik och en anmärkningsvärd förmåga af karakteristik. Bland mängden af de roller han utfört må nämnas <i>Champignac</i> i "Fjärilsfebern", <i>Bernard</i> i "Huset Fourchambault", på det högre skådespelets fält biskop <i>Nicolas</i> i "Kungsämnena" och <i>Filip II</i> i "Don Carlos", inom operettens område <i>Prins Pietro</i> i "Boccaccio", <i>Celestin</i> i "Lilla helgonet" och <i>Vicomte de Saint Hypothese</i> i "Lili". 
<b>Wagner,</b> tyska och österrikiska konstnärer. 1. Hans W., äldre, oriktigt namn på målaren Hans von Culmbach (se d. o.), hvars egentliga namn var Suess (Süss). — 2. Johann Martin W., målare och skulptör, f. 1777 i Würzburg, d. 1858 i Rom, studerade i Wien för Füger, målade klassiska ämnen (<i>Hjältarna vid Troja</i> och <i>Gudarnas rådslag,</i> 1805, i slottet Schleissheim), var äfven skulptör och utförde inom denna konstart reliefen <i>Folkvandringen</i> för Walhalla vid Regensburg (1827—37) och <i>Bavaria victrix</i> med lejonspann på Siegestor i München. Under resor i Grekland inköpte W. för Ludvig I Eginagrupperna, Barberinske faunen, en stor samling af vaser m. m. Hans beskrifning af Egineterna skaffade honom rykte som samtidens lärdaste konstnär. Monogr. af Urlichs (1866). — 3. Friedrich W., kopparstickare, f. 1803 i Nürnberg, d. 1876 i München, studerade i sin födelsestad för Reindel och i Paris, utförde stick efter Guido Reni, Rubens, Dürer, Sandrart m. fl. och utgaf en kopparstickssamling öfver medeltida skulpturverk i Nürnberg. — 4. Anton Paul W., skulptör, f. 1834 i Königinhof i Böhmen, d. 1895, studerade i Wien. Hans mest betydande verk äro <i>Gåsflickan,</i> brunnsstaty på Rahlstiege i Wien, och <i>Michelangelo,</i> staty i Künstlerhaus där. — 5. Alexander von W., målare, f. 1838 i Pest, Ungern, var elev af Piloty i München, blef professor där 1869, behandlade historiska ämnen (äfven som väggmålning i bajerska nationalmuseet, i Budapest o. a.) och gjorde sig äfven känd genom kompositioner som <i>Romersk kappränning, Tjurfäktning</i> i forntiden och genom bilder från Spanien. — 6. Otto W., österrikisk arkitekt, f. 13 juli 1841 i Penzing nära Wien, d. 11 april 1918, studerade i sin födelsestad vid Polyteknikum och för von der Nüll och Siccardsburg vid konstakademien samt i Berlin och var sedan verksam i Wien. Till hans tidigare alster hör <i>Synagogan i Budapest</i> (1872, i polykromt tegel). Han byggde f. ö. en tid framåt mest privathus och villor. I den förträffligt planlagda <i>Länderbank</i> (1890) tillämpade han renässansformer för moderna behof. Bland hans öfriga verk äro en monumental <i>bro öfver Donaukanalen</i> jämte kajbyggnader, vidare stationshus, paviljonger och broar till <i>Stadtbau, Postsparkassans</i> byggnad och den högst originella <i>kupolkyrkan vid Steinhof.</i> Under ytterst liflig verksamhet utarbetade han en egen stil, som stod i skarp motsättning till Wienarkitekturen, sådan den utvecklats under 1800-talet. Med anknytning från empiren utgick han i sina verk från rent konstruktiva grundsatser, sökte i främsta rummet geometrisk klarhet och bestämdhet, enkla mått, rena linjer, sökte med ett ord <i>form,</i> aldrig stämning. "Sanningsfanatiker", aldrig kompromissande, de stora uppslagens och de djärfva försökens man, drifven af en omättlig skaparlust, kampglad och stridslysten, vann han beundrare och fiender. Motpartiet tog sikte på den nykterhet och kyla de funno i hans skapelser, på hans underskattande af historiska och lokala traditioner, ibland äfven på hans suveräna sätt att använda sitt material (blankpolerad marmor, metall, förgyllning, mosaik, glas). I sitt nyhetssökande 
page_number=167, index= - Wagner, 6. Otto - Wagner, 1. Heinrich Leopold - Wagner, 2. Johann Ernst - Wagner, 1. Rudolf - Wagner, 2. Moritz Friedrich - Wagner, 3. Adolf Heinrich Gotthilf 
kunde han bli bisarr, exempelvis i kyrkan i Steinhof med en del raffinerade och retsamma detaljer. Som sydtysk älskade han i själfva verket prakt, "glömde dock aldrig för den gyllene prunkmanteln den kraftigt byggda kroppen". - Han byggde sammanlagdt ett hundratal privathus, uppförde många af dem för sin egen räkning och naturligtvis i detalj efter sin egen smak och sålde dem, då de stodo färdiga. Han gjorde äfven ritningar till planmässigt bebyggande af nya stadsdelar - "han är den moderna storbyggmästaren för den moderna storstaden, som äfven tekniskt och till och med finanstekniskt står på höjd med sin uppgift" (L. Hevesi 1903) - och utarbetade storartade förslag till monumentalbyggnader, bland dem till ombyggnad af Kapucinkyrkan med ny kejsargraf, nybyggnader för konstakademien, krigsministeriet och för Wiens stadsmuseum (vid första täflan till det sistnämnda var han afgjordt segrare, men vid förnyad täflan föll han igenom). Hans själfständighet skrämde vederbörande, intet af hans stora projekt väckte myndigheternas gillande och blef utfördt. W. fick titeln oberbaurat, var professor vid akademien i Wien 1894-1912 och samlade omkring sig en skara lärjungar. Sina grundsatser framlade han i ord och skrift i broschyrerna <i>Moderne architektur</i> (1896, senare omarbetad med titel <i>Die baukunst unserer zeit</i>, 4:e uppl. 1914), <i>Der grosstadt</i> m. fl. <i>Skizzen, projekte und ausgeführte bauwerke</i> utgaf han 1891-1906 (3 dlr). Jfr monografier af A. Pollak (1913) och J. A. Lux (1915). 
1-4. C. R. N.* 5-6. G-g N. 
<b>Wagner</b>, tyska författare. 1. Heinrich Leopold W., dramatiker, f. 1747 i Strassburg, d. 1779 som advokat i Frankfurt a. M., tillhörde Goethes ungdomskrets och "sturm-und-drang"-riktningen. Hans alster röja begåfning för satiren och det borgerliga skådespelet, men äro betydligt råa och smaklösa. Farsen <i>Prometheus, Deukalion und seine recensenten</i> (1775) är riktad mot Goethes vedersakare. Vidare må nämnas skräckdramat <i>Die kindesmörderin</i> (1776), i hvilket W. ej tvekade att använda det från Goethe undansnappade motivet till afslutningen af "Fausts" 1:a del. - 2. Johann Ernst W., romanförfattare, f. 1769, d. 1812 som kabinettssekreterare hos hertigen af Meiningen, författade <i>Wilibalds ansichten des lebens</i> (1804; 5:e uppl. 1854), <i>Die reisenden maler</i> (2 bd, 1806; 3:e uppl. 1854) m. fl. romaner, som röja påverkan af såväl Goethes "Wilhelm Meister" som Jean Pauls känslosamma humor och nyromantikernas fantastik. W:s <i>Sämmtliche schriften</i> utgåfvos i 12 bd 1824-28 (3:e uppl. 1853-55, i 6 bd). 
<b>Wagner</b>. 1. Rudolf W., tysk fysiolog och zoolog, f. 30 juni 1805 i Baireuth, d. 13 maj 1864, blef doktor i Würzburg 1826, studerade i Paris under Cuvier och anställde sedan vid Normandies och Medelhafvets kuster undersökningar öfver lägre djur. Han blef 1833 professor i zoologi i Erlangen samt kallades 1840 till professor i fysiologi, jämförande anatomi och zoologi i Göttingen. W. utgaf en stor mängd arbeten af fysiologiskt, zoologiskt och jämförande anatomiskt innehåll. Bland dem må nämnas <i>Icones physiologicae</i> (1839; 2:a uppl. af Ecker 1851-59), <i>Ueber das vorhandensein bisher unbekannter eigenthümlicher tastkörperchen in den gefühlswärzchen der menschenhand</i> (med Meissner, 1852), 
<i>Neurologische untersuchungen</i> (1853-54) och <i>Vorstudien zu einer wissenschaftlichen morphologie und physiologie des menschlichen gehirns</i> (1860-62) samt <i>Die naturgeschichte des menschen</i> (1831), <i>Lehrbuch der vergleichenden anatomie</i> (1834-35) och <i>Icones zootomicae</i> (1841). Mest bekant är han genom den stora "Handwörterbuch der physiologie", som under hans redaktion i 5 bd utgafs 1842-53. 
2. Moritz Friedrich W., den föregåendes broder, geograf, naturforskare, f. 3 okt. 1813 i Baireuth, d. 31 maj 1887 (genom själfmord) i München, egnade sig först åt köpmansyrket i Marseille, men öfvergaf det och företog forskningsresor i Algeriet, skildrade i <i>Reisen in der regentschaft Algier in den jahren 1836-38</i> (3 bd, 1841). Därefter idkade han några år naturvetenskapliga studier i Göttingen. Sedan 1843 genomvandrade han flera år de asiatiska länderna kring Svarta hafvet, gjorde där betydande naturvetenskapliga samlingar och författade <i>Der Kaukasus und das land der kosaken</i> (2 bd, 1848), <i>Reise nach Kolchis</i> (1850), <i>Reise nach dem Ararat und dem hochlande Armeniens</i> (s. å.) samt <i>Reise nach Persien und dem lande der kurden</i> (2 bd, 1852; "Resa till Persien och kurdernas land", 1853). Tills. med K. von Scherzer besökte W. 1852-55 Nord- och Central-Amerika och skref i förening med denne <i>Reisen in Nordamerika</i> (1854) och <i>Die republik Costa Rica</i> (1856) samt undersökte 1858-60 Ecuadors Ander m. fl. st. och skref <i>Naturwissenschaftliche reisen im tropischen Amerika</i> (1870). 1862 utnämndes han till konservator för statens etnografiska samlingar samt till hedersprofessor i geografi och etnografi vid universitetet i München. Sedan sysselsatte han sig nästan uteslutande med bidrag till Darwins utvecklingslära och skref i detta ämne bl. a. <i>Die darwinsche theorie und das migrationsgesetz der organismen</i> (1868) och <i>Ueber den einfluss der geographischen isolirung und colonienbildung auf die morphologischen veränderungen der organismen</i> (1871). Om W:s teori, migrationsteorien, se Descendensteori, sp. 200-201. 
3. Adolf Heinrich Gotthilf W., son till W. 1, nationalekonom, f. 23 mars 1835 i Erlangen, d. 1917 i Berlin, promoverades i Göttingen till filos. doktor på sitt betydande arbete <i>Beiträge zur lehre von den banken</i> (1857), blef 1858 professor i nationalekonomi och finansvetenskap vid handelsakademien i Wien, där han med särskildt afseende på brännande bank- och myntfrågor m. m. författade och utgaf bl. a. <i>Das neue lotterieanlehen und die reform der oesterreichischen nationalbank</i> (1861), det såsom klassiskt ansedda arbetet <i>Die geld- und credittheorie der Peelschen bankacte</i> (1862), <i>Die oesterreichische valuta</i> (s. å.) samt <i>Die ordnung des oesterreichischen staatshaushaltes</i> 
page_number=168, index= - Wagner, 3. Adolf Heinrich Gotthilf 
(1853). Redan dessa arbeten gjorde honom till en auktoritet i penning- och bankfrågor, hvars åsikter haft stort inflytande i den tyska rikspolitiken inom dessa områden, bl. a. med hänsyn till regleringen af Tyska riksbankens sedelutgifningsrätt och sedeltäckning. 1863 flyttade han till Hamburg, där han fått plats som lärare vid Kaufmännische fortbildungs-anstalt och 1864 utgaf ett teoretisk-statistiskt arbete, <i>Die gesetzmässigkeit in den scheinbar willkürlichen menschlichen handlungen</i>. 1865 blef han professor i statistik i Dorpat, där <i>Beiträge zur finanz-statistik des schulwesens der Ostsee-gouvernements</i> (1866) och <i>Die russische papierwährung</i> (1868) voro synliga frukter af hans verksamhet. 1868 blef W. professor i Freiburg im Breisgau, men kallades redan 1870 som professor i statsvetenskap till Berlin, där han utöfvade en rastlös och i hög grad betydelsefull verksamhet som lärare och författare, hvilken bl. a. föranledde hedersledamotskap i en mängd utländska vetenskapliga samfund. 1882-85 var han (frikonservativ) medlem af preussiska deputeradekammaren, där han särskildt - ehuru utan framgång - framträdde som kraftig förkämpe för tobaksmonopol för statens räkning såsom ett finansiellt medel att genomföra vidtgående socialpolitiska reformer. 1909 blef W. verkligt geheimeråd (excellens) och 1910 led. af herrehuset (Första kammaren). Utom åtskilliga mindre arbeten och tidskriftsuppsatser utgaf W. efter ankomsten till Berlin sina mest betydande verk, <i>System der zettelbankpolitik</i> (2 dlr, 1870-73) och <i>Lehrbuch der politischen oekonomie</i> (i senare uppl. kallad <i>Lehr- und handbuch</i>), en nationalekonomisk läro- och handbok, hvaraf han själf författade del I, "Grundlegung der politischen oekonomie" (1879; ny uppl. 1892-94), och del. V-VII, innehållande en fullständig "Finanzwissenschaft" (1877-83; nya uppl. 1883-91 och delvis 1901 och 1910). Dessutom behandlade W. i Schönbergs "Handbuch der politischen oekonomie" läran om kredit- och bankväsen, försäkringsväsen samt vissa delar af finansvetenskapen, liksom i "Handwörterbuch der staatswissenschaften" artiklarna <i>Staat in nationalökonomischer hinsicht</i> och <i>Die volkswirtschaftliche prinzipienfrage der rechtsordnung des grund und bodens. Theoretische sozialökonomik</i> (1907) utgör en sammanfattning och bearbetning af "Grundlegung"; som dess andra afdelning utkommo <i>Sozialökonomische theorie des kommunikations- und transportwesens</i> och <i>Sozialökonomische theorie des geldes und geldwesens</i> (2 bd, 1909). Bland hans många mindre skrifter må nämnas <i>Elsass und Lothringen und ihre wiedergewinnung für Deutschland</i> (6:e uppl. 1870-71), <i>Die akademische nationaloekonomie und der sozialismus</i> (tal vid tillträde af rektoratet vid Berlins universitet 1895; sv. öfv. "Katedersocialismen om socialismen") och <i>Agrar- und industriestaat</i> (1901; utvidg. uppl. 1902), i hvilken han gjorde sig till förespråkare för agrartullar ur statsintressets synpunkt. För aktuella problem visade han vaket intresse och ingrep i dagsfrågorna med mycken polemisk skärpa, hvilken äfven präglade hans offentliga undervisning, som alltid samlade mycket betydande och intresserade åhörarskaror. Till dem räknade sig under hans långa verksamhet ett flertal bland Tysklands ledande män under 
senare årtionden. Framställningssättet präglades af grundlig juridisk skolning och logisk klarhet. W. gjorde vidsträckt bruk af historiska och statistiska undersökningar och fakta, bl. a. i finansläran, men framför allt häfdade han vetenskapens rätt att redan på grund af hittills samlade observationer söka formulera allmänna ekonomiska lagar och strängt systematisera sitt innehåll. I striden mellan den tyska s. k. nya historiska skolan (se Nationalekonomi, sp. 514 f., och Schmoller) och den österrikiska skolan intog han en förmedlande ställning och bidrog genom strängt fasthållande af teoretiska principer att motverka en ensidig "historismus". I fråga om statens roll i det ekonomiska samhällslifvet blefvo W:s åsikter småningom betydligt förändrade; från att vara nära nog en anhängare af laisser-faire-principen, efter sina lärofäder R. v. Mohl och K. H. Rau, blef W., efter hvad det vill synas, till väsentlig del under inflytelse af Rodbertus-Jagetzow, hvars litterära kvarlåtenskap han delvis publicerade, och Schäffle, af hvars tidskrift han var medredaktör, 1878-86, en ganska långt avancerad statssocialist. Han betonar i senare skrifter uttryckligen, att de åsikter han förr uttalat, t. ex. ännu i den 1870 utgifna skriften <i>Die abschaffung des privaten grundeigenthums</i>, varit alltför "individualistiska"; och ur den 1873 stiftade "Verein für sozialpolitik", till hvilken W. varit initiativtagare, utträdde han 1877 (se Katedersocialister), emedan denna förenings flertal enligt hans mening alltför mycket offrade åt lärda utläggningar, där han kräfde handlingskraftig statssocialism. Han inträdde 1881 i det kristlig-sociala partiet (se Stöcker) och blef dess v. ordf., tills han utträdde 1896. W. erkännes ha varit en af tidens mest aktningsbjudande företeelser på nationalekonomiens område. Motiven för det ekonomiska handlandet sökte han systematisera, men fasthöll egenintresset som ledande och såg i dess underkännande ett af socialismens grundmisstag, medan han å andra sidan ville strängt underordna privatintressena i det ekonomiska samhällslifvet under allmänintresset, företrädt af rättsstaten; han analyserade de nationalekonomiska begreppen jord och kapital ingående; han skilde jordbruksjord, skogsmark, gruffyndigheter, vatten o. s. v., förordande privat eganderätt i fråga om den förra, men vidtgående inskränkningar i den privata dispositionsrätten öfver de senare; skillnaden mellan realkapitalet i samhällelig mening, som kan ökas endast genom produktionens framsteg, företagsamhet och sparsamhet, och förvärfskapital i privatekonomisk mening, på hvilket somliga kunna rikta sig genom andras förluster, betonade han starkt; framstegen i välstånd underordnade han strängt befolkningslagen ("So behält Malthus im allen wesentlichen recht"), hvars ringaktande han räknade till socialismens svagheter; i finansvetenskapen, inom hvilken han kom att intaga en lika auktoritativ ställning som i penning- och bankvetenskapen, införde han den s. k. <i>socialpolitiska beskattningsprincipen</i> till utjämning af den bestående förmögenhetsfördelningen bl. a. genom höga arfsskatter; i den tyska finanspolitiken utöfvade han inflytande bl. a. till genomförande af progressiva inkomst- och 
page_number=169, index= - Wagner, 3. Adolf Heinrich Gotthilf - Wagner, 4. Hermann - Wagner, 1. WIlhelm Richard 
förmögenhetsskatter, som upptagits i det moderna skatteväsendet. 
4. Hermann W., den föregåendes broder, geograf och statistiker, f. 23 juni 1840 i Erlangen, var 1868-76 redaktör för den statistiska afdelningen af "Almanach de Gotha", hvilken han väsentligen fullständigade och omgestaltade, samt utgaf (1872-82 med E. Behm, 1891-93 med A. Supan) publikationen "Die bevölkerung der erde" (9 hftn, bihang till "Petermanns mittheilungen"), en tillförlitlig, kritisk öfversikt af areal- och befolkningsstatistikens spridda materialier. 1876 blef W. professor i geografi i Königsberg, och 1880 erhöll han professuren i geografi och statistik i Göttingen. I "Geographisches jahrbuch", af hvilken publikation han var redaktör 1879-1907, skref han berättelserna öfver den geografiska metodikens utveckling, hvarjämte han författade en mängd mindre arbeten och kritiker samt bearbetade 4:e uppl. af H. Guthes "Lehrbuch der geographie", som fr. o. m. 6:e uppl. (I, "Allgemeine erdkunde", 1894-1900; 7:e uppl. 1903) utgafs under W:s namn ensamt, och von Sydows "Schulatlas" (1888; 13:e uppl. 1907). 
1. R. T-dt. 3. E. F. K. S-n. 
<b>Wagner</b>. 1. Wilhelm Richard W., tysk operakompositör, skald och skriftställare, f. 22 maj 1813 i Leipzig, d. 13 febr. 1883 i Venezia, är sitt århundrades största namn på det musikdramatiska området. Fadern, som dog knappt ett halft år efter Richards födelse, var polisaktuarie, men därjämte ifrig skådespelardilettant, och af hans barn egnade sig flera med framgång åt teatern. Omgift med skådespelaren och lustspelsförfattaren Ludwig Geyer, flyttade modern 1815 till Dresden, där W. genomgick Kreuzschule, öfversatte de 12 första sångerna af Odyssen, skref tragedier i grekiskt maner och en i Shaksperes samt gjorde bekantskap med Webers musik. Efter återkomsten till Leipzig, dit modern åter flyttade efter förlusten af sin andre man, lärde ynglingen känna och beundra Beethovens symfonier, som föranledde honom till musikalisk produktion och studium af Logiers "Generalbas", hvilket dock gagnade honom lika litet som kompositionsstudier för en organist. Inskrifven vid universitetet 1830 och påverkad af litterära "frigjordhets"-tendenser, hängaf sig den unge studenten en kort tid åt utsväfvande lefverne, men tog snart på allvar itu med musikstudier och fick en god lärare i harmoni och kontrapunkt uti kantorn vid Thomasskolan Theodor Weinlig, hvars individuella och analytiska metod förträffligt passade för W:s 
genialiska och jäsande skaplynne. Likväl röjes ingen ovanlig begåfning i W:s tidigaste kompositioner: en sonat, en polonäs, en fantasi, en symfoni, 4 uvertyrer, en stråkkvartett, 7 kompositioner till Goethes "Faust", nyårskantat (de flesta utg. först i våra dagar). En opera, <i>Die hochzeit</i>, blef ofullbordad. Till denna liksom till alla sina följande operor skref han själf texten, något som dittills ej förekommit i operadiktningens historia. En annan, <i>Die feen</i>, skrifven som svag efterklang af Weber och Marschner, medan W. 1833 var anställd som kormästare i Würzburg, erbjöd han förgäfves åt Leipzigteatern; en tredje, <i>Das liebesverbot</i>, med librett efter Shaksperes "Lika för lika" och lättfärdigt italieniserande musik, gafs med ringa framgång i Magdeburg, där han 1834 blifvit operadirigent. Efter truppens i Magdeburg upplösning gifte han sig 1836 med skådespelerskan Minna Planer, som länge förblef en trofast deltagarinna i hans irrfärder och lifsbekymmer. Han vardt nu kapellmästare vid operan i Königsberg och, efter äfven den operans upplösning, i Riga 1837. Sedan hans kontrakt gått till ända, 1839, reste han, med texten till <i>Rienzi</i> på fickan, sjövägen till Paris, hvarvid han under stormfylld färd förbi Norges kust fick första iden till <i>Der fliegende holländer</i>. I Paris fullbordade han "Rienzi" och "Flygande holländaren", blef personligen bekant med Berlioz, Meyerbeer och Liszt samt skref en <i>Faust-ouvertüre</i>, det första arbete, som röjer hans egen stil. Hoppet om att få upp "Rienzi" på Stora operan strandade emellertid, trots Meyerbeers rekommendation, och öfver hufvud hade W. en svår tid i Paris, där han för att försörja sig måste komponera franska romanser, skrifva musikuppsatser och utföra arrangemanger af tarfligaste slag åt musikförläggare. Som en befrielse kom därför underrättelsen, att "Rienzi" blifvit antagen till uppförande i Dresden 1842. Framgången däraf blef så stor, att W. utnämndes till hofkapellmästare vid Dresdenoperan och att äfven "Flygande holländaren" där uppfördes 1843, med sensationell påföljd. - Under det W. i "Rienzi" ännu hållit sig till bekanta mönster, i synnerhet den stora franska operastilen, utvecklade han däremot i "Holländaren" sitt eget kynne och påbörjade därmed den reform, som gjort honom världskunnig, genom att indela det hela i sammanhängande scener i stället för afslutade musiknummer, i stilen närmast anknytande sig till Marschner och Weber, från hvilken senare han äfven upptog det s. k. "ledmotivet" (se d. o.). W. vann i Dresden stort och berättigadt anseende som dirigent; bl. a. framförde han Beethovens 9:e symfoni och Glucks operor. Han skref nu oratoriet <i>Das liebesmahl der apostel</i> och fullbordade <i>Tannhäuser</i>, som gafs 1845, med i början omtvistad framgång. Denna snillrika operas framförande gaf signalen till den exempellöst häftiga strid om W:s konstnärskap, som pågick i fyra årtionden och hvars ytterligheter voro å anhängarnas sida förgudning, å vedersakarnas sällsamt oförstående och hätskhet. Samtidigt arbetade han på <i>Lohengrin</i> och planerade redan sin "Nibelungen"-cykel. Ett af honom 1848 till ministeriet inlämnadt teater-reformförslag, <i>Entwurf eines nationaltheaters des königreichs Sachsen</i>, lämnades utan 
page_number=170, index= - Wagner, 1. WIlhelm Richard 
afseende, och missnöjet däröfver bidrog till, att han komprometterade sig vid majupproret 1849 medelst indirekt deltagande däri. Efterlyst af polisen, måste han fly öfver Weimar och Paris till Zürich, där han stannade i 10 år och började angripa det rådande operaväsendet samt sökte teoretiskt grundlägga, klargöra och försvara sina nyhetsplaner uti flera agitatoriska skrifter: <i>Die kunst und die revolution</i> (1849), <i>Das kunstwerk der zukunft</i> (1850; det var denna skrift, som först framkallade ordet "framtidsmusik", se d. o.), <i>Kunst und klima</i> (s. å.), <i>Das judenthum in der musik</i> (s. å.), <i>Eine mittheilung an meine freunde</i> (1851), <i>Oper und drama</i> (s. å.) m. fl., hvarjämte den fullständiga texten, till <i>Der ring des Nibelungen</i> utgafs 1853. Under tiden hade "Lohengrin" (1850; genom sin lättillgängliga skönhet kanske den populäraste af W:s operor) getts i Weimar under Liszt, som ifrigt verkade för W:s erkännande och oegennyttigt understödde honom, äfven med penningmedel. Efter en resa till London 1855, för att på inbjudan dirigera Philharmonic society, besökte W. ånyo Paris 1859, gaf där en rad glänsande konserter och lyckades genom kejsarens befallning få "Tannhäuser" uppförd på Stora operan där 1861, men mötte så häftigt motstånd från nationalistiskt uppeggade kotterier, att han efter den tredje representationen tog tillbaka sitt verk. — Emellertid hade W. fått amnesti och kunde efter tolfårig landsflykt återvända till Tyskland. Förgäfves försökte han i Karlsruhe och Wien få upp sin redan 1859 under vistelser i Venezia och Luzern fulländade <i>Tristan und Isolde,</i> hvarmed inledes hans tredje period, då å ena sidan sången nästan fullständigt förvandlas till deklamation ("talsång"), å andra sidan orkesterpartiet göres till ett kompliceradt symfoniarbete med de symboliska "ledmotiven" såsom tema. Det lidelsefulla vemod, som genomströmmar Tristanmusiken, är omedelbart ingifvet af det platoniska kärleksförhållandet mellan W. och den själsbesläktade Mathilde Wesendonck, hustru till en hans vän i Zürich. Först 1865 uppfördes denna opera i München, dit W. året förut blifvit kallad af konung Ludvig II, genom hvars beskydd han nu ändtligen fick en tryggad ställning. Kabaler mot honom vid hofvet och från borgerskapet drefvo dock 1866 W. att slå sig ned nära Luzern, men med konungen stod han alltjämt på bästa fot. I München uppfördes 1868 under hänfördt bifall <i>Die meistersinger von Nürnberg,</i> påtänkt redan samtidigt med "Tannhäuser" som ett komiskt motstycke till dess tragiska sångarstrid, samt 1869 <i>Rheingold,</i> förspelet till Nibelungen-tetralogien. Sedan W. efter sin första hustrus 1866 timade död gift om sig 1870 med Hans v. Bülows frånskilda maka, Cosima (f. 1840), Liszts dotter, flyttade han 1871 till Baireuth, och där såg han ändtligen 1876 sin länge närda dröm förverkligad att i en enkom efter hans principer byggd teater (amfiteatralisk, med nedsänkt orkesterplats), hvartill medel skaffades genom de uppståndna "Wagnerföreningarna", få framförd sin stora cykel "Der ring des Nibelungen", bestående af de tre "musikdramerna" <i>Die walküre, Siegfried</i> och <i>Götterdämmerung</i> jämte förspelet <i>Rheingold.</i> Föreställningarna däraf hade ett glänsande förlopp inför en elitpublik från när och fjärran, men presskritikens angrepp verkade därhän, att cykeln efter tre ggr måste nedläggas och företaget åsamkades en brist af 150,000 mark, som W. under sina återstående år hade all möda att intjäna. Teatern stod sedan stängd i sex år. Egentligen skulle festspelsteatern bli en skådeplats i allmänhet för musikdramatiska mästerverk af tyskt ursprung, men denna W:s ursprungliga tanke har lika litet blifvit utförd som hans planer på en nationell musikskola i München. Hittills har på wagnerteatern — tid efter annan under somrarna — getts endast W:s stycken, och det enda nya, som efter Nibelungencykeln där uppförts, äro mästarens egna tidigare verk samt framför allt hans sista, det religiösa festspelet <i>Parsifal,</i> som gafs f. g. 1882 och sedermera flera år upprepats samt ända till 1913 var reserveradt uteslutande för Baireuth, under det Nibelungendramerna tidigare gjort sin rund till många större scener, till en början genom Angelo Neumann (se denne). Under fru Cosima W:s öfverinseende ha emellertid Wagnerfestspelen i Baireuth verkat förebildligt i hög grad. — Af W:s öfriga kompositioner äro att anteckna hans <i>Huldigungsmarsch</i> (1865), <i>Kaisermarsch</i> (1871; med kör), <i>Festmarsch</i> (för Philadelphiautställningen) och orkesteridyllen <i>Siegfried</i> samt 5 sånger med orkester (delvis förstudier till "Tristan och Isolde"), af skrifter <i>Über staat und religion</i> (1864), <i>Über das dirigiren</i> (1869), den djupa och vackra minnesskriften <i>Beethoven</i> (1870), <i>Über die ouvertüre, Über schauspieler und sänger</i> m. fl. För att återhämta sig efter ansträngningarna med "Parsifal", hvars triumf vardt det godtgörande inseglet på hans lifsverk, slog han sig ned i Venezia hösten 1882, och där afled han af hjärtlidande i Palazzo Vendramin ett halft år senare. Han begrofs i trädgården till sin villa Wahnfried (fig. 2) i Baireuth. Den enda yttre utmärkelse W. mottagit var kallelsen till hedersborgare i Bologna, när "Lohengrin" gafs där 1872. Statyer öfver honom ha rests i Berlins Thiergarten 1903 (modellerad af Eberlein), Leipzig (mod. af Klinger), i Venezias stadspark 1908 (mod. af Schaper) samt i Palazzo Vendramin, där ett monument restes 1910. W:s namnteckning återfinnes å pl. II till art. Autograf. Af W:s operor ha i Sverige framförts "Rienzi" (1865), "Flygande holländaren" (1872), "Lohengrin" (1874), "Tannhäuser" (1878), "Mästersångarna" (1887), "Valkyrian" (1895), "Rhenguldet" (1901), "Siegfried" (1905) och "Ragnarök" Fig. 2. R. Wagners villa Wahnfried i Baireuth. 
page_number=171, index= - Wagner, 1. WIlhelm Richard 
("Götterdämmerung") 1907, då hela cykeln "Niflungens ring" f. g. gafs här i ett sammanhang, vidare "Tristan och Isolde" (1909) och "Parsifal" (1917). Hans skapelser bilda numera här liksom på de flesta länders större operascener en hufvudbeståndsdel af repertoaren. 
Det kräfves att vara en på motsatser rik natur, att ha lefvat intensivt och "bära hela människosläktets lust och kval inom sitt bröst" för att så som W. med snillets makt kunna i rörlig dramatik och betagande musik tolka allt mörkt och ljust, olika sidor hos mannens och kvinnans väsen, alltifrån de jordbundet låga till de mest förandligadt rena. Också var han en lidelsefull konstnärsnatur, nervös stämningsmänniska, fallen för ytterligheter, med alla sina lynneskastningar dock människovänlig, egde humor och kunde i umgänget vara särdeles intagande. Han tyckte om att omge sig med en viss måttlig lyx, såvidt den oftast bekymmerfulla ekonomien det tillät, och han tog det som en naturlig sak, att vänner och beundrare skulle bispringa honom, för att han skulle få ostördt egna sig åt sin fosterländska gärning. I trots af oroligt skiftande lifsöden företer hans utveckling en stark enhetlighet. Med en viljekraft, som icke lät sig nedslås af något, samlade han sig till stora uppgifter, ställde allt högre mål för sig och stegrade medlen till att nå dem. Frånsedt hans tidigare ungdoms sceniska arbeten, med hvilkas efterbildande former han åtrådde att vinna världslig framgång, bäres hans alstring af djupt konstnärsallvar; konsten var för honom någonting heligt. I en tysknationell teater, luttrad från främmande moderiktningars flärd, såg han ett hufvudsakligt medel att äfven etiskt förädla folket och så stärka äfven dess statliga lif. En sådan teaters bästa kulturbragd borde vara musikdramat, efter föredöme af forngrekiska tragedien och florentinernas renässansopera men i mer omfattande mått gestaltadt som ett "allkonstverk" med dikten, musiken, den sceniska och den dekorativa konsten likställda inbördes. Medan dittills operornas text och handling mest hållits för någonting underordnadt och hufvudsaken varit, att tonsättaren skulle få anledning skrifva effektfull musik, fann W. däremot, att själfva dramat borde vara ändamålet och musiken i likhet med öfriga medverkande konster endast ett medel till att förhöja helhetsverkningen. Han hyste t. o. m. den öfverdrifna föreställningen, att de särskilda konsterna i och med detta samgående skulle nå höjden af sin uttrycksförmåga. Hans musikdramatiska enhetssträfvan gaf honom emellertid anledningar att utveckla verkligt stora gåfvor som dramatisk skald. Instinktlikt grep han ämnena ur sin folkstams myter och keltisk-germanska medeltidssagor samt förstod ypperligt att sammansmälta och förtäta skilda sagostoff, fördjupa deras poetiska innebörd och få fram det rent mänskliga. Samtidigt återspeglas däri mer eller mindre omedelbart hans egna upplefvanden och själsstrider. Väl kan man anmärka, att handlingarnas motivering icke alltid är strikt, att ofrihet i viljan kan synas vidlåda somliga af hans tragiska personager och att W:s böjelse för metafysiska utläggningar gör, att många ställen i hans dramer förefalla stillastående, men fantasiglans, storhet i greppen och fint sinne för kontraster kan man icke frånkänna hans libretter. Diktspråket däri har mycket ålderdomlig must, alltefter ämnenas lokalfärg, rimkonsten är yppig, mest i stafrim, fallenheten för språkliga nybildningar yttrar sig i bl. a. ljudsymboliska rön, diktionen är färgstark, man ej sällan öfversvinnlig. Främst var W. i alla fall musiker, det var kärnan i hans begåfning. Han kan sägas i sig ha sammanfattat hela den föregående konstmusikutvecklingen och till stor del ha stegrat den; allramest gäller det senare hans dristiga och rika harmonibehandling, men hans flödande ingifvelse mäktade skapa nytt äfven i melodibildning, klangblandning och psykologiskt fin karakterisering af människotyper, stämningar och situationer. Hand i hand med inspirationen gick en på teoretisk väg vunnen och underhållen, alltmera klarnad föresats att ombilda vedertagna musikaliska former och uttryckssätt. Redan tidigt sträfvade han efter större dramatisk verkan genom att utsträcka bruket af recitativet, som han gjorde långt rikare på verklig musik, att utbilda ledmotivsteknik, men inskränka arian jämte öfver hufvud omtagningar, kadenser och fasta periodslut samt så bringa det hela i större "flytning". Hans sålunda förda opposition mot den Rossiniska koloraturyrseln och den Meyerbeerska frivoliteten fick stor musikhistorisk betydelse och utgjorde ett förstärkt motstycke till Glucks tidigare opposition mot sin tids äfvenledes ytligt frivola italienska koloraturopera. Småningom gjorde W. ledmotivet allt afgjordare till stilprincip och bärare af den musikaliska formgifningen, utmejslade sångdeklamationen alltmer plastiskt och lät orkesterspelet i sin symfoniska, polyfona väfnad tolka handlingen och personernas själslif såväl som den yttre miljön. Under sina kapellmästarår hade han förvärfvat en ingående kännedom om orkesterns möjligheter, och han ökade i sina verk dess uttryckskraft genom rikare besättning, införande af ovanliga blåsinstrument m. m. Instrumentationens prakt var en fängslande nyhet, och han hade färger ej mindre för det skrämmande dystra än för det eteriska. Den passionerade, gärna extatiskt uppflammande glöden i hans orkesterspråk verkar med berusande makt; dess utomordentliga välljud liksom dess genomskinlighet i all massiviteten har ej närmelsevis uppnåtts af efterliknare. Emellertid har han ingalunda alltid lyckats skrifva så, att de framsjungna textorden bli möjliga att uppfattas af åhörarna igenom orkesterbruset, i synnerhet där dialogen tar abstrakta och filosoferande vändningar. En äkta tysk omständlighet tynger f. ö. ned hans verk här och där äfven i musikaliskt afseende. Med all rätt har man framhållit, att W. var som diktare en stor erotiker, att kärleken som lifsproblem och i sina olika uppenbarelser bildar innehållet i nästan alla hans verk, medan samtidigt en omisskännlig religiös underström går igenom dem. Hans religion var en drömd allmänlig, konfessionslös och mycket förandligad. Han har skapat mer strålande och af högstämdt patos burna mans- och kvinnogestalter, än operadiktningen eljest kan uppvisa. En hos honom återkommande ide är den om kvinnans kärlek som återlösande makt, det oändliga medlidandet, som offrar sig i döden för den älskades räddning, såsom Senta i "Den flygande holländaren" gör. I denna romantiska opera 
page_number=172, index= - Wagner, 1. WIlhelm Richard 
förekomma ännu rätt många "slutna nummer", men dess musik utvecklar sig dock enhetligt ur Sentas ballad, och kromatik färgar i viss mån skrifsättet. "Tannhäusers" ämne har han format till en äkta tragisk konflikt mellan två ensidiga yttringar af könskärlek: som sinnesrus och som romantisk-asketisk tillbedjan. Den jungfruliga Elisabets förböner och offerdöd frälsa Tannhäuser från fördömelsen. Orkestern följer här innerligare handlingens faser, och musiken har mycken vinnande skönhet, ehuru dess stil är tämligen brokig. Däremot ställer enhet i konception och stil "Lohengrin" på gränsen till det verkliga musikdramat; ingen enskild fras eller ensemble kan rätt förstås skild från det hela, allt sammankedjas och stegrar sig, skillnaden mellan aria och recitativ är helt försvunnen. Det underbart vackra förspelet varslar om W.-musikens polyfona skede. Styckets tragik kan sägas ligga däri, att Elsa har i viss mån rätt i sin oemotståndliga drift att till fullo lära känna den hemlighetsfulle räddarens väsen och så öfverträder förbudet att spörja om hans namn och härkomst, därmed krossande deras kärlekslycka. I "Tristan och Isolde" är musikdramats grundsats alldeles genomförd, dialogen fullt uppgående i fri melodisk talsång, harmoniföringens polyfoni och kromatik stegrad till det yttersta för att uttrycka den oändligt svårmodiga kärlekstrånaden, som utmynnar i döds- och förintelselängtan. Pessimismen i Schopenhauers filosofi, som W. denna tid lefvat sig in i, "förnekelsen af viljan till lifvet" kom här till synes. En slående motsats härtill bildar "Mästarsångarna i Nürnberg", detta stora, glädtiga och poetiska nationella lustspel. Längtan efter kärlek är här ett förgrenadt motiv, som beslöjadt antydes såsom själföfvervinnelse hos den åldrande Hans Sachs, hvilken med sin humor och blida lefnadsvisdom är en af dramatikens kärnfullaste gestalter. W:s konstlära framskymtar här i dialogen, och satiriska anspelningar på kritikens förhållande till honom äro ej svåra att upptäcka. Af pjäsens handling betingas slutna nummer (visor, körer o. s. v.), men den dramatiska talsången förhärskar; kromatiken är aflöst af klar diatonik, och stämföringen erinrar om Seb. Bachs konst. "Nibelungen"-tetralogien ("Ringen"), detta till omfång och fantasikraft väldiga konstverk, hvars ämnen W. omdiktat efter Eddan och Volsung-Niflungasagan, handlar om världens urtid och slutliga undergång, gudars och människors återlösning från lidande och skuld, då Wotandottern Brynhild under själfoffring antänder världsbranden. Maktlystnadens tragiska följder skildras, förnekelsen af kärleken framställes som källan till det onda. Musiken häri, byggd på ett antal plastiskt enkla och kraftiga tema, visar W:s stil i dess fulländning. Snart sagdt hvarje takt utvecklar sig ur föregående motiv, ord och ton öfverensstämma på det närmaste, orkesterpolyfonien är rikare än någonsin, och sången höjer sig emellanåt till hög lyrisk skönhet, allramest i "Valkyrian". Den religiöst andaktsfulla karaktären af "Parsifal" har betingat större enkelhet i musiken där. Öfver dess klanger hvilar till stor del en mystisk förklaring, och i skarp kontrast därtill står Klingsors sinnliga trollvärld. Hjälten motstår dennas lockelser och hot samt blir genom mognad till upphöjd manlighet värdig att härska i det heliga Graltemplets riddarrund, som från lidande och förfall frälsas af honom. 
W. har utöfvat det mäktigaste inflytande på nutidens instrumentala konst, och hans reformsträfvanden ha i flera afseenden visat sig välgörande för operabehandlingen i olika länder, men han kan icke sägas ha bildat någon skola; hans individuella och invecklade dramatiska stil fordrar ett jämbördigt snille för att kunna fyllas med innehåll, och efterbildningar däraf ha utfallit ganska matta. — W:s konst- och samhällsfilosoferande prosaskrifter äro rika på ideer, men förete också öfverdrifter och motsägelser; stilen i dem är tämligen tung. 
W. utgaf sina <i>Gesammelte schriften</i> i 10 bd 1871—83 (flera uppl.), hvartill postumt kommit <i>Entwürfe, gedanken, fragmente</i> (1885), en samling <i>Gedichte</i> (1905) och själfbiografien <i>Mein leben</i> (1911; 3:e uppl. 1919 i 2 bd). Hans <i>Sämmtliche schriften und dichtungen</i> utgåfvos i 12 bd (5:e uppl. 1911); vidare äro hans saml. skrifter utg. af J. Kapp 1914 (dels i 14, dels i 5 bd), "Skrifter i urval" i sv. öfv. af V. Peterson-Berger 1901. F. ö. ha hans dramatiska textböcker och hans prosaskrifter på senare tiden oupphörligt getts ut i folk- och skolupplagor. Som brefskrifvare är han ock märklig. Brefväxlingen med Fr. Liszt utgafs i 2 bd 1887 (4:e uppl. 1919), W:s bref till Th. Uhlig, W. Fischer och Ferd. Heine 1888, de till E. Heckel 1891 (flera uppl.), till A. Röckel 1894 (2:a uppl. 1903), till O. Wesendonck 1898 (2:a uppl. 1905), till Mathilde Wesendonck 1904 (38:e uppl. 1918), familjebref 1906, Bayreuth-bref 1907, till Fr. Praeger i 2:a uppl. 1908, till hustrun Minna W. s. å., till "vänner och samtida" 1909, till H. v. Bülow 1916, W:s saml. bref i 17 delar 1912 och (utg. af J. Kapp och E. Kastner) 1914 ff. — Litteraturen om W. är högst talrik och omfattar tusentals skrifter. Utom skrifter af Fr. Liszt, de märkliga för och mot W. af Fr. Nietzsche (se denne), J. Kapp, W.-panegyrikerna H. v. Wolzogen och L. Nohl m. fl. märkas de mera biografiska af K. Fr. Glasenapp (2 bd, 1876—77; ny uppl. i 6 bd 1894—1911), grundläggande och tillförlitlig i allt, som rör W:s yttre lefnadsomständigheter, W. Tappert (1883), R. Pohl (s. å.), A. Jullien (1886), A. Torchi (1890), F. Muncker (1891), H. Dinger, "R. W:s geistige entwickelung" (1892), A. Ernst, "L'oeuvre de R. W." (2 bd, 1893), Finck, "W. and his work" (2 bd, s. å.), H. S. Chamberlain (se denne; 1896, 6:e uppl. 1911), Ed. Schure, "Le drame musical" (1895; 5:e uppl. 1902), E. Newman, "A study of W." (1899), H. Lichtenberger, "R. W. poete et penseur" (1898; 2:a uppl. 1901), W. Kienzl (1904. flera uppl.), G. Adler (1905), M. Koch (1907), R. Bürkner (4:e uppl. 1908), R. Batka (1912), danskarna K. Gjellerup, "R. W. i hans hovedvaerker" (1899), och P. Tuxen, "R. W. som dramatiker" (1904), norrmannen G. Schjelderup (1907), svenskarna Ad. Lindgren, "Om Wagnerismen" (1881; starkt kritisk), O. Bensow, "R. W. som skapare af musikdramat" (4 häften, 1891—92, med analyser af dramerna) och V. Peterson-Berger, "R. W. som kulturföreteelse" (1913). Ett Wagner-lexikon utgafs 1883 af Glasenapp och H. v. Stein, en Wagner-encyklopedi af den förre 1891 (2 bd), förteckning öfver W.-litteratur i 4 bd 1883—95 af N. Oesterlein. Ett Wagnermuseum inrättades 1897 
page_number=173, index= - Wagner, 1. WIlhelm Richard - Wagner, 2. Johanna - Wagner, 3. Siegfried - Wagner, Joseph - Wagner, Rudolf Johannes von - Wagner, Ernst Leberecht - Wagner, Reinhold - Wagner, Charlotte - Wagner, Paul 
i Eisenach. - Af Wagnersångare och -sångerskor, som förebildligt uppburit roller i hans operor, märkas J. Tichatschek, A. Niemann, H. Vogl, J. Schnorr v. Carolsfeld, F. Betz, E. Scaria samt Johanna Wagner, Therese Malten, Hedwig Reicher-Kindermann, Amalie Materna, Therese Vogl, Ellen Nordgren-Gulbranson (se dessa). Berömmelse som dirigenter af W:s operor vunno bl. a. A. Seidl, H. Richter, H. v. Bülow, H. Zumpe och H. Levi (se dessa). 
2. Johanna W., den föregåendes brorsdotter, tysk operasångerska, f. 1828 vid Hannover, d. 1894 i Würzburg, beträdde scenen redan som barn och engagerades 1844 i Dresden, där hon kreerade Elisabeth i sin farbroders opera "Tannhäuser". Två år senare sändes hon på teaterintendenturens bekostnad till Paris för att göra studier för fru Viardot. 1850-62 utgjorde hon en af de förnämsta prydnaderna för Berlins hofopera och utnämndes till kammarsångerska 1853. Hon gifte sig 1859 med landtrådet Jachmann. Efter att 1861 ha förlorat sångrösten verkade hon till 1872 som skådespelerska i Berlin. Vid Wagnerteaterns öppnande i Baireuth, 1876, medverkade hon, och hon var 1882-84 anställd som lärarinna vid musikskolan i München. Johanna W. säges ha förenat sopranens och altens resurser samt egt en väl accentuerad deklamationsstil och ett behag, som gjorde hvarje hennes kroppsställning till en pittoresk studie. Särskildt berömmas hennes <i>Klytemnestra</i> i "Iphigenie i Aulis", <i>Fides</i> i "Profeten", <i>Valentine</i> i "Hugenotterna", <i>Ortrud</i> i "Lohengrin" och <i>Norma</i>. 
3. Siegfried W., ende son till W. 1 (och Cosima Liszt), tonsättare, f. 1869 vid Luzern, utbildade sig vid tekniska högskolan i Charlottenburg till ingenjör och arkitekt, byggde Lisztmausoleet i Baireuth, studerade musik för E. Humperdinck och blef 1894 biträdande dirigent i Baireuth, 1896 meddirigent vid Wagnerfestspelen där. Han har till egna texter delvis i folksagostil komponerat operorna <i>Der bärenhäuter</i> (1899), som slog an genom en viss friskhet och mognad, <i>Herzog Wildfang</i> (1901), <i>Der kobold</i> (1904), <i>Bruder Lustig</i> (1905), <i>Das sternengebot</i> (1908), <i>Banadietrich</i> (1910), <i>Schwarzschwanenreich</i> (1914), <i>Der heidenkönig</i> m. fl. Han har visat melodisk begåfning af folklig läggning. 
1. E. F-t. 2. A. L.* 3. E. F-t. 
<b>Wagner</b>, Joseph, österrikisk skådespelare, f. 1818 i Wien, d. där 1870, uppträdde från 1835 på skilda scener, utmärkte sig 1845 vid Leipzigs stadsteater i ungdomliga Schiller- och Shakspereroller (bl. a. <i>Hamlet</i>), tillhörde 1848-49 Berlins hofteater och från 1850 Burgteatern i Wien, där han mästerligt återgaf sådana tragiska roller som <i>Othello</i>, <i>Macbeth</i> och <i>Lear</i>. Han gifte sig 1849 med skådespelerskan Bertha Unzelmann (se d. o. 4). 
<b>Wagner</b>, Rudolf Johannes von, tysk kemist, f. 1822 i Leipzig, d. 1880 i Würzburg, var först farmaceut och studerade sedan kemi i Paris samt blef 1851 professor vid Nürnbergs tekniska läroverk och 1856 professor i agrikulturkemi och teknologi i Würzburg. W. inlade stor förtjänst om den kemiska teknologien, i synnerhet genom <i>Handbuch der chemischen technologie</i> (1850, 12:e uppl. 1886, 15:e uppl., bearb. af Ferd. Fischer, 1900-02; öfv. till de flesta europ. språk; "Kemisk 
teknologi", 1-5, 1863-68). Därjämte utgaf W. årligen sedan 1855 <i>Jahresbericht über die leistungen der chemischen technologie</i> (efter 1880 forts. af Ferd. Fischer). 
P. T. C.* 
<b>Wagner</b>, Ernst Leberecht, tysk läkare, f. 1829, d. 1888, blef 1852 med. doktor samt 1862 ord. professor i allmän patologi och patol. anatomi i Leipzig. Efter Wunderlichs död utbytte han 1877 denna professur mot lärostolen i speciell patologi och terapi där. Utom en stor mängd afhandlingar i tidskrifter utgaf han <i>Der gebärmutterkrebs</i> (1858), <i>Die fettmetamorphose des herzfleisches</i> (1864), <i>Das tuberkelähnliche lymphadenom</i> (1871) och <i>Handbuch der allgemeinen pathologie</i> (med Uhle, 1862; 7:e uppl. 1876) samt bearbetade i Ziemssens "Handbuch der speciellen pathologie" <i>Krankheiten des weichen gaumens</i>, <i>Krankheiten der nasenrachenhohle und des rachens</i> (med Wendt) och <i>Der morbus Brightii</i>. 1860-78 redigerade han "Archiv der heilkunde". 
R. T-dt. 
<b>Wagner</b>, Reinhold, tysk ingenjörofficer och militärskriftställare, f. 15 jan. 1834, d. 6 april 1917 i Berlin, tjänstgjorde först vid gardespionjärbataljonen och därefter som lärare vid krigsskolan och de militära högskolorna. 1870 uppgjorde han hela planen till Strassburgs belägring, 1876 befordrad till major, tog han afsked och utnämndes sedermera till öfverstelöjtnant. Han egnade sig åt publicistisk verksamhet. 1881-85 var han Kinas rådgifvare i militära och politiska frågor, uppgjorde sedermera förslag till befästningar i Marokko (1886), Brasilien (1889) och Argentina (1890), bibringade vederbörande insikter om nödvändigheten att befästa Helgoland och föreslog organisation och utrustning af 1900 års Kinaexpedition. W. var en allmänt erkänd auktoritet inom befästningsväsendet och författade betydande arbeten på detta område: <i>Grundriss der fortifikation</i> (1870), <i>Geschichte der belagerung von Strassburg im jahr 1870</i> (3 bd, 1874-78), <i>Die panzerbefestigung noch immer eine frage</i> (1891), <i>Moltke und Mühlbach zusammen unter dem Halbmonde 1837-1839</i> (1893) och <i>Über provisorische befestigung und festungsimprovisationen</i> (1897) m. fl. 
L. W:son M. 
<b>Wagner</b>, Charlotte. Se Schröder, L., sp. 1186. 
<b>Wagner</b>, Paul, tysk agrikulturkemist, f. 7 mars 1843 i Liebenau, Hannover, filos. doktor 1868 och docent i agrikulturkemi i Göttingen 1870, föreståndare för landtbruksförsöksanstalten i Darmstadt 1872, professor 1881, geheimehofråd. Genom de i <i>Beiträge zur begründung und ausführung einer exakten methode der düngungsversuche</i> (1880) framställda fordringarna på tillförlitliga gödslingsförsöks anordning införde W. de senare för dessa försök allmänt godtagna reglerna ("exakta gödslingsförsök"). Hans arbeten öfver konstgjorda gödselmedel ha också kraftigt bidragit till utredning af dessa hjälpmedels ändamålsenliga användning och inbördes värdeförhållanden. W:s stora auktoritet som åkerbrukskemist led emellertid betydligt afbräck genom 1911 offentliggjorda och ej vederlagda beskyllningar för godtyckliga justeringar af analysresultat, som han lagt till grund för sina uttalanden (Fr. Soxhlet, "Gefälschte düngungsversuche und anderes", 1911), men om dock tilltron till hans samvetsgrannhet som forskare 
page_number=174, index= - Wagner, Paul - Wagner, C. - Wagner, Christoph - Wagner, Karl Willy - Wagnerian - Wagnerism - Wagnerit - Wagners hammare - Vagnersö - Vagnforsen - Vagngraf - Vagnhärad - Vagnkuberad läst - Vagnmästare - Vagnsaken - Vagnsaxelkilometer - Vagnsbro 
härigenom rubbats, ha de af honom införda förbättringarna i försökstekniken bestående giltighet. Bland hans många skrifter märkas utom den ofvannämnda <i>Die Thomasschlacke, ihre bedeutung und anwendung als düngemittel</i> (1881, 2:a uppl. 1887, sv. öfv. af G. Henriksson-Holmberg, 1887), <i>Düngungsfragen unter berücksichtigung neuer forschungsergebnisse</i> (I—VI, 1885—1905; 1:a häftet öfv. af Hj. Nathorst, "Några praktiskt viktiga gödselfrågor", 1887), <i>Forschungen auf dem gebiete der pflanzenernährung, Die stickstoffdüngung der landwirthschaftlichen kulturpflanzen</i> (1892), <i>Die anwendung künstlicher düngemittel</i> (s. å., sv. öfv. af C. Juhlin Dannfelt 1901), <i>Die anwendung der künstlichen düngemittel im obst- und gemüsebau, in der blumen- und gartenkultur</i> (1893; sv. öfv. af Th. Wulff, "Trädgårdsväxternas näring", 1909), och <i>Die ammoniak- und salpeterdüngungsfrage</i> (1912). H. J. Dft. 
<b>Wagner,</b> C. Se Paczka. 
<b>Wagner,</b> Christoph, tysk skogsman, f. 1 okt. 1869, sedan 1903 professor i Tübingen, är framstående författare på det skogliga området. Ett af hans första större verk, <i>Die grundlagen der räumlichen ordnung im walde</i> (1907; 3:e uppl. 1914), behandlar ingående de bestämda regler, som finnas för trädindividens och beståndens lagring till hvarandra i mån af deras skogliga egenskaper. Där framlägges ett nytt skogsbrukssätt, kantblädning (ty. <i>blendersaumschlag</i>), som W. utformat och länge pröfvat i praktiskt skogsbruk. Kantblädningen karakteriseras därigenom, att de ytor, som samtidigt äro underkastade föryngring, bilda en smal, utefter beståndsgränsen löpande remsa och att föryngringen fortgår därigenom, att denna linje fortskrider öfver de till föryngring bestämda trakterna från n. till s. Härigenom skyddas den unga återväxten för den brännande solen från s. Detta nya skogsbrukssätt, som vunnit stor framgång i många länder, har W. utförligare skildrat i <i>Der blendersaumschlag und sein system</i> (1912; 2:a uppl. 1915). W. har vidare utgett skriftserien "Aus Württemberg, unsere forstwirtschaft im 20. jahrhundert", hvars första häfte, utarbetadt af W. själf, väckte stort uppseende genom uttalanden mot den alltför konservativa tyska skogshushållningen. W. har redigerat sista (3:e) uppl. af Loreys <i>Handbuch der forstwissenschaft</i> (4 bd, 1913). G. Sch. 
<b>Wagner,</b> Karl Willy, tysk vetenskaplig elektrotekniker, f. 22 febr. 1883 i Friedrichsdorf Taunus (prov. Hessen-Nassau), studerade matematik och fysik vid universiteten i Berlin och Göttingen, där han äfven tjänstgjorde som assistent åt professor Th. Simon vid institutet för tillämpad elektricitetslära, samt promoverades där 1910 till filos. doktor på afh. <i>Der lichtbogen als wechselstromerzeuger.</i> S. å. utnämndes han till telegrafingenjör i Reichspostamt, blef 1912 privatdocent vid tekniska högskolan i Berlin och kallades 1914 till professor och medlem vid Physikalisch-technische reichsanstalt som ledare af dess elektriska starkströmslaboratorium. Sedan 1918 är W. chef och ledare för Reichspostamtets Telegraphen-versuchsamt. W. har utgett det på sitt område banbrytande arbetet <i>Elektromagnetische ausgleichsvorgänge in freileitungen und kabeln</i> samt i facktidskrifter publicerat ett 40-tal afh. inom olika områden af såväl starkströms- som svagströmstekniken, dels af teoretisk art, dels äfven grundade på omfattande experiment. I många fall ha W:s arbeten lämnat nya originella uppslag rörande viktiga problem och bildat utgångspunkt för en omfattande litteratur. Bland de spörsmål, som W. framgångsrikt undersökt och bearbetat, märkas problemen om öfverspänningar vid kraftledningar och deras bekämpande, restladdningsfenomen och hysteresis hos dielektrika samt deras inflytande på elektromagnetiska vågors fortplantning utefter kabelledningar, teorien för kedjeledningar m. m. Han har äfven efter omfattande experiment funnit en ytterst noggrann mätmetod för bestämmande af mycket små elektriska kapaciteter och för uppmätning härvid af den s. k. förlustvinkeln. W. tilldelades 1919 H. T. Cedergrens guldmedalj. Fmn. 
<b>Wagnerian.</b> Se Wagnerism. 
<b>Wagnerism,</b> tondiktaren Richard Wagners konståskådning. — Wagnerist l. Wagnerian, hängifven anhängare till Richard Wagner. 
<b>Wagnerit</b> Fuchs 1821, <i>miner.</i>, med benämning efter mineralogen F. M. von Wagner, är ett fluofosfat af magnesium med något järn, motsvarande formeln Fl Mg2 PO4. Wagneriten kristalliserar i triklina systemet och förekommer i oregelbundna kvartsådror, som genomsätta lerskiffer vid Werfen i Salzburg. En varietet af wagnerit är kjerulfin (se d. o.). Hj. Sj. 
<b>Wagners hammare,</b> <i>fys.</i> Se Neefs hammare. 
<b>Vagnersö.</b> Se Skeppsholmen, sp. 966. 
<b>Vagnforsen</b> i Faxeälfven, omkr. 50 km. nedanför Inlandsbanans korsning med älfven. Fallhöjden utgör 16,1 m. och 9-mån. effekten vid oreglerad vattenföring omkr. 7,400 turbinhästkrafter. Vattenkraften är ej utnyttjad. Vänstra stranden tillhör Ramsele byamän, högra stranden befinner sig f. n. (juli 1920) i spekulationshänder. C. K. 
<b>Vagngraf,</b> <i>befästningsk.</i>, uppkastas bakom kanon eller fältbatterivärnen till skydd för ammunitionsvagnarna och dessas urlastning. Grafven göres 1 m. djup med uppfarter vid båda ändarna, och vallen lägges så nära den som möjligt. Finnes ej skydd i terrängen för föreställaren, uppkastas äfven för denna en vagngraf eller s. k. föreställargrop. L. W:son M. 
<b>Vagnhärad,</b> socken i Södermanlands län, Hölebo härad. 5,824 har. 1,264 inv. (1919). Annex till Trosa landsförsamling, Strängnäs stift, Daga kontrakt. 
<b>Vagnkuberad läst.</b> Se Kolmått. 
<b>Vagnmästare,</b> <i>krigsv.</i>, kallades sedan gammalt i Sverige den officer, som i en högre stab vid en arme i fält hade befälet öfver trängen. Benämningen är numera bortlagd. C. O. N. 
<b>Vagnsaken,</b> en tvist mellan konungaparet Adolf Fredrik och Lovisa Ulrika å ena sidan samt rådet å den andra med anledning däraf, att riksråden Höpkens och Scheffers vagnar i dec. 1754 af slottsvakten hindrats att köra in på borggården. Saken, som föranledde en lång skriftväxling, var ett led i striden mellan den ärelystna drottningen och rådet och väckte på sin tid stort uppseende. J. C. 
<b>Vagnsaxelkilometer.</b> Se Järnvägsstatistik, sp. 448. 
<b>Vagnsbro,</b> härad i Västmanlands län, ingår i 
page_number=175, index= - Vagnsbro - Vagnshäst - Vagnskorg - Vagnslykta - Vagnspenningar - Vagnsstång, Tistel, Tistelstång - Vagnsur - Vagnsvärmare - Vagnsätt - Vagnsöarna - Vagnugn - Vagnvåg - Wagogo - Wagomba - Wagonette - Vagong 
Västmanlands norra domsaga, Gamla Norbergs bergslags och Vagnsbro härads tingslag och Bergslags fögderi samt omfattar endast Västerfärnebo socken. 30,923 har. 4,298 inv. (1919). 
<b>Vagnshäst,</b> en såsom dragare särskildt lämplig häst. (Hvarje häst, som kan användas till körbruk, är ej förtjänt af benämningen vagnshäst.) Af en fullgod vagnshäst begäras goda hofvar, lämplig storlek och bredd, säkra, rena och vägvinnande rörelser i både skridt och traf, väl lagda bogar, fromt, men energiskt lynne, uthållighet samt prydlig hållning såväl på stället som under rörelse. Dessutom böra häst och vagn passa till hvarandra; det fordras sålunda högst olika slags hästar för den mångfald olika slags vagnstyper, som äro i bruk (se Vagn), hvarjämte olika bruksändamål kräfva olika hästtyper. Man begär större och tyngre hästar, s. k. karrossierer (mätande omkr. 175 cm. vid manken), med höga knärörelser framför den tunga galavagnen o. s. v. samt lätta och snabba hästar, s. k. jucker (mätande blott omkr. 150—155 cm.), till promenad och jaktvagnar o. s. v. Arbetshästen behöfver ej ekipagehästens ädelhet, men däremot breda och grofva kroppsformer, ty dragkraften står i viss proportion till hästens lefvande vikt. De tyngre hästrasernas dragförmåga inskränker sig emellertid till långsammare takt; begäres större snabbhet i arbetets utförande, måste väljas lättare häst, ty sällan förenas storlek och tyngd med snabbhet och uthållighet. I Tyskland och den skandinaviska Norden har man tagit den obestridliga, tydligt framträdande skillnaden i temperamentet, som blir en följd af olika blodblandningar, till grund för rasindelningen, hvilket gett upphofvet till benämningarna "varm"- och "kallblodiga" raser. För ett snabbare arbete väljer man hästar bland de "varmblodiga" och för ett långsammare arbete bland de "kallblodiga" raserna. Hos hvilka raser det lifliga, varmblodiga temperamentet och hos hvilka det lugna, kallblodiga är att söka, framgiår af art. Hästen. B. C—m. 
<b>Vagnskorg.</b> Se Vagn. 
<b>Vagnslykta</b> afser att upplysa vägen för den körande och är äfven till fördel vid möte af vägfarande i mörker. Vagnslyktan (se fig.) kan vara af olika form, rund eller fyrkantig, och kan ha glas endast framtill eller ock äfven på yttersidan. Då vagnslyktan är afsedd för stearinljus, är det af vikt, att den ej är för liten, ty blir luften i det lilla rummet förskämd, försvagas lågan eller rent af förkväfves och slocknar kanske, just då lyktan som bäst behöfves; af vikt är äfven, att spiralfjädern, som skall föra upp ljuset i mån, som det brinner ner, är fullt brukbar för sitt ändamål. På senare tid användas med fördel vagnslyktor för acetylen- eller elektrisk belysning. Vagnslyktorna ha vanligen sin plats i särskilda lykthållare på hvardera sidan af kuskbocken, men den elektriska vagnslyktan, hvars batteri är placeradt inne i kuskbocken, anbringas äfven i främre ändan på vagnsstången, utmed hvilken en elektrisk ledningstråd då är ledd. Arbetsfordon, särskildt utomlands, ses ofta med en oljelykta hängande under vagnens främre hjulaxel. B. C—m. 
<b>Vagnspenningar,</b> afgift, som vid lastning eller lossning af gods vid järnvägstransport genom af sändarens eller mottagarens försorg af denne utbetalas till järnvägen för den för lastning eller lossning i anspråk tagna tiden utöfver den fastställda lastnings- resp. lossningsfristen. P. S. R. 
<b>Vagnsstång,</b> Tistel, Tistelstång. Se Stång, Tistel och Vagn. Vagnsstången får hänga hvarken för högt eller för lågt. I förra fallet slår den mot hästarnas hufvud, då vagnen t. ex. stöter mot en sten eller råkar i en fördjupning på vägen; i motsatta fallet få hästarna en onödig börda i stångkopplen. B. C—m. 
<b>Vagnsur.</b> Vid långfärder i vagn är det fördelaktigt, om kusken har ett ur ständigt för ögonen. För detta ändamål använder man ett särskildt konstrueradt vagnsur (se fig.), som fästes på kuskbockens skärm. B. C—m. 
<b>Vagnsvärmare,</b> en apparat af plåt (se fig.), vanligen öfverklädd med filt, afsedd för uppvärmning af vagnar under den kalla årstiden. Apparaten, som fylles med varmt vatten eller uppvärmd sand, lägges i vagnens botten, så att den åkande kan hålla fötterna på densamma. B. C—m. 
<b>Vagnsätt,</b> <i>järnv.</i> Se Tågsätt. 
<b>Vagnsöarna.</b> Se Kastellholmen. 
<b>Vagnugn,</b> amerikansk, <i>kem. tekn.</i> Se Kolning. 
<b>Vagnvåg,</b> <i>järnv.</i> Se d. o. Suppl. 
<b>Wagogo,</b> invånare i Ugogo. 
<b>Wagomba,</b> invånare i Ugomba. 
<b>Wagonette</b> [ωägəne't], eng., fyrhjulig vagn, som liknar en charabang (se d. o.). 
<b>Vagong,</b> försvenskad form för eng. <i>waggon.</i> 1. Järnvägspassagerarvagn. — 2. Fyrhjulig lastvagn. Såväl på kontinenten som i England begagnar man ganska allmänt arbetsvagnar, som äro täckta med tältduksväf (se fig. å sp. 315), hvilken mången gång är indelad i bak- och sidostycken, som, då så önskas, kunna rullas upp. Arbetsvagnarna i Sverige rymma i allmänhet mycket litet i förhållande till de i utlandet. Vikten af en amerikansk "farm waggon" uppgår till omkr. 360 kg. Som allmän regel beräknas, att ett par kraftiga hästar utan att öfveransträngas kan fortskaffa: på fast och 
page_number=176, index= - Vagong - Wagram l. Deutsch-Wagram - Wagrien - Vagus - Vahea - Vah ed-Dachile - Wahehe - Wah el-Charge (Wah el-Khargeh) - Vahhabiter 
jämn chaussee inalles (d. v. s. vagnens vikt jämte lasset) 6,000 kg., på god stenläggning 5;500 kg., på vanlig landsväg 3,600 kg. och på dålig väg 1,550 kg. Under fältförhållanden beräknas, att ett s. k. utskrifvet fordon bör kunna bära en last af ung. fordonets egen vikt. 2. B. C—m. Lastvagn mod tältduk. 
<b>Wagram</b> l. Deutsch-Wagram, by i Österrike, på det s. k. Marchfeld, 18 km. n. ö. om Wien, vid järnvägen till Brunn, har gett namn åt det stora slaget 5 och 6 juli 1809, i hvilket Napoleon I efter sin andra öfvergång af Donau med 160,000 man med knapp nöd lyckades besegra ärkehertig Karls 110,000 man starka österrikiska arme. C. O. N. 
<b>Wagrien,</b> fordom namn på östra delen af Holstein mellan Kielfjorden och Lübeckbukten (halfön Oldenburg). Namnet härledes af de slaver, <i>vagrer</i> l. <i>vagirer,</i> som skola ha inträngt i landet omkr. 804 under Karl den stores krig mot sachsarna. De döptes först omkr. 1100. Omkr. 1140 eröfrades landet af grefve Adolf af Holstein, hvilken inkallade en mängd nybyggare från Nederländerna, Westfalen o. a. st. E. Ebg. 
<b>Vagus</b> (<i>Nervus vagus</i>). Se Hjärnnerver, sp. 850. 
<b>Vahea,</b> <i>bot.</i>, detsamma som <i>Landolphia.</i> 
<b>Vah ed-Dachile,</b> oas. Se Dachel. 
<b>Wahehe,</b> invånare i Uhehe. 
<b>Wah el-Charge</b> (Wah el-Khargeh), oas. Se Charge. 
<b>Vahhabiter,</b> en muhammedansk reformert sekt i Central-Arabien, af arab. <i>wahhābī,</i> d. v. s. anhängare af Muhammed ibn Abd-el-wah-hāb ("den Gifmildes, d. v. s. Guds, tjänare"), sektens stiftare, f. 1704 i staden ʿUjeina, d. 1792 i Derʿīje i Nedjd. Han uppfostrades i Ibn Hanbals ritus, den strängaste af de fyra ortodoxa skolformerna (se Imam), inom hvilken hans farfar Suleiman varit en framstående auktoritet, och studerade i sin ungdom hufvudsakligen i Damaskus. Där kom han i beröring med den extremt hanbalitiska riktning, som grundlagts af Ibn Teimija. Denne, en betydande religiös och etisk personlighet (d. 1328 i Damaskus), hade med flammande ifver uppträdt som reformator af islams många synkretistiska utväxter, hvilka vunnit burskap äfven inom de ortodoxa skolorna. Islams historiska utveckling är betingad af tre faktorer: koranen, sunna och <i>idjmāʿ</i>, d. v. s. consensus bland de teologiska auktoriteterna (se Islam, sp. 918), men bland dessa hade <i>idjmāʿ</i> blifvit formen för en synnerligen vidtgående synkretism, genom hvilken allsköns religiösa åskådningar, seder och bruk upptagits och införlifvats med profetens religion under anpassning till omgifvande religionsformer. Ibn Teimijas reformation gick just ut på att afskära den af <i>idjmāʿ</i> betingade utvecklingen och återinsätta koranen och profetens sunna som ensam norm för det religiösa lifvet, och Muhammed ibn ʿAbd-el-wahhab blef hans konsekventaste och mest betydande lärjunge; tvenne i Leiden förvarade handskrifter af Ibn Teimijas verk, kopierade af Muhammed, vittna om det ingående studium han egnat sin store föregångare. Han förkastade radikalt <i>idjmāʿ</i> och alla under dess auktoritet insmugglade <i>bidaʿ</i> (plur. af <i>bidʿa,</i> nyhet) och yrkade sträng och bokstaflig efterföljd af koranen och sunna. Han bekämpade den upphöjelse öfver det mänskligas sfär, som under kristet inflytande kommit Muhammeds person till del långt in i de ortodoxe sunniternas läger, och lika afvisande ställde han sig mot schiʿiternas delvis gnostiskt betingade öfverskattning af Ali, Hasan och Husein, allt för att i hela dess stränghet häfda det arabiska monoteistiska gudsbegreppet. Vahhabiterna göra för sig ensamma anspråk på att vara de rätta <i>muwahhidūn</i> ("bekännare af Guds enhet") och betrakta alla andra muhammedaner med koranens ord som <i>mušrikūn</i> ("sådana som sätta andra väsen vid Guds sida"). Han förkastade h. o. h. de fyra ortodoxa rättsskolorna och vände ett flammande hat mot en mängd populära seder och bruk, som i strid mot koranen och sunna sanktionerats af idjmāʿ, t. ex. den i islam ytterst allmänna helgondyrkan, processioner kring profetens och heliga mäns grafvar, bruket af rosenkransen o. s. v. Äfven i rent yttre ting skulle en återgång till profetens enkla religion ega rum: han förbjöd all lyx i klädedräkt, njutning af rusdrycker, haschisch och tobak, hasardspel och all vällefnad. Hvar och en, som ej åtlydde hans bud, skulle betraktas som affälling och dödas. — Politisk betydelse fick hans rörelse, först sedan han flyttat öfver till Derʿīje och för sig vunnit en stamfurste i Nedjd, Ibn Saʿūd, som äktade hans dotter. Denne samlade omkring sig flera centralarabiska beduinstammar och antog (omkr. 1745) titeln "emir af Nedjd". Han började nu vända sina blickar utåt, närmast mot el-Ahsa, där Turkiet rustade sig till strid mot honom. Han dog 1765, men hans planer fullföljdes af hans son ʿAbd-el-ʿazīz (f. 1720, d. 1803). 1787 lämnade denne befälet öfver armen åt sin son Saʿūd, vahhabiternas mest betydande statsman, lika mycket utmärkt för vid politisk blick som genom den stränghet, hvarmed han upprätthöll ordning i sina provinser. 1795 underkastade sig el-Ahsa, och Saʿūd började tränga vidare mot n. Under de följande åren organiserade Turkiet sitt motstånd ut från Bagdad, hvars guvernörer, tidvis understödda från Damaskus och Djidde, dock föga kunde uträtta. 21 april 1802 intogs genom öfverrumpling Kerbela, och den rika vallfartsorten, schiʿiternas heligaste stad, undergick en skoningslös sköfling. S. å. vände sig Saʿūd mot Mekka och lyckades, delvis på grund af oenigheten bland dess styresmän, bemäktiga sig staden, där en stor vahhabitisk reformation igångsattes: religiösa ledare afrättades, alla tempel utom Kaʿba nedrefvos, 
page_number=177, index= - Vahhabiter - Wahl, Johan Salomon 
från den heliga platsen utdrefvos månglarna, och den slöja, som dolde helgedomen för profana blickar, aflägsnades. 3 nov. 1803 blef ʿAbd-el-ʿaziz under eftermiddagsbönen mördad af en hämndgirig perser, som till skenet öfvergått till vahhabiterna, och Saʿūd blef emir. Krigsföretag inleddes nu både mot n. och mot s. I s. intogs 1805 Medina; Saʿūd lät öppna profetens graf och prisgaf stadens rika skatter till plundring. 1806 ockuperades ånyo Mekka. I n. trängde hans armeer genom Eufratdalen ända upp till Damaskus, som 1808 var starkt hotadt. Då nu Saʿūd dessutom sökte förbindelse med Turkiets fiender, särskildt Persien, blef läget hotande för Turkiet, men i främsta rummet för Egypten, som oroades af Saʿūds (misslyckade) expedition mot Djidde (1810). Sedan i detta land Muhammed Ali (se d. o.) genom kuppen mot mamlukerna 1811 fått fria händer, ingrep han med kraft i striden. En här under befäl af hans son Tusūn pascha landsteg 1811 i Djidde, och Muhammed Ali kom själf öfver för att drifva på fälttåget. Under detsamma afled Saʿūd 1814 och efterträddes af sin son ʿAbdallah, som erbjöd Tusūn fred; men då Muhammed Ali ej godtog fredsvillkoren, utbröt kriget ånyo under befäl af hans äldste son, Ibrahim. 1818 intog denne Derʿīje; ʿAbdallah gaf sig till fånga och skickades till Konstantinopel, där han mot tro och lofven afrättades (dec. s. å.). Derʿīje jämnades med marken. ʿAbdallahs son Turki undkom emellertid söderut och återupprättade i er-Rijād vahhabitriket, som under de följande åren fick vara i fred, sedan en omkr. 5,000 man stark mot honom sänd egyptisk krigshär af sin vägvisare förts vilse i sandöknen och omkommit till sista man; riket stod dock i vasallförhållande till Egypten. 1834 mördades Turki, och hans son Faisal lyckades efter åtskilliga svårigheter bemäktiga sig tronen. Två gånger fördrefs han af egypterna, som insatte släktingar till honom, men slutligen kunde han häfda sig som oinskränkt härskare i er-Rijād, där han 1863 mottog den ryktbare resanden Palgrave och 1865 drottning Viktorias sändebud, öfverste Pelly. Han dog 1865 och efterträddes af sin son ʿAbdallah, under hvars regering riket sönderslets af stridigheter inom dynastien och slutligen låg under för ett längre norrut bildadt, lifskraftigt vahhabitrike. En viss ʿAbdallah från Djebel Schammar, som vid revolutionen i er-Rijād 1834 spelat en roll på Faisals sida, hade kort därpå kring Djebel Schammar och med Hāil som medelpunkt grundlagt ett eget rike och en egen dynasti, Ibn Rašīderna, med titeln ”emirer af Djebel Schammar”. Dessa furstar voro till en början tributskyldiga under er-Rijād, men utbildade småningom en allt själfständigare stat, där mönstergill ordning och säkerhet härskade; politiskt orienterade de sig åt Turkiet och Egypten. Kort efter sin tronbestigning måste ʿAbdallah i er-Rijād söka hjälp i Hāil mot sina upproriska släktingar, och då han 1874 blef afsatt, sökte äfven han hjälp hos Turkiet, som å sin sida fann tillfället gynnsamt att återupprätta sin suveränitet öfver Nedjd. Mot Englands protester ockuperade Porten el-Ahsā 1875 och bildade prov. Nedjd, men lyckades ej befästa sitt välde där. Då ʿAbdallah dog (omkr. 1888), kom er-Rijād faktiskt under den då regerande Ibn Rašīden, den kraftfulle Muhammed, som dock fortfarande hade att bekämpa Ibn Saʿūder i er-Rijād. 1891 lyckades han slå en stor koalition af beduinstammar och fick sedan vara i fred till sin död, 1897. Men nu kommo de södra vahhabiterna under inflytande af Kuweit vid Persiska viken, som vid denna tid faktiskt och 1903 äfven formellt indragits i den engelska intressesfären. Fursten i Kuweit organiserade stammarna kring er-Rijād till en stor koalition mot Hāil, och dess emir ʿAbd-el-ʿazīz led ett svårt nederlag (1904). Oron öfver Englands växande inflytande förmådde då Turkiet att aktivt ingripa och återställa jämvikten (1905). Under de senaste årtiondena ha striderna mellan Hāil och er-Rijād oafbrutet fortsatt, men någon större politisk betydelse ha dessa vahhabitiska statsbildningar af löst sammanrafsade beduinstammar numera icke; deras ställning i det nya riket Hidjāz är oklar. Ideellt har emellertid denna rörelse haft verkningar, som ännu fortlefva med oförminskad lifskraft och som berört hela den muhammedanska världen, men särskildt Indien. Dit infördes den (omkr. 1820) af Sejjid Ahmed af Barēli, som samlade sina anhängare till det heliga kriget (<i>el-djihād</i>) mot sikherna, hvilka hyllade en synkretism af islam och hinduismen. Han stupade 1831, men det heliga kriget fortgick och riktades nu äfven mot engelsmännen. Först 1863 kufvade, ha dessa vahhabiter sedan på fredlig väg sökt genomsyra den indiska muhammedanismen med sina reformatoriska tankar. De kalla sig här, utom <i>muwahhidūn,</i> äfven <i>ahl-i-hadīth</i> ("traditionens folk") och ha systematiserat sina läror i flera skrifter, af hvilka de viktigaste äro <i>es-Sirāt el-mustakīm</i> ("den rätta vägen", den klassiska korantermen för islam) och <i>Takwijet el-īmān</i> ("trons bekräftelse"). - Litt.: Corancez, "Histoire des wahabis" (1810), Burckhardt, "Notes on the Bedouins and Wahabys" (1830), Chodzko, "Le deisme des Wahhabis explique par eux-memes" (i "Journal asiatique", 1848), Pelly, "Visit to the Wahabee capital" (1865), Palgrave, "Narrative of a year's journey through Central and Eastern Arabia" (1865), Hunter, "Our indian musulmans" (3:e uppl. 1876), Blunt, "A pilgrimage to Nejd" (1881), Rehatsek, "The history of the Wahhabis" (i "Journal of the Bombay branch of the Royal asiatic society", 1880); Doughty, "Travels in Arabia deserta" (1888), Snouck Hurgronje, "Mekka", I (1888), Euting, "Tagbuch einer reise in Innerarabien" I (1896), Goldziher, "Vorlesungen über den islam" (1910), M. Hartmann i "Die welt des Islams", II, Musil, "Zur zeitgeschichte von Arabien" (1915), L. M(assignon) i "Revue du monde musulman", XXXVI (1918-19) och artiklar i "Enzyklopädie des islām". H. S. N. 
<b>Wahl,</b> Johan Salomon, målare, f. 1689 i Chemnitz vid Meissen, d. 1765 i Köpenhamn, var en ansedd porträttmålare, då han 1719 inkallades till Danmark, där han 1730 blef "kgl. hofskildrer" och 1737 föreståndare för konstkammaren. Många af hans otaliga porträtt finnas i danska slott och offentliga samlingar. I Konstmuseet i Köpenhamn ses bl. a. hofnarren <i>Otto Kyhl</i> (1727) och <i>själfporträtt</i> (1755). Ph. W. (G—g N.) 
page_number=178, index= - Vahl, 1. Martin - Vahl, 2. Jens Lorenz Moestue - Vahl, 3. Jens - Vahl, 4. Johannes - Wahl, Walter August - Wahl, De - Wahlberg, 1. Peter Fredrik 
<b>Vahl.</b> 1. Martin V., dansk botanist, f. 10 okt. 1749 i Bergen, d. 24 dec. 1804 i Köpenhamn, var 1769—75 med utmärkelse Linnes lärjunge i Uppsala, deltog därefter i flyttningen och nydaningen af Köpenhamns botaniska trädgård, där han 1779 blef lektor i botanik, fick professors titel 1785, blef 1789 lärare vid det under hans medverkan 1788 stiftade Naturhistoriska sällskapet i Köpenhamn (upplöst 1804) och universitetsprofessor 1801. V. författade värdefulla deskriptiva verk (äfven zoologiska), hvartill han erhållit material under sina vidsträckta resor i Europa och norra Afrika (1783 ff.),hvarjämte han bearbetade flera amerikanska samlingar och svensken Forskåls från Orienten hemsända växter. V. var mycket populär som föreläsare och en inflytelserik lärare. Han utgaf "Flora danica" från 1785 och publicerade vol. 6 och 7 (1787—99). Hans större arbeten äro <i>Symbolae botanicae</i> (3 dlr, 1790—94), <i>Eclogae americanae</i> (3 dlr, 1796—1807) och <i>Enumeratio plantarum,</i> en motsvarighet till Linnes "Species plantarum" (ofullb., 2 dlr, 1804—06). V. blef led. af sv. Vet. akad. 1772. — 2. Jens Lorenz Moestue V., den föregåendes son, botanist och biblioteksman, f. 27 nov. 1796 i Köpenhamn, d. där 5 nov. 1854, farmaceut, filos. doktor i Rostock 1842, assistent och bibliotekarie vid Köpenhamns botaniska trädgårds museum och bibliotek 1840—50. Han genomreste Europa 1822—26, deltog i Graahs Grönlandsexpedition 1828—29, kvarblef på Grönland som samlare och besökte Spetsbergen 1838 och 1839. Han utgaf h. 40 af "Flora danica", lämnade många bidrag till Danmarks fytografiska litteratur och skref <i>Observations sur la vegetation en Island</i> (tr. i E. Roberts "Voyage en Island et au Groenland", 1841). — 3. Jens V., den föregåendes brorson, präst, f. 24 nov. 1828, d. 1 april 1898, teol. kandidat 1854, komminister 1856 och kyrkoherde 1864, sedan 1884 i Nörre Vedby på Falster. V. utöfvade omfattande verksamhet i både den inre och yttre missionens tjänst. Redan 1858 deltog han i stiftandet af en förening för utgifning af religiösa småskrifter och var alltsedan medlem af denna förenings styrelse. Han var ock medlem af styrelserna för Foreningen for indre mission sedan 1876, för Dansk missionsselskab sedan 1870 (sedan 1889 ordf.) samt för Evangelisk alliance. V. var en flitig författare och utgaf <i>Lapperne og den lapske mission</i> (1866), <i>Alaska</i> (1872), <i>Husandagtsbog</i> (1875) och <i>Missionsatlas</i> (1883—87), med öfversikt öfver hela den kristna missionens historia. Dessutom utgaf V. flera kyrkliga tidskrifter: "Almindelig kirketidende" (sedan 1860), "Ny kristelig samler" (sedan 1868) och "Nordisk missionstidsskrift" (sedan 1890). — 4. Johannes V., den föregåendes broder, bibliograf, f. 1 jan. 1831, d. 22 mars 1901, blef student 1849 och tog 1857 medicinsk examen, men gick 1858 in vid k. biblioteket, där han 1863 blef underbibliotekarie och sedan 1861 förestod den danska afdelningen. Tills. med K. V. Bruun utarbetade han planen till den systematiska katalogen öfver den danska afdelningen, hvilken 1864—75 fullbordades i 67 folioband och omfattade omkr. 80,000 boktitlar, samt ledde afdelningens omordnande. Därjämte författade V. <i>Dansk bogfortegnelse for aarene 1859—68</i> (1871), <i>1869—80</i> (1882) samt <i>1881—92</i> (1893—94), alla utarbetade med stor noggrannhet. 1—2. C. Lmn. 3—4. E. Ebg. 
<b>Wahl,</b> Walter August, finländsk kemist, f. 8 okt. 1879 i Viborg, blef student 1897, filos. kandidat 1903 och doktor 1908. Han studerade äfven i Heidelberg och Göttingen samt erhöll 1908 ett af de stora Rosenbergska resestipendierna på tre år för kemiska forskningar vid Davy-Faraday-laboratoriet. 1914 hade han första förslagsrummet till andra professuren i kemi vid Helsingfors' universitet, men blef ej till tjänsten utnämnd. 1919 kallades han till professor vid den då grundlagda akademien i Åbo. W:s tidigare verksamhet rörde sig på petrografiens område; särskildt märkliga äro hans undersökning <i>Die enstatitaugite</i> (licentiatafh. 1906) samt inlägg ang. vissa meteoriter. Som kemist har W. förnämligast sysslat med undersökningar om ämnens och föreningars tillstånd och modifikationer vid höga tryck och låga temperaturer och för detta ändamål konstruerat nya apparater. Han har bl. a. lyckats undersöka och fastställa, i hvilka kristallsystem sådana gaser som syre, kväfve, koldioxid och ett antal enklare organiska föreningar kristallisera, då de öfverföras i fast form. På grund af sina iakttagelser i detta afseende om de organiska substanserna har han uppställt en teori om samband mellan kemisk konstitution och kristallform. W. R—y. 
<b>Wahl,</b> De. Se De Wahl. 
<b>Wahlberg.</b> 1. Peter Fredrik W., naturhistorisk lärare och forskare, f. 19 juni 1800 i Göteborg,, d. 22 maj 1877 i Stockholm, blef student i Uppsala 1818, filos. doktor 1824, docent i praktisk ekonomi 1825, med. doktor 1827, s. å. adjunkt i materia medica och naturalhistoria vid Karolinska institutet, 1828 t. f. professor i samma ämnen och var ord. professor 1836—65. Han var tillika lärare vid Farmaceutiska institutet 1837 och var 1845—62 lärare där i farmaci och farmaceutisk naturalhistoria. Ända från sin skoltid företog W. resor i skilda delar af Sverige (Lappland 1843, 1845 och 1847), åtföljde W. Hisinger till Norge 1822 för botaniska iakttagelser och Snehaettas höjduppmätning och besökte 1828—30 som bysantinsk stipendiat de flesta af mellersta och södra Europas länder. Han deltog (jämte M. af Pontin och A. Retzius) i stiftandet af Svenska trädgårdsföreningen 1832 och var dess sekreterare 
page_number=179, index= - Wahlberg, 1. Peter Fredrik - Wahlberg, 2. Johan August - Wahlberg, Herman Alfred Leonard 
1832—39 samt af Sällskapet för nyttiga kunskapers spridande 1833. W:s författarskap föll förnämligast inom botaniken och dess tillämpningsgrenar äfvensom entomologien (Tvåvingarna), och en stor mängd uppsatser, dels vetenskapliga, dels allmännyttiga, skref han i Vet. och Landtbruksakademiernas handl. samt i svenska och utländska facktidskrifter. Han författade dessutom <i>Flora gothoburgensis</i> (akad. af h., 1820—24), <i>Anvisning till de svenska pharmaceutiska växternas igenkännande</i> (akad. afh., 1826—27), <i>Svenska trädgårdsföreningens årsberättelser</i> (1834—39) och <i>Anvisning till svenska foderväxternas kännedom</i> (1835; dansk öfv. 1837—47; flera uppl.). Han var skicklig tecknare och ritade flera taflor i "Svensk botanik" samt utgaf detta verks 6 sluthäften jämte hela registret. W. blef led. af Vet. akad. 1830 och var dess sekreterare 1848—66, blef led. af Landtbruksakad. 1831 (hedersled. 1864) och var medlem af flera andra in- och utländska lärda samfund. Under de tre riksdagar, som höllos 1844—51, var han Vet. akad:s riksdagsombud i prästeståndet. Se H. Wieselgren, "Ur vår samtid" (1880). 
2. Johan August W., den föregåendes broder, Afrikaresande, f. 9 okt. 1810 på Lagklarebäck nära Göteborg, d. 6 mars 1856, visade redan i barndomen framstående fallenhet för naturens studium och tillbragte sina lediga stunder i skog och mark för att samla växter och fåglar samt betrakta djurens lefnadssätt. W. blef student i Uppsala 1829, men studerkammaren behagade honom föga. Efter att ha någon tid studerat kemi för Plagemann på apoteket Nordstjernan i Stockholm genomgick han Skogsinstitutet och Degebergs landfbruksinstitut samt antogs som lärare vid det förra och utnämndes 1836 till ingenjör vid General-landtmäterikontoret, sedan han där aflagt examen 1835. Då vid Letterstedts besök i Sverige 1837 fråga väcktes att för riksmuseets samlingar utsända en naturforskare till Syd-Afrika, erbjöd sig W. att åtaga sig detta uppdrag samt afreste med ett litet understöd af Vet. akad. 1838 till Kaplandet. Under det första året (1839) uppehöll han sig hufvudsakligen inom kolonien samt gjorde där betydliga samlingar af djur, växter och mineral (533 däggdjur, 2,527 fåglar, 480 amfibier, 5,000 insektarter m. m.), hvilka hemkommo 1840. Sedan hans reskassa blifvit förstärkt med en större summa af museets dåv. inspektor, grefve K. De Geer, beslöt W. att tränga längre in i kontinenten. Från Natal, hvars fauna och flora han studerade sommaren 1841, gjorde han två färder inåt landet (de nuv. Basutoland, Oranjeflodskolonien och Transvaal) till öfre Limpopo, bestridande sina utgifter genom jakt på elefanter och försäljning af elfenben. Från Kapstaden, dit han återkom i slutet af 1844, hemsände han sina stora samlingar till Sverige och ankom själf dit sommaren 1845. Han inträdde åter i sina befattningar vid General-landtmäterikontoret och Skogsinstitutet, men under arbetet på reseskildringen, som aldrig blef fullbordad, mognade hos honom tanken att företaga ännu en resa till Afrika för att gå tvärs öfver landet från västkusten till gränsen för hans förra resa. Han lämnade Stockholm hösten 1853, anlände till Kap vid jultiden, försåg sig där med den nödiga utrustningen och ankom till Walfish bay i april 1854. Därifrån framträngde han till den genom Anderssons resa bekanta sjön Ngami, från hvilken han gjorde en flera hundra engelska mil lång färd norrut. Efter återkomsten beredde han sig till sin sista stora resa åt n. ö., på hvilken han under en elefantjakt tillsatte lifvet. Innan ännu hans död var känd i hemlandet, invaldes han till led. af Vet. akad., hvars museum fick äfven de under hans sista resa samlade naturalstren. Det mål W. hade i sikte, åstadkommandet af ett sydafrikanskt museum, som skulle öfverträffa alla andra i rikedom och skönhet, har väl ej förverkligats, men han lämnade vackra bidrag därtill, ty en kompetent domare har om hans samlingar yttrat, att så stora, så fullständiga, så väl bevarade och med sådant omdöme gjorda samlingar dittills ej af någon man blifvit hemsända till något museum. Se G. v. Düben, "J. A. Wahlberg" (1857), och J. W. Lindblad, "J. W." (i "Sv. jägarförb:s tidskr." 1876, sept. 1877). Om de till erinring af W. stiftade fonderna se Svenska sällskapet för antropologi och geografi, sp. 1068. 1. C. Lmn. 
<b>Wahlberg,</b> Herman Alfred Leonard, målare, f. 13 febr. 1834 i Stockholm, d. 4 okt. 1906 i Tranås. Fadern var enligt W:s egen uppgift yrkesmålare, modern lär ha varit dotter till en italiensk bildhuggare. Gossen lärde faderns yrke, men då han tidigt visade musikaliska anlag, blef han elev vid Mus. akad., där han studerade piano- och klarinettspelning. Någon tid var han anställd i nuv. Göta gardes musikkår. Hans ungdom var sträfsam och bekymmersam; han försörjde sig nödtorftigt med pianolektioner, tecknade något år i konstakademiens principskola, men blef aldrig elev vid akademien, bestämde sig emellertid för konstnärsbanan, målade små landskap och fick 1856 för första gången sälja en liten tafla till Konstföreningen. 1857 begaf han sig till Düsseldorf. Där var han en kort tid elev af Gude, men målade mest på egen hand, fick sälja taflor i Tyskland och till Konstföreningen hemma, gjorde en studieresa till Holland och Belgien, återvände så till Stockholm 1862 och förblef bosatt där i fyra år framåt. Bland hans i Düsseldorf utförda målningar märkas <i>Solnedgång i Bohuslän,</i> ett par svenska skogslandskap samt 
page_number=180, index= - Wahlberg, Herman Alfred Leonard - Wahlberg, Karl Ferdinand Immanuel von 
<i>Vinterlandskap med björnjakt</i> (1861, figurerna, björnen och hundarna målade af J. V. Wallander, Härnösands museum). Under Stockholmstiden tillkommo bl. a. <i>Storm på holländska kusten</i> (1863) och <i>Fors i svensk obygd</i> (de båda sistnämnda starkt påverkade af A. Achenbach), <i>Borgruinen Niedeck vid Rhen</i> (1863, Uppsala museum), <i>Skogsparti från Särö</i> (1865, Göteborgs museum), <i>Hörningsholm i månsken</i> (1866) och <i>Svenskt insjölandskap från Kolmården</i> (s. å., Nationalmuseum). Sistnämnda målning — en omsorgsfullt komponerad vidsträckt utsikt öfver oländig skogsbygd, sjö och sommarhimmel — blef mycket berömd och betecknar höjdpunkten af konstnärens utveckling ditintills. I ett mindre <i>Kolmårdsmotiv</i> (1865; Örebro museum) skildrade W. en sommarkväll med månsken, ljust hållet i milda, smältande färger. Han var ännu bunden af sin tekniks begränsning, men den sistnämnda målningen visade framåt. Det stora omslaget följde, sedan W. 1866 bosatt sig i Paris. De två arbeten han utställde på salongen 1868 — ett <i>månsken</i> och en solnedgångsstämning vid ett <i>fiskeläge i Bohuslän</i> (Nationalmuseum) — beteckna hans öfvergång från düsseldorfsteknik till modernt franskt behandlingssätt. Han tillegnade sig med lätthet franska skolans studiesätt och teknik, utan att imitera någon af dess mästare, hade framgång, vann medaljer vid salongerna 1870 och 1872 och blef den moderna landskapskonstens införare i det svenska måleriet. "Hans landskap från denna tid äro stort och helt sedda, stämningen är gifven med poetisk känslighet, med smältande lyrik och musikalisk harmoni. De äro praktfulla ateljearbeten, målade med bredd och djärfhet och på samma gång med raffinerad elegans. Vid sidan af hans gyllene aftonstämningar och hans lyriska månsken stå värdigt hans skildringar af svensk bygd med äng, skog och sjö i full middagssol, fylligt, kraftigt och säkert målade". Bland hufvudnumren i hans alstring under dessa år äro <i>Utsikt i Södermanland</i> (öfver äng och insjö, 1870). <i>Landskap i månsken</i> (s. å.; se fig. 2), <i>Månsken från södra Frankrike</i> (s. å., båda i Nationalmuseum), <i>Nääs</i> (sommarafton, 1871, Stockholms slott), <i>I Vaxholm</i> (en höstdag, 1872, Nationalmuseum), <i>I Fontainebleauskogen</i> (1874, kraftfullt och stort hållen), <i>Maj i Nizza</i> (1878), <i>Afton på Hallands Väderö</i> (1800), <i>Fjällbacka</i> (månsken, 1881), <i>Svensk björkhage</i> (1882, de 4 sistnämnda i Göteborgs museum). Vid världsutställningen 1878 hade W. blifvit tillerkänd 1:a klassens medalj. Af svenska konstakademien blef han led. 1866, och 1880 blef han vice professor utan tjänstskyldighet. Nästan hvarje sommar tillbragte han i Sverige, i olika trakter, i Stockholms skärgård, på västkusten, i Skåne, Halland, Värmland. Turist i sin konst, studerade han med samma skönhetsglädje, samma allvar i studiet och samma raffinerade skicklighet i behandlingen naturen i norden och i södern, från Norrland till Medelhafvet, med förkärlek för romantiska, drömmande, lyriska, musikaliska stämningar, för aftonens och månskenets spel af ljus och toner. Han egde ett ytterst känsligt målartemperament, blef aldrig en ytlig virtuos, var en ärlig och rastlös sökare med oförtröttad spänstighet och studielust och med mycken förmåga af själfutveckling. Bland hans arbeten från senare delen af 1880-talet och vidare framåt äro <i>Stockholms ström, nattetid</i> och samma motiv i vinterdis (båda 1888), <i>Månsken på Hallands Väderö</i> (1889, Köpenhamns konstmuseum), <i>Oktobernatt</i> och den bredt och summariskt uppmålade nattstämningen <i>Popplar</i> (1893). Fram emot sekelslutet blef W:s sökande mera oroligt och experimenterande; han slog in på en stark och brokig färgskala och på en behandling i prickmaner, som ej alltid var fördelaktig. Enkel och öfvertygande stämning kunde likväl ett och annat äfven af hans sista arbeten framkalla, t. ex. <i>Sol på snö</i> i Marstrand och <i>Svensk sommarnatt</i> (båda 1901). I hans mindre utarbetade studier tog sig målarens alltid lifliga känsla inför naturen friska, intima, omedelbara uttryck. W. var nyhetsman i det svenska måleriet, men ej i det franska, där han slöt sig till en redan framarbetad och erkänd riktning. Han väckte till en början förargelse hos düsseldorfslandskapets representanter i Sverige, en förargelse, som dock ej varade länge. Han var ingen hårdhändt framstormande realist, var minst af allt revoltman, var poet och charmeur, naturdyrkare och skönhetssökare. — På Nationalmuseum är W. representerad, förutom af de här ofvan nämnda målningarna, af flera studier (märklig är särskildt den stort hållna studien <i>Berg och moln,</i> som visar ett kraftfullt och mäktigt uppslag) och dessutom af en mängd teckningar från hans olika skeden. Från hans sista tid eger museet <i>Månsken,</i> motiv från Ronneby (1900, f. n. deponerad i Riksdagshuset). Göteborgs museum eger ett tiotal dukar, bland dem några af hans praktmålningar. Arbeten af W. finnas äfven i Konstakademien, i flera stadsmuseer i Sverige, i Helsingfors och Köpenhamn samt - en mindre betydande målning - i Luxembourgmuseet. Konstakademien anordnade 1907 en minnesutställning af W:s alster, som sedan öfverflyttades till Göteborg. - Monografi af J. K. Janzon 1909. Konstakademien och vänner reste honom 1913 en efter E. Lindbergs förslag utförd minnesvård på Örebro kyrkogård. G—g N. Fig. 2. Landskap i månsken, oljemålning af AlfredWahlberg. (Nationalmuseum, Stockholm.) 
<b>Wahlberg,</b> Karl Ferdinand Immanuel von, finländsk författare, f. 30 sept. 1847 i Jekaterinsjtat i Ryssland, där hans fader var präst vid den tyska kolonien, d. 28 mars 1920 i Helsingfors, blef student i Helsingfors 1866, filos. magister 1869 och med. licentiat 1873 efter att ha 
page_number=181, index= - Wahlberg, Karl Ferdinand Immanuel von - Wahlberg, Axel Fredrik - Wahlbergella - Wahlbergsmedaljen - Wahlbergson (Wahlberg), Erik - Wahlbom, 1. Johan Gustaf 
disputerat med afh. <i>Bidrag till kännedomen om den septiska mykosen hos menniskan.</i> 1881 blef W. öfverläkare vid Finska gardesbataljonen. Han blef öfverläkare vid finska militären 1895 och var generaldirektör i Medicinalstyrelsen 1902—06. W. blef verkligt statsråd 1903 och adlad 1904 med namnet von W. Med gardet deltog han i det turkiska kriget 1877—78, hvilket han skildrat i <i>Från en härfärd i Turkiet 1877—1878</i> (1878). Utom flera arbeten på det militära området redigerade han "Finsk militär tidskrift" 1881—82, författade flera skådespel (<i>Det omöjliga möjligt</i> 1881, <i>Samhällsuppfostran</i> 1882, <i>Hörnstenar</i> 1883), berättelsen <i>De kärleksrike</i> (1882) och novellsamlingen <i>Vilsekommen</i> (1884), märkliga såsom de första uppslagen till en modern diktning i Finland, numera dock h. o. h. glömda. Sedan 1910 utgaf von W. flera berättelser på tyska. T. C. 
<b>Wahlberg,</b> Axel Fredrik, bergsingenjör, f. 2 juni 1868 i Stockholm, student 1887, utexaminerad från Tekniska högskolan 1890, från Bergshögskolan 1891, anställdes sistnämnda år som biträdande ingenjör, sedermera afdelningschef, vid Sandvikens järnverks hyttor och stålverk. W. studerade 1892 speciellt träkolsmasugnar i Förenta staterna och 1896 materialprofningsteknik i Tyskland, Österrike och Schweiz. 1896-1903 var han föreståndare för Tekniska högskolans materialprofningsanstalt samt under denna tid 1896—1900 t. f. professor vid Högskolan och 1900—03 lärare i metallernas egenskaper där. 1903 blef han öfveringenjör vid Fagersta järnverk samt blef 1907 disponent och verkställands direktör för Fagersta bruks a.-b. och 1914 öfveringenjör vid Järnkontoret. W:s verksamhet vid Sveriges första mera fullständiga materialprofningsanstalt (se Materialprofning) var af fullkomligt banbrytande natur. Den hade i början intet årligt understöd, utan var h. o. h. beroende af de inkomster, som utförda profningar kunde lämna, under det att liknande institutioner i utlandet (Berlin, Bruxelles, Wien, Zürich m. fl.) åtnjöto stora årliga anslag för att kunna existera. Det oaktadt utvidgades anstalten hastigt under W:s ledning och har kunnat bära sig själf ända tills under Världskrigets krisår, då detta blef omöjligt. Sedan anstalten numera blifvit en fristående statsinstitution med egen styrelse, är W. ordf. i densamma och samtidigt anstaltens inspektör. W. har haft en mängd officiella och enskilda uppdrag. Så har han bl. a. varit hufvudredaktör och ansvarig utgifvare af "Jernkontorets annaler" 1900—03, kommissarie för svenska järn- och grufutställningen vid världsexpositionen i Paris 1900, led. af kommitten för högre tekniska undervisningen (1906—08), af nämnden för bedömande af förslag till en ny teknisk högskola (1911), af k. kommitten för Kommerskollegiets omorganisation (1908—14), ordf. i kommitten ang. organisation af statens profningsanstalt (1917), led. af kommitten ang. pensionering af privatanställda tjänstemän (1913—16), af k. malmkommissionen (sedan 1914), af Statens industrikommission (sedan 1914), af krigsmaterialkommissionen (sedan 1915) och ekonomiska beredskapskommission (1915—17), chef för handelskommissionens malmexportbyrå (1918—19); delegerad vid Sveriges förhandlingar med England ang. handelspolitiska förhållanden under Världskriget 1915, vid förhandlingarna om handelsutbyte mellan Sverige, Norge och Danmark 1917, sakkunnig åt delegerade vid Sveriges förhandlingar i Berlin ang. handelspolitiska förhållanden 1918; delegerad för järnkontoret vid förhandlingar i London ang. svenska järn- och stålexporten s. å., led. i styrelsen för Tekniska högskolan; ordf. i styrelsen för Sveriges teknisk-industriella skiljedomsinstitut, led. af styr. för Internationaler verband für die materialprüfung der technik 1897— 1905, ordf. i Svenska brukstjänstemannaföreningen 1909—17 (hedersled. 1917), led. af Ingenjörsvetenskapsakademien (1919). Dessutom har han varit led. af en mängd bruks- och andra bolagsstyrelser. W. har utgett ett 30-tal publikationer i "Jernkontorets annaler", "Teknisk tidskrift", "The journal of the Iron and steel institute" och "Stahl und eisen". T. B—l. 
<b>Wahlbergella,</b> Fr., <i>bot.</i>, ett efter naturforskaren P. Fr. Wahlberg uppkalladt släkte af tämligen lågväxta, enkla, 1—3-blommiga örter med få och smala stjälkblad och 1—3 små, hvita eller rödletta, samkönade blommor, som ha sambladigt, hinnaktigt, 5-tandadt foder med 10-nervig pip. Kronan består af 5 små, fria blad med långa klor och 2-klufna skifvor. Stiften äro 5 och frukten en kapsel med 1 rum, öppnande sig med 5 tänder. De båda skandinaviska arterna, <i>W. apetala,</i> fjällklätt, och <i>W. affinis,</i> äro sällsynta fjällväxter, tillhörande de nordligaste trakterna af halfön. Släktet föres numera till <i>Melandrium</i> som en särskild afdelning. O. T. S. (G. L-m.) 
<b>Wahlbergsmedaljen.</b> Se Svenska sällskapet för antropologi och geografi, sp. 1068. 
<b>Wahlbergson</b> (urspr. Wahlberg), Erik, målare, f. 1808, d. sinnessjuk 18 okt. 1865, studerade vid konstakademien i Stockholm under Westins ledning. Hans mestadels i litet format utförda historiska och mytologiska målningar (<i>Madonna med barnet, Magdalena, Coriolanus och hans moder, Diana och Endymion</i> m. fl.) äro svaga i teckningen, men blefvo berömda för "en smekande och klar, ej sällan varm och tilltalande färg". Hans små porträtt utmärkas för "noggrant studium, behaglig anordning och ett visst uttryck". Flera porträtt (de flesta kopior) finnas på Drottningholm och i Riksdagshuset i Stockholm. (G-g N.) 
<b>Wahlbom.</b> 1. Johan Gustaf W., läkare, f. 7 jan. 1724 i Svennevads socken, Närke, d. 25 jan. 1808 i Kalmar, blef 1744 student i Uppsala, där han studerade för Linne och Rosenstein samt 1751 promoverades till med. doktor. Han företog 1752-53 en vetenskaplig resa till Tyskland. 1853 utnämndes han till provinsialmedikus i Kalmar. Som sådan sträfvade han att motarbeta allmogens blinda förtroende "för vidskepelsen uti sjukdomars botande", införde koppympningen, biträdde vid 
page_number=182, index= - Wahlbom, 1. Johan Gustaf - Wahlbom, 2. Johan Vilhelm Karl 
svåra förlossningar och gjorde som oftast kirurgiska operationer. Därjämte utgaf han i tryck upplysningar i medicinska ämnen, som spriddes genom landshöfdingämbetet, höll föreläsningar i naturalhistoria vid gymnasiet, meddelade råd och upplysningar om jordbruket m. m. 1755 fick han assessors fullmakt och blef 1757 led. af Vet. akad. 1767 uppfördes han på förslag till professuren i anatomi och medicin i Uppsala, och 1789 biträdde han som förste fältmedikus under den i Karlskrona härjande svåra farsoten. Han tog afsked 1794 och erhöll då titel af k. förste lifmedikus. Han utgaf ett antal smärre afh., af hvilka de flesta äro införda i Vet. akad:s handlingar. Hans skriftväxling med Acrel och Martin ang. sätten att operera starr utgafs af Vet. akad. 1766. Han visar sig där såsom en mycket duglig ögonläkare. 
Fig. 1. Karl Wahlbom. Efter ett själfporträtt. 2. Johan Vilhelm Karl W., den föregåendes sonson, målare, f. 16 okt. 1810 i Kalmar, d. 23 april 1858 i London, var son till lektorn, sedermera kyrkoherden Karl Adolf W. 1824 blef W. kadett vid Karlbergs krigsskola, men konstnärsanlagen, som gjort sig gällande redan under hans barndom, kommo honom att uppge sina planer på militäryrket. 1829 erhöll "kadetten W." en jetong af Konstakademien för en insänd ritning i kritor, som behandlade prisämnet <i>Epameinondas' död</i>. Han utställde vid detta tillfälle ytterligare 4 teckningar, bland dem <i>Slaget på Fyrisvall</i>. Dittills hade han ej haft någon ledning, nu blef han elev vid akademien, fick undervisning af Westin på dennes atelje och fri bostad och kost hos hans syster. S. å. blef han medarbetare i F. Boijes "Magasin för konst, nyheter och moder". Boije anser, att han "icke allenast lofvar att bli mästare, men redan tecknar förvånande korrekt och i synnerhet nakna figurer med den yttersta sanning i muskelspelet... Han komponerar därjämte ganska bra". Redan under kadettåren hade Lings dikter väckt hans hänförelse för fornnordiska sagomotiv, "han lefde bland asar, jotar och vikingar". Nu kom han i personlig beröring med Ling, blef en skicklig gymnast och fäktare, antog en underlärarplats vid Lings gymnastik, deltog i anatomiska dissektioner af både människor och hästar, tecknade om kvällarna på akademien och gjorde massor af kompositioner i teckning och etsning. 
Så tillkommo serier af teckningar till Tegners "Fritiof" och till sagorna om Hjalmar och Ingeborg, Torborg, Ivar Vidfamne o. a., dessutom en mängd spridda kompositioner med olika ämnen - äfven folklif och Bellmanstyper. Men framför allt var han i sitt esse, när han fick framställa lifliga scener af dramatisk effekt, kämpar i strid eller brottning, nakna figurer med väldig muskulatur, i våldsamt ansträngda rörelser och svårbehandlade förkortningar. Till Lings "Asarna" gjorde han 30 kompositioner, af hvilka 18 utfördes i etsning (1833-34). För G. H. Mellins och N. H. Thomsons "Museum för naturvetenskap, konst och historia" gjorde han 1835-37 en mängd små etsningar, med lätt hand improviserade, signerade von Schlurf. Han lärde äfven litografi för bröderna Cardon och utförde i detta framställningssätt en serie <i>Fosterländska bilder</i>, 24 historiska scener från Gustaf Vasa till Gustaf II Adolf, som utgåfvos 1837-38 med text af Nicander. Påverkan af Sandberg är uppenbar i dessa bilder. Oljemålning hade W. föga eller intet studerat, han synes ha delat Westins åsikt, att han saknade färgsinne. Han målade dock något akvarell. Dessutom modellerade han under Byströms ledning och erhöll 1833 "stora skulpturstipendiet", 60 rdr b:ko, för en relief. En liten grupp i lera, <i>Faun lekande med ett barn</i> (1837), eges af Nationalmuseum, likaså en reliefmedaljong <i>Valkyrjor</i>. Bland hans andra skulpturer voro <i>Drucken faun</i>, <i>Flygande Amor</i> m. fl. För sitt lifsuppehälle var han hänvisad uteslutande till sitt arbete, han lefde för dagen, ibland högst magert, men arbetade med största ihärdighet. Under sin studietid hade han erhållit flera smärre belöningar af akademien; efter 1833 synes han emellertid ej ha deltagit i de akademiska studierna, men studerade anatomi för A. Retzius 1836-38. 1838 sammansköto några af hans vänner 700 rdr, och med denna reskassa begaf W. sig till Paris. Därifrån hemsände han under den följande vintern två skulpturer, en <i>Bacchus</i> och en <i>Amor</i> ("Torson på Bacchus är det bästa, jag modellerat", skrifver han själf), men Konstföreningen, som förut uppmuntrat honom, inköpte dem ej, och han säger sig vara tvungen att "hamra skulptören ur hufvudet på mig". Han tecknade flitigt och lärde xylografi, men hade ingen "esprit att taga sig fram", lyckades ej sälja sina alster och såg ingen annan utväg än att återvända hem till gymnastiken. Då fick han genom bemedling af grefve A. E. von Rosen beställning från en förläggare i London på illustrationer till en engelsk öfversättning af Fryxells Gustaf II Adolfs historia. Han reste till Tyskland, gjorde omfattande förstudier af byggnader, vapen, kostymer i München, Nürnberg, Prag, men möttes vid återkomsten till Paris af underrättelsen om, att det tilltänkta verkets förläggare råkat på obestånd och att hela planen måste uppges. De gjorda teckningarna såldes till en samlare. Vid denna tid fick W. likväl afnämare äfven på andra kompositioner och hemsände flera till Konstföreningen, mest historiska genrebilder, laverade i akvarell eller sepia. Nu började han också måla i olja på uppmaning af O. J. Södermark. Tack vare denne fick han undervisning af den uppburne porträttmålaren F. Winterhalter. På dennes atelje målade han 1840 
page_number=183, index= - Wahlbom, 2. Johan Vilhelm Karl 
ett par små bondemotiv, hans första försök i olja. 1842 blef W. agre af akademien och erhöll stora resestipendiet, som han fick behålla i fem år framåt. Under det år, han ännu stannade i Paris, hemsände han ett par smärre historiemålningar i olja, <i>Maria Eleonora vid sin gemåls likkista</i> och <i>Karin Månsdotters möte med sin son i Reval.</i> Konstakademien eger hans <i>själfporträtt</i> från 1841. Han försökte sig nu äfven som djurmålare. 1843 begaf han sig till Rom. Därifrån hemsände han 1845 en liten historiemålning, <i>Gustaf Adolf i lifsfara i slaget vid Stuhm.</i> Taflan blef af akademiledamöterna hemma strängt klandrad, fastän vederbörande erkände den raska och djärfva behandlingen, och stipendiaten tillhölls att hemsända studier efter lefvands modell. W. gaf då historiemåleriet på båten tills vidare och målade i stället romerska bönder, hästar och oxar, <i>Bondfolk i begrepp att fastgöra några hästar</i> (1847), omtalades i Stockholm som "en genialisk komposition, full af lif, sanning och oöfverträfflig humor". Stipendiet fick han ej förnyadt efter de fem årens utgång. 1847 resta han från Rom till Paris och återkom till Stockholm 1848 efter tio års bortavaro. Han blef nu led. af akademien och 1849 vice professor. Som sådan förordnades han att sköta Fogelbergs professur i teckning, som förut uppehållits af Qvarnström. Bland hans verk från denna tid äro <i>Rasten</i> (ryttare, flickor och barn), <i>Tjur med ko</i> och <i>Sto med föl.</i> Han led emellertid af en elakartad, smygande sjukdom, måste sommaren 1851 genomgå en badkur i Aachen, stannade öfver vintern i Bruxelles och hemsände 1852 en <i>Skördescen</i> (hästar jämte hölass i sol, Säfstaholm), <i>Hästar på bete, Ryttargrupp</i> m. fl., reste s. å. till Paris och målade under vintern bl. a. <i>Hästar, som vattnas</i> (taflan blef ej antagen till salongen och kunde ej heller säljas i Stockholm. W. skänkte den till Konstakademien som receptionsstycke). I juli 1853 for han till Rom, där han återupptog de historiska motiven, målade en ny <i>Gustaf Adolf vid Stuhm,</i> (1854) och som dess motstycke <i>Gustaf Adolfs lik återfinnes på slagfältet vid Lützen</i> (1855) samt s. å. <i>Gustaf Adolfs död</i> (fig. 2; alla tre på Nationalmuseum). Från 1856 äro <i>Karin Månsdotter hos Erik XIV i fängelset, Ryttarfäktning</i> och <i>Hästdrift på Campagnan</i> — den sistnämnda (inköpt af grefve Moltke i Köpenhamn) omtalas som "kanske hans vackraste arbete" — samt <i>Grupp af tre hästar</i> (Göteborgs museum). S. å. blef W. utnämnd till ord. professor vid konstakademien, men kort därefter träffades han i en af bergsstäderna utanför Rom af ett slaganfall, låg nio månader förlamad på ett sjukhus i Rom och fördes därefter först till en kuranstalt i Lyon och därifrån till London, där han framlefde sitt sista år, en skugga af sig själf. Fig. 2. <i>Gustaf II Adolfs död vid Lützen,</i>oljemålning af K. Wahlbom. (Nationalmuseum,Stockholm.) 
W:s stora begåfning erkändes villigt, framför allt af hans konstnärskamrater. Uttryck som hans "öfverlägsna talang", "vår bäste konstnär" o. d. återkomma hos flera. Scholander kallar honom "en skicklig svensk målare och såsom ritare utmärkt äfven vid jämförelse med andra nationers utmärktheter i den vägen". Hans styrka låg dels i hans öfverlägsna kunskap i människans och hästens anatomi, dels i den blixtsnabba uppfattningen af rörelsen och i förmågan att med skärpa 
page_number=184, index= - Wahlbom, 2. Johan Vilhelm Karl - Wahlbom, Johan Gustaf - Vahlen, Johannes - Wahlenberg, Georg (Gösta) - Wahlenberg, Anna Maria Lovisa 
fånga och återge "naturens så att säga oöfverlagda moment". Han var med andra ord på sitt sätt impressionist, sökte ögonblickets lif, både då han i sin ungdom tecknade kämpar i strid och då han målade stegrande hästar. Det i detalj noggranna studiet och det hårda, utpenslade målningssättet står i egendomlig motsättning till det temperamentfulla, sjudande liffulla anslaget, som borde ha fordrat ett djärft, bredt, summariskt behandlingssätt, sådant man finner i en och annan af hans skisser, men saknar, då han tillmötesgick sina samtidas fordran på minutiöst detaljutförande. Hans oljemålningar äro i allmänhet utarbetade med största tålamod och själföfvervinnelse, de sakna dock målerisk karaktär. Främst bland hans alster stå hans små hästtaflor och skisser, där han uteslutande sökt tillfredsställa sina egna fordringar och ej beställarens eller allmänhetens. Nationalmuseum eger, förutom de redan nämnda målningarna, en präktig skiss i olja, <i>Bondgosse plöjande med oxar,</i> bredt behandlad i mustig kolorit, samt en mängd teckningar från olika perioder. 40 teckningar finnas i Kristiania nationalgalleri. — Jfr K. A. Adlersparre, "Anteckningar om bortgångne samtida" I (1859), G. Nordensvan, "Svensk konst och svenska konstnärer i 19:e årh." (1892), K. Wåhlin, "J. W. K. W. 1810—57" (monografi 1901), och L. Looström i "K. akad:s för de fria konsterna samlingar af målning och skulptur" (1915). 1. R. T—dt. 2. G—g N. 
<b>Wahlbom,</b> Johan Gustaf, tecknare och xylograf, f. 3 april 1824 i Hof, Älfsborgs län, d. 23 mars 1876 i Stockholm, studerade vid Konstakademien 1847—56, tecknade i flera tidningar ("Folkets röst", "Fäderneslandet", "Frihetsvännen") och från 1862 i "Söndagsnisse", som han uppsatte och egde. G—g N. 
<b>Vahlen</b> [fāl-], Johannes, tysk filolog, f. 1830, d. 30 nov. 1911 i Berlin, blef professor i klassisk fornkunskap vid universitetet i Wien 1858 och tillträdde 1874 en professur vid Berlins universitet. Bland de editioner han ombesörjt må nämnas "Ennianae poesis reliquiae" (1854), "Naevii de bello punico reliquiae" (s. å.), "Laurentii Vallae opuscula tria" (1864), Aristoteles' "De arte poetica" (1867; 3:e uppl. 1885) och Ciceros "De legibus" (1871; 2:a uppl. 1883). 
<b>Wahlenberg,</b> Georg (Göran), naturforskare, företrädesvis botanist, f. 1 okt. 1780 på Skarphyttans bruk i Kroppa socken, Värmland, d. 22 mars 1851 i Uppsala, blef student i Uppsala 1792, med. doktor 1806, botanices demonstrator 1814 samt professor i medicin och botanik 1829. W. inlade stora förtjänster om Skandinaviens floristiska utforskning, men har dock vunnit sin största berömmelse som en af växtgeografiens grundläggare. Under många resor inom och utom Sverige fattade han klart det redan af Linne framhållna sambandet mellan vegetationens art och landets eller lokalens klimat och jordbeskaffenhet och fullföljde alltjämt genom skarpsinniga undersökningar denna forskningsgren vid sidan af sina fytografiska arbeten. Redan 1796 besökte han Pommerns kuster och företog sedan täta botaniska forskningsresor, däribland 1800, 1802, 1807, 1812 till Lappland och Finmarken samt 1810 och 1811 genom södra Sverige och begaf sig sistnämnda år till kontinenten (Harz, m. m., Schweiz och, 1813, Karpaterna). Hans förnämsta deskriptiva verk äro <i>Flora lapponica</i> (1812; prisbelönt af Vet. akad.), <i>Flora Carpatorum principalium</i> (1814), <i>Flora upsaliensis</i> (1820), <i>Flora svecica</i> (2 dlr, 1824—26; ny uppl. 1831—33; belönad med Vet. akad:s Linnemedalj i guld) samt banden 9—11 (delvis) af "Svensk botanik" (1823—30). Af öfvervägande geografiskt innehåll äro <i>Geographisk och ekonomisk beskrifning om Kemi lappmark</i> (1804), <i>Berättelse om... lappska fjällens höjd och temperatur vid 67 graders polhöjd</i> (1808; öfv. till ty.), hvari för första gången svenska glaciärer beskrifvas, <i>Rön om springkällors temperatur</i> (1812; 3 afd., rörande norra, mellersta och södra Sverige), <i>De vegetatione et climate in Helvetia septentrionali ... tentamen</i> (1813), hvartill komma de digra afh. af växtgeografiskt innehåll (med kartor), som inleda de ofvan uppräknade flororna. I dessa verk meddelar W. många och betydelsefulla rön om klimatets och odlingens inbördes förhållande och ger snillrika jämförelser och öfverblickar öfver jordklotets växtlif. Han företog äfven resor för rent geologiska undersökningar i Sverige och skref <i>Svenska jordens bildning</i> (i tidskr. "Svea" 1818; ny uppl. 1824, äfven särskildt utg. s. å.) och <i>Petrificata telluris suecanae examinata</i> (1821). Under sina växtgeografiska arbeten fördes han in på växternas anatomi och fysiologi och skref <i>Tractatio anatomica de sedibus materiarum immediatarum in plantis</i> (1806—07; på svenska i "Ekonomiska annaler", 1808). Oaktadt sin djupa lärdom och sitt klassiska mästerskap som författare kom W. till följd af sin tillbakadragenhet och en viss kärfhet i lynnet att utöfva blott ett jämförelsevis ringa inflytande på sin samtids forskning (och särskildt inom medicinen på grund af sina homeopatiska sympatier), men han var sin samtid ett föredöme genom arbetsamhet och sträng forskning och sitt land till gagn genom många framsynta ideer, åt hvilka eftervärlden gjort full rättvisa. W. blef led. af Vet. akad. 1808 och var medlem af många andra lärda samfund. Efter honom äro uppkallade växtsläktet <i>Wahlenbergia</i> och flera växtarter. C. Lmn. 
<b>Wahlenberg,</b> Anna Maria Lovisa, författarinna, f. 23 maj 1858 i Stockholm, utgaf 1882 under signaturen Rien de täcka skisserna <i>Teckningar i sanden.</i> Hon har sedermera författat en hel rad romaner, af hvilka må nämnas <i>Små själar</i> (1886), <i>Underliga vägar</i> (1887), <i>En stor man</i> (1894), <i>Bindande band</i> (1898), <i>Med lyftad vinge</i> (1901), <i>Två slags folk</i> (1905), <i>Ett hjärtas rop</i> (1909) och <i>Drottningen</i> (1916). Hon har vidare utgett skissamlingar, såsom <i>I hvardagslag</i> (1889), <i>Stora barn och små</i> (1891), <i>Så hände det sig</i> (1897), <i>Hvardagshistorier</i> (1908), <i>Tom</i> (1916), samt dessutom många teaterpjäser, såsom <i>På vakt</i> (1890), <i>Lönndörren</i> (1893), <i>Farbror Pål</i> (1894), 
page_number=185, index= - Wahlenberg, Anna Maria Lovisa - Wahlenbergia - Wahlenbergs glaciär - Wahlen skans - Wahlfisk, Johan - Wahlgren, 1. Fredrik August - Wahlgren, 2. Anders Nils Henrik 
<i>Prinsessans visa,</i> sagospel (1909), och sagosamlingar, t. ex. <i>Anna W:s Sagor</i> (1908). Hon eger sin styrka i skarpsynt iakttagelse af hvardagsmänniskors väsen, godlynt gäckeri och samtalstonens osökta naturlighet. 1888 gifte hon sig med tidningsmannen F. Kjerrman (d. 1896), men författar under sitt flicknamn äfven som änka. (F. V.) 
<b>Wahlenbergia</b> Schrad., <i>bot.</i>, ett efter G. Wahlenberg uppkalladt släkte af örter eller mera sällan halfbuskar med omkr. 100 arter, hörande till fam. <i>Campanulaceae</i> (underfam. <i>Campanuloideae</i>) och i synnerhet utbredt på södra halfklotet, där det på sätt och vis vikarierar för släktet <i>Campanula;</i> i Europa (Väst-Europa) finnas endast 2 arter. Från <i>Campanula</i> skiljer sig <i>Wahlenbergia</i> hufvudsakligen genom kapseln, som öppnar sig med valvler, ej med porer såsom hos <i>Campanula.</i> Blommorna äro blå, hvita eller rödaktiga, klocklika. Som prydnadsväxt odlas i trädgårdarna den från Australien härstammande <i>W. gracilis.</i> G. L—m. 
<b>Wahlenbergs glaciär.</b> Se Spetsbergen, fig. 3. 
<b>Wahlen skans.</b> Se Karlsten, sp. 1105, och Marstrand, sp. 1088. 
<b>Wahlfisk,</b> Johan, präst, författare, f. 15 aug. 1842 i Asker, Närke, blef 1863 student i Uppsala, prästvigdes 1867, vardt 1873 domkyrkokomminister i Strängnäs, 1880 kyrkoherde i Kil och Gräfve och 1889 kontraktsprost. W. har belyst den svenska kristendomspedagogikens utveckling i flera på sitt område banbrytande arbeten: <i>Den kateketiska undervisningen i Sverige ifrån reformationen intill slutet af 17:e århundradet</i> (1876), <i>Den kateketiska undervisningen i Sverige ifrån reformationen till 1811</i> (1889) och <i>Om konfirmationen och katekumenundervisningen i svenska kyrkan</i> (1897). Flitigt verksam som kultur- och konsthistorisk forskare, har W. i Södermanlands och Örebro fornminnesföreningars skrifter, äfvensom i andra publikationer af liknande art, offentliggjort flera märkliga undersökningar, bl. a. <i>Griseldasagan i textil framställning å duk, omkr. 1500, i Strängnäs kyrkomuseum</i> (1880), <i>Karl Gustafs stads manufakturverk och dess s. k. Tyska församling 1656—1749</i> (1895), <i>Strängnäs domkyrka och dess minnen</i> (1904), <i>Om Örebro stad, dess utveckling och topografi i äldre tider</i> (1905) och flera kyrkobeskrifningar från Närkes landsbygd. I Örebro läns hushållningssällskaps till dess sekeljubileum utgifna historia har han tecknat <i>Hemslöjden i Örebro län under 100-årsperioden 1803—1902</i> (1902). Dessutom har han utgett ett stort antal minnesteckningar, tillfällighetstal m. m. och slutredigerat sista delen af K. F. Karlsons <i>Blad ur Örebro skolas historia</i> (1899). W. utnämndes 1897 till teol. doktor och är sedan 1890 korresp. led. af Vitt. hist. o. ant. akad. E. N. S—g. 
<b>Wahlgren.</b> 1. Fredrik August W., anatom, f. 26 aug. 1819 i Lund, d. där 25 juli 1877, inskrefs som student i Lund 1835 samt blef med. licentiat 1847 och kirurgie magister 1848. Han disputerade 1849 för med. doktorsgraden (<i>Bidrag till generationsorganernas anatomi och fysiologi hos människan och däggdjuren</i>) och företog därefter en utländsk studieresa, hvarunder han studerade företrädesvis i Utrecht för Schröder, van der Kolk och Donders. 1850 erhöll han diplom som med. doktor, och 1868 promoverades han till filos. hedersdoktor. Efter att ha förestått anatomie adjunktstjänsten vid Karolinska institutet utnämndes han 1850 till dess ord. innehafvare och fick 1852 enahanda befattning vid Lunds universitet. 1857 befordrades han till zoologie professor där. Medan det zoologiska studiet vid de svenska universiteten dittills så godt som uteslutande rört sig på det zoografiska planet, innebar den zoologiska professurens besättande med W., att jämväl detta ämnes morfologiska sida blef företrädd vid det sydsvenska universitetet. Detta framgår ock af W:s författarskap. Redan hans ofvannämnda gradualdisputation var en mycket värdefull jämförande-anatomisk studie. Af hans öfriga arbeten må nämnas <i>Kort framställning af vensystemets anatomi hos människan med fästadt afseende äfven på de öfriga däggdjuren</i> (1851), <i>Om byggnaden af ryggmärgen och ryggmärgsganglierna hos rockan</i> (1853, belönadt med Flormanska priset) och <i>Några bidrag till de vilda djurens patologi</i> (1873). Af ett stort anlagdt arbete om de svenska nötkreaturens historia har postumt utkommit endast ett brottstycke. 
2. Anders Nils Henrik W., den föregåendes son, skogsman, f. 15 febr. 1861 i Lund, blef filos. kandidat där 1882, genomgick Danielslunds lägre skogsskola 1882 och utexaminerades från Skogsinstitutet 1883, blef e. o. jägmästare 1884, var 1885—92 extra tjänsteman i Domänstyrelsen och uppehöll under denna tid flera gånger lektorsbefattningen i naturvetenskap vid Skogsinstitutet. W. blef 1892 assistent i Örbyhus revir, 1894 föreståndare för Kolleberga skogsskola och 1901 jägmästare i norra Roslags revir samt förordnades 1906 till t. f. direktör för Skogsinstitutet. När detta 1915 omorganiserades till skogshögskola, förordnades W. till dess förste rektor samt kallades till förste innehafvare af professuren i skogsskötsel där. W. har anlitats för åtskilliga kommitteuppdrag, afseende den högre skogsundervisningens omorganisation (1906—08), revision af jaktlagstiftningen (1908) och åvägabringandet af läroböcker och planschverk ang. skogsvård (1912). W. är intresserad jägare och jaktvårdare och redigerade "Svenska jägarförbundets nya tidskr." 1894—1907 samt är en god djur- och landskapsmålare (Svenska konstnärernas förening). Som skogsman har han egnat sig dels åt det skogshistoriska området, dels åt själfva skogsskötseln och särskildt specialiserat sig på skogsodlingsfrågor. I skogs- och jakttidskrifter har han publicerat ett flertal artiklar, bland hvilka må framhållas <i>Skogshushållningen och villebrådet</i> (i "Skogsv. tidskr.", 1904), <i>Hvilka erfarenheter hafva hittills vunnits beträffande främmande trädslags införande i våra skogsmarker?</i> (i "Landtbr. akad:s handl. och tidskr.", 1912), <i>Böra vi ej bättre taga vara på våra löfträdstillgångar?</i> (i "Skogen", 1918), <i>Skogen och människan i förhistorisk tid</i> (ibid., 1919) samt 
page_number=186, index= - Wahlgren, 2. Anders Nils Henrik - Wahlgren, Einar Otto - Wahlhof - Wahlin, Olof Fredrik - Wahlman, Lars Israel 
<i>Skogskultur och kvaliteproduktion</i> (i "Sveriges skogsegareförbunds cirkulär", n:r 1, 1920). 1914 utgaf W. ett standardverk inom svensk skogshushållning: <i>Skogsskötsel, handledning vid uppdragande, vård och föryngring af skog</i> samt 1917 ett synnerligen värdefullt bidrag i Skogshögskolans festskrift: <i>Historisk öfversikt af den högre skogsundervisningens utveckling i vårt land.</i> Sedan 1912 är W. led. af Landtbr. akad., och sedan 1913 är han vice ordf. i styrelsen för Svenska skogsvårdsföreningen. 1. R. T—dt. (L—e.) 2. G. Sch. 
<b>Wahlgren,</b> Einar Otto, zoolog, f. 5 mars 1874 i Kalmar, blef student 1892 i Uppsala, filos. doktor 1906, lektor i biologi och kemi 1907 i Härnösand, 1911 i Malmö. Han har dessutom vid flera tillfällen varit t. f intendent vid Naturhistoriska riksmuseets entomologiska afdelning. W. har författat ett stort antal zoografiska arbeten rörande företrädesvis insektordningarna <i>Apterygogenea</i> (se Insekter, sp. 717), <i>Diptera</i> och <i>Aphaniptera</i>, till största delen offentliggjorda i Vet. akad:s handl. och i "Entomologisk tidskr." Här må påpekas hans sammanfattande framställning af Diptera i serien "Svensk insektfauna" (1905—19) äfvensom flera entomologiska uppsatser i populär form. Nämnas må ock <i>Det öländska alvarets djurvärld</i> (2 dlr, 1915—17). L—e. 
<b>Wahlhof.</b> Se Wallhof. 
<b>Wahlin,</b> Olof Fredrik, präst, vitterlekare, f. 22 april 1805 i Falun, d. 12 jan. 1862 i Gagnef, blef student i Uppsala 1826, prästvigdes 1828 och anställdes s. å. som slotts- och hospitalspredikant i Västerås. Han utnämndes 1842 till kyrkoherde i Möklinta (Västmanland), hvilket pastorat han 1854 utbytte mot Gagnefs och Mockfjärds i Dalarna. På det vittra området uppträdde W. 1832 med ett häfte <i>Sånger i Dalarne,</i> utmärkande sig för fulltonig diktion och en viss poetisk mognad. Svenska akad:s 2:a pris tillerkändes 1835 W:s skaldestycke <i>Bröllopet på Gulleråsen.</i> Han offentliggjorde dessutom dikter i tidskrifter, var flera år trägen medarbetare i "Westmanlands läns tidning" och utgaf 1840 ecklesiastiktidningen "Aros". 
<b>Wahlman,</b> Lars Israel, arkitekt, f. 17 april 1870 i Hedemora, studerade vid Tekniska högskolan i Stockholm 1889—93, blef 1895 assistent i husbyggnadskonst vid samma högskola, sedermera t. f. lektor och 1912 professor i husbyggnadslära. Han gjorde sedan 1906 gång efter annan studieresor till England, Frankrike, Holland, Tyskland och Danmark. 1914 blef han led. af Konstakademien. W:s verksamhet som arkitekt har varit synnerligen omfattande och betydande. Bland hans tidigare alster är det i samarbete med I. G. Clason utförda slottet <i>Hjularöd</i> (se d. o.) 1894—97, i fransk medeltida slottsstil. Inredning och möblering samt kartonger till dekorering utfördes af W. ensam. Därefter följde slottet <i>Tjolöholm</i> (se d. o.) 1897—1904 på grundval af engelsk renässans med fullständig inredning samt omfattande terrass- och parterranläggningar och vidare mausoleum, grindstuga och landtarbetarbostäder, grupperade till en "by" med samlingshus — sannolikt den första anläggning i sin art i Sverige. Ombyggnads- och inredningsarbeten utförde W. i herrgårdarna <i>Trystorp</i> (Närke) 1899, <i>Myrö</i> (Närke) 1902—03, <i>Rottneby</i> (Dalarna), jämte dekorering och målning, 1903—05, <i>Ulfhäll</i> (Södermanland) 1903—05, <i>Enskede</i> 1905—06, <i>Löfåsen</i> (Dalarna) 1910—12. Han har äfven utfört generalplan af <i>Alstrum</i> (Värmland) 1914, under utförande, och ritningar till ny herrgårdsbyggnad å <i>Torpa</i> (Västergötland) 1919. Dessutom har han uppfört många villor, flertalet jämte trädgårdsanläggning i Djursholm, Hedemora, Sandviken, Trollhättan, Stocksund, Långängen, Lerum, på Lidingön m. fl. platser samt har verkat för lösningen af arbetarbostadsproblemet genom projekt och utförda bostäder. Flera parkanläggningar med tillhörande byggnader äro f. n. under utförande, bland dessa <i>Idrottsvallen i Göteborg</i> (börjad 1916), ett friluftsstadion med fondbyggnad, fyra fria torn eller rondeller och pyloner, dessutom bollplaner m. m. samt <i>Stenebergsparken</i> i Gäfle, folkpark med bollplaner och museiafdelning. — Inom kyrkbyggets område är i främsta rummet att nämna <i>Engelbrektskyrkan</i> i Stockholm (se bild af dess yttre å pl. VI till art. Stockholm samt vidstående interiör), W:s mest betydande skapelse hittills. Vid pristäfling 1906 erhöll W. första priset; kyrkan jämte församlingshus och terrasser uppfördes under hans ledning 1904—14. 1906—07 utfördes det lilla <i>minneskapellet</i> vid Lützen (se 
Fig. 2. Koret i Engelbrektskyrkan, Stockholm. 
page_number=187, index= - Wahlman, Lars Israel - Vahlodea, Lapptåtel - Vahlquist, Konrad Fredrik - Wahlquist, Vilhelm - Wahlqvist, Ehrnfried - Wahlstatt - Wahlstedt, Lars Johan - Wahlström, Jonas Gustaf 
d. o., fig. 2). Restaureringar har W. utfört af <i>Garpenbergs kyrka</i> (med utkast till vägg- och hvalfmålningar) 1903—04 samt <i>Danderyds</i> kyrka 1912—15 och, delvis, <i>Hedemora</i> kyrka. Antagna af resp. församlingar äro ritningar till nya kyrkor i <i>Kristiania</i> å Hammersborg (med församlingshus och pastorsboställe), och <i>Bjuråker</i> (Hälsingland) samt restaurering af <i>Stora Skedvi</i> (Dalarna). Genomgående omdekorering af <i>Oskarskyrkan</i> i Stockholm håller f. n. på att utföras. Till W:s senaste arbeten höra skisser till nya kyrkor i <i>Östersund, Finspång</i> och <i>Nynäshamn,</i> de båda sistnämnda i förening med församlingshus m. m. Bland mera betydande icke utförda täflingsförslag är projektet till bebyggande af Kaptensudden på södra Djurgården (erhöll 1:a pris vid täflan 1902) och till Tekniska högskolans nybyggnad (3:e pris 1912). - Ritningar till möbler har W. utfört till ett 50-tal rum. Han har dessutom lämnat ritningar till arbeten i väfnad, järn, koppar, silfver och guld, till tapeter, bokband m. m. samt gjort utkast och modeller till dekorativ skulptur (bl. a. reliefer på Centralpalatset i Stockholm samt tympanonfält på mausoleet på Tjolöholm). 
W. är en af de förnämste representanterna för den moderna svenska arkitekturen i dess sträfvan till konstruktiv följdriktighet och aktning för materialets karaktär och fordringar. Att han eger både djärfhet i tanken, rik fantasi och stor formbildande förmåga visar främst Engelbrektskyrkan med sina dristigt upptornade byggnadsmassor, som göra intryck af att resa sig direkt ur bergets granithällar — interiören gör, trots sina ej synnerligt stora mått, en imponerande verkan och är i sin mäktiga, enkelt formade resning sällsynt enhetligt hållen. Nya uppslag af betydelse äro här lösta, starkt personligt och med genial skaparkraft. Som författare har W. uppträdt med uppsatser i tidskrifter (<i>En gård och dess trefnad, Plantering som stadsplanekonst</i> m. fl.) och i Nordisk familjebok. G—g N. 
<b>Vahlodea</b> Fr., Lapptåtel, <i>bot.</i>, ett lågväxt, glatt och mjukt, i fjälltrakter växande gräs (fam. <i>Gramineae</i>), som har korta, platta blad och omkr. 4 mm. långa, 2-3-blommiga småax, hvilka, till antalet få, sitta i en gles vippa. Den skandinaviska arten <i>V. atropurpurea</i> Fr. växer å fuktiga ställen i Torne lappmark ned till Härjedalen samt å Norges fjäll från Östfinmarken ned till Kristiania stift. O. T. S. (G. L-m.) 
<b>Vahlquist,</b> Konrad Fredrik, läkare, politiker, f. 25 jan. 1856 i Flistad, Östergötland, blef student i Uppsala 1878 och med. licentiat 1889. Han har innehaft beställningar som militärläkare vid olika regementen samt är sedan 1917 fältläkare. 1890—1905 var han stadsläkare i Skänninge. W. var 1900—17 moderat led. af Andra kammaren först för Östergötlands mindre städer samt Grenna och Askersund, sedan för Östergötlands södra valkrets och hade sedan 1906 plats i bankoutskottet. J. C. 
<b>Wahlquist,</b> Vilhelm, apotekare, f. 16 juli 1862 i Uppsala, blef farmacie kandidat 1884 och aflade apotekarexamen 1890. S. å. tog han anställning vid apoteket "Vasen" i Linköping samt kort därpå vid apoteket "Bäfvern" i Stockholm. Han blef 1903 sekreterare i Centralstyrelsen för Svenska farmaceutförbundet, tillhörde Farmaceutiska föreningens styrelse 1894—99 samt blef dess sekreterare 1904. Sedan 1903 har han utgett "Farmaceutisk revy". W. har intresserat sig mycket för skytteväsendet (se d. o., sp. 1290) och är sedan 1889 sekreterare i Skytteförbundets öfverstyrelse. C. G. S. 
<b>Wahlqvist,</b> Ehrnfried, målare, f. 26 mars 1815 i Ystad, d. 3 maj 1895 i Stockholm, studerade 1850-55 i Düsseldorf och Köpenhamn, målade företrädesvis månsken och landskap i lätt höstdimma (ofta med motiv från Djurgården vid Stockholm). 
<b>Wahlstatt,</b> by i preussiska prov. Schlesien, 9 km. s. ö. om Liegnitz, ligger på den plats, där Neder-Schlesiens hertig Henrik II i spetsen för tyska riddare och polacker 9 april 1241 levererade mongolerna (tatarerna) ett blodigt slag, i hvilket hertigen stupade. Mongolerna segrade, men deras seger var så dyrköpt, att de ej vågade fortsätta sitt tåg västerut. Till minne af slaget byggdes ett kapell, omkring hvilket byn W. uppstått, och där firas årligen en minnesfest ("tatarfest"). V. om byn ligger det slagfält, där Blücher 26 aug. 1813 vann sin stora seger öfver fransmännen (se Katzbach), hvilken förskaffade honom titeln furste af W. 
<b>Wahlstedt,</b> Lars Johan, botanist, f. 27 mars 1836 i Värsås socken, Västergötland, d. 26 april 1917 i Vittsjö, Skåne, blef filos. doktor i Lund 1862, var akademiträdgårdsmästare där 1862—64 och deltog i den nya trädgårdens anläggning, var lektor i naturalhistoria i Kristianstad 1865—1905, frökontrollant i Kristianstads län och sekreterare i dess hushållningssällskap. Han utgaf läroböcker samt flera skrifter öfver characeerna och Violasläktet, däribland <i>Monografi öfver Sveriges och Norges characeer</i> (1875), och utgaf som exsickatverk <i>Characeae Scandinaviae exsiccatae</i> (tills. med O. Nordstedt; 1871—74), <i>Characeae exsiccatae</i> (tills. med Migula och Sydow; 1892—96), och <i>Violae Sueciae exsiccatae</i> (tills. med L. M. Neuman och S. Murbeck; 1886—93). - Hans son Axel Johan Gabriel W., f. 11 jan. 1867 i Kristianstad, filos. (1887) och med. (1892) kandidat i Lund samt med. licentiat (1898) vid Karolinska institutet, har haft anställning som militärläkare, sedan 1916 som fördelningsläkare, och redigerar "Tidskrift för frivillig sjukvård" (1915). Han har inlagt stor förtjänst om idrotts- och skytteväsendet och är en insiktsfull numismatiker (ordf. i Sv. numismatiska föreningen). Led. af Krigsvet. akad. 1915. C. Lmn. 
<b>Wahlström,</b> Jonas Gustaf, författare, publicist, f. 15 dec. 1814 i Värmland, d. 28 okt. 1885 i Uppsala, student i Uppsala 1831, filos. magister 1839, blef 1840 e. o. amanuens vid universitetsbiblioteket och tjänstgjorde där 1847-50 som förste amanuens, hvarefter han bosatte sig i Stockholm. 1839-52 var han (under sign. <i>- A - Ö -</i> och <i>- a - ö -)</i> medarbetare i "Biographiskt lexicon", i hvars redaktion han en tid intog en ledande ställning, och utgaf därjämte <i>Fornnordiskt bibliotek</i> (1847-48) och <i>Den nyaste forskningen angående Nordens äldsta bebyggare och deras efterlemnade minnen</i> (1852). Därefter egnade han sig nästan uteslutande åt politiskt skriftställen, mest i egenskap af publicist. 1839 hade W. i Uppsala blifvit delegare i ett boktryckeri ("Wahlström & 
page_number=188, index= - Wahlström, Jonas Gustaf - Wahlström, Charlotte Constance - Wahlström, Lydia Katarina - Wahlström och Widstrand - Wahlströms smörpulver - Wahlund, släkt 
Låstbom" till 1845, "J. Wahlström & C:o" till 1859, då tryckeriet såldes), och s. å. blef han ansvarig utgifvare af "Upsala tidningar", som upphörde med juni 1842. Under sin Uppsalatid var han därjämte medarbetare i åtskilliga andra tidningar (jfr Svenska biet) och tidskrifter samt medutgifvare af tidskr. "Frey", och 1841 utgaf han (tills. med K. O. Angeldorff) "Belysningar", en politisk revy, kritiskt berörande den samtida oppositionspressen och dess män. Sedan han 1850 flyttat till hufvudstaden, blef han 1852 delegare i "Aftonbladet" och tillhörde dettas redaktion till 1853. Som bruksegare var han 1853-60 representant i borgarståndet vid tre riksdagar och förfäktade som moderat-liberal åsikter, hvilka numera äro till stor del förverkligade. Han framlade dessa delvis i 1854 års riksmöte (tills. med P. R. Tersmeden, 1854; ny uppl. 1855), och mot ståndsintressena, särskildt mot adelns, är <i>Från riksdagen</i> (I, 1857) riktadt. Efter att ha varit medarbetare (1857-58) i "Örebro tidning" och (1863) i "Nerikes nya allehanda" anlade han 1865 ett tryckeri i Västerås och blef s. å. ansvarig utgifvare af tidningen "Aros", men frånträdde såväl denna befattning som tryckeriet 1868, hvarefter han till 1878 ånyo var medarbetare i "Aftonbladet". 1868 var han medlem af kyrkomötet. Ekonomiska motgångar tvungo emellertid W. att åter syssla med tidningsutgifning, och 1870-74 var han redaktör af några landsortsblad. K. F. W. 
<b>Wahlström,</b> Charlotte Constance, målarinna, f. 17 nov. 1849 i Svärta i Södermanland, studerade vid Konstakademien i Stockholm 1878—83 och erhöll sistn. år k. medaljen för landskapsmålning. Bland hennes många, väl studerade framställningar af svensk natur må nämnas <i>Marskväll</i> (1906, Nationalmuseum) och <i>Solglans</i> (Göteborgs museum). G-g N. 
<b>Wahlström,</b> Lydia Katarina, historiker, pedagog, författarinna, f. 28 juni 1869 i Lundby, Västmanlands län, aflade mogenhetsexamen vid Wallinska skolan 1888, blef student i Uppsala s. å., filos. kandidat 1891, filos. licentiat 1898 och filos. doktor 1900 på afh. <i>Sveriges förhållande til Danmark 1788-89</i> (1898) och är sedan 1900 studierektor vid Åhlinska flickskolans i Stockholm gymnasium. Hon stiftade 1892 Uppsala kvinnliga studentförening och har varit eller är en ledande kraf inom Föreningen för kvinnans politiska rösträtt (ordf. i Stockholmsföreningen 1906-09, i landsföreningen 1909-11), Fredrika-Bremer-förbundet v. ordf. 1907-15), Religionsvetenskapliga samfundet (styrelseled. från 1906) och Folkbildningsförbundets föreläsningsbyrå. Mångsidigheten af hennes intressen speglar sig tydligt i hennes produktion (bl. a. <i>Den svenska odlingens stormän,</i> hftna 4 o. 5, 1901—03, <i>Nutidsfrågor,</i> 1904, <i>Nya nutidsfrågor,</i> 1907, <i>E. G. Geijer,</i> 1907, <i>Gustavianska studier,</i> 1914, <i>Svenskar från förra seklet,</i> l—2, 1915—16, <i>Sverige och England under revolutionskrigens början,</i> 1917, <i>Katolskt och protestantiskt i medeltid och nutid,</i> 1919, och romanen <i>Daniel Malmbrink,</i> 1918; 2:a uppl. 1919). Dessutom har hon utgett Ellen Fries' "Svenska kulturbilder" (1901) och Bengt von Hofstens "Brev från 1809 års riksdag" (1913). - Hennes syster Klara Elisabet W., f. 22 juli 1858, lärarinna i Brummerska skolan i Stockholm 1891-1909, har utvecklat nitisk social verksamhet, bl. a. som sekreterare sedan 1903 i föreningen Vaksamhet (se Hvita slafhandeln, sp. 1428). S. L-d. 
<b>Wahlström och Widstrand,</b> bokhandelsfirma i Stockholm, som stiftades 1883 af Per Karl Wahlström (f. 1860) och Vilhelm Widstrand (f. 1858), hvilken senare utträdde ur firman med år 1918. Firman har utvecklat en mycket liflig verksamhet. Så har den förlagt en hel del illustrerade praktverk, såsom en ny uppl. af Dahlberghs "Suecia antiqua" (utg. af H. Hildebrand; ny uppl. 1920), H. Hildebrands "Visby", F. U. Wrangels "Svenskt Pantheon", K. Lindmans "Bilder ur Nordens flora" (2:a uppl. 1918) m. fl., samt har dessutom förlagt arbeten af E. A. Karlfeldt, P. Hallström, Elsa Beskow, K. Staaff m. fl. framstående författare. 
<b>Wahlströms smörpulver.</b> Se Hemliga medel, sp. 393. 
<b>Wahlund,</b> svensk släkt, härstammande från Ingemund (omkr. 1600), hemmansegare i Valunda, Visnums socken, östra Värmland, hvars sonson Jakob (f. 1668, kyrkoherde i Kroppa, d. 1717) tog sig namnet W. Släkten har att uppvisa en rad brukspatroner. - Karl (Carl) Vilhelm W., sonsons sonson till ofvannämnde Jakob W., romanist, universitetslärare, donator, f. 7 jan. 1846 i Kristinehamn, d. 23 april 1913 i Uppsala, blef student i Uppsala 1864 samt filos. doktor och docent i franska språket 1875. Han erhöll 1892 professors n. h. o. v. Genom mångåriga studier i Frankrike och där knutna personliga förbindelser hade W. blifvit en sammanhållande länk mellan Nordens och Söderns romanister, och ett uttryck därför var den festskrift, som af in- och utländska lärde egnades honom på hans 51:a födelsedag. Han samlade ett ytterst dyrbart bibliotek; särskildt inom den fornfranska språkvetenskapens och litteraturens områden var det sällsynt fullständigt, 
page_number=189, index= - Wahlund, släkt - Wahlundska fonden - Wahlverwandtschaft - Wahnschaffe, Felix - Wahoo - Wahren, släkt - Wahrendorff, von, ätt - Wahrendorff, 1. Joakim Daniel - Wahrendorff, 2. Martin von 
säkerligen fullständigare än något annat utom motsvarande afdelningar inom franska Nationalbiblioteket. 1892 gaf han universitetsbiblioteket sin dåv. provensalska samling och deponerade där 1893 hela sin romanska samling, som efter hans död enligt testamentariskt förordnande blef dess egendom och till hvars fortsättande han redan 1892 donerat 30,000 kr. (lifförsäkringar). Dessutom fick biblioteket utvälja hvad det ansåg önskvärdt ur hans i hemmet förvarade boksamling (öfver hvilken han samtidigt utgaf en katalog), utländska korrespondens (117 kartonger), anteckningar och excerpt (152 kartonger). Bokdonationerna uppgingo till omkr. 6,500 bd och broschyrer. De allmänt romanska, provensalska och franska afdelningarna af donationen äro sammanhållna och bilda "Bibliotheque Wahlund". Sin gård i Uppsala (S:t Johannisg. 12) testamenterade han till Uppsala universitet för att användas till de romanska studiernas fromma. Gården har af universitetet sålts till Kalmar nation för 40,000 kr. Räntan å denna summa, den s. k. Wahlundska fonden, utgår som resestipendium eller understöd åt studerande i romanska språk vid universitetet. 1896 stiftades på hans initiativ Nyfilologiska sällskapet i Stockholm. Bland W:s vetenskapliga publikationer märkas främst hans i förening med H. v. Feilitzen utgifna monumentala upplaga af <i>Les enfances Vivien, Chanson de geste</i> (1895) samt <i>Die altfranzösische prosaübersetzung von Brendans Meerfahrt</i> (1901). Litteraturhistoriska undersökningar af högt värde äro <i>Über Anne Malet de Graville</i> (1895), <i>La belle dame sans mercy</i> (1897) och <i>Hel. Peter af Luxemburg, 1369—1387</i> (1908). Om W:s stora bibliografiska lärdom vittna bl. a. <i>Ouvrages de philologie romane et textes d'ancien francais faisant partie de la bibliotheque de M. Carl Wahlund a Upsal</i> (1889) och <i>Bibliographie der franz. Strassburger Eide vom jahre 842</i> (1905, 1910, 1911). — En utförlig och förträfflig biografi öfver W. af P. A. Geijer finnes tryckt i "Studier i modern språkvetenskap" (utg. af Nyfilol. sällsk. i Stockholm, V, 1914). (E. S. A. An.) 
<b>Wahlundska fonden.</b> Se Wahlund, K. V. 
<b>Wahlverwandtschaft</b> [vālfer-], ty. 1. <i>Kem.</i> Se Valfrändskap. - 2. Själsfrändskap, oemotståndlig dragning till en person (efter Goethes roman "Die wahlverwandtschaften"). 
<b>Wahnschaffe,</b> Felix, tysk geolog och universitetslärare, f. 27 jan. 1851 i Kaltendorf vid Öbisfelde i Altmark, d. 20 febr. 1914 i Berlin, anställdes 1875 vid Preussens Geologische landesanstalt und bergakademie, blef där 1886 landesgeolog och fick 1900 ledningen af kartarbetena på slättlandet samt blef 1903 afdelningschef för denna del af anstalten. 1892 erhöll W. titeln professor och 1902 geheimer bergrat. Från första början egnade W. sig åt studiet af nordtyska slättens kvartärbildningar, och det kom att göra ett starkt intryck på honom, då svenske geologen O. Torell (se d. o., sp. 375—376) vid ett besök i Berlin hösten 1875 framlade goda skäl för glacialteorien emot den då i Tyskland rådande Lyellska s. k. driftteorien. I sina arbeten ställde W. sig genast på glacialteoriens grund och arbetade framgångsrikt vidare under noggrant hänsyntagande till särskildt den svenska kvartärgeologien; i Tyskland var W. länge en af de ledande på detta område. Dessförutom egnade W. sig också åt markläran (se d. o.) och var en inflytelserik auktoritet på allt, som rörde landtbrukets förbindelser med geologien. Som lärare vid bergakademien och som privatdocent vid universitetet i Berlin undervisade han i allmän geologi och marklära samt var särskildt framstående som ledare af studieexkursioner i Berlins omnejd. — Bland W:s arbeten märkas <i>Anleitung zur wissenschaftlichen bodenuntersuchung</i> (1887; 3:e uppl. 1914) och <i>Die ursachen der oberflächengestaltung des norddeutschen flachlandes</i> (1891; 3:e uppl. 1909). W. blef 1900 led. af Fysiogr. sällsk. i Lund. K. A. G. 
<b>Wahoo</b> [ωāhō'], hufvudort i grefsk. Saunders, Nebraska, Nord-Amerikas förenta stater, omkr. 50 km. n. om Lincoln. Omkr. 3,000 inv. Se Luther college. 
<b>Wahren,</b> svensk-finländsk släkt af judisk börd, härstammande från Mecklenburg (staden Wahren), hvarifrån den under förra hälften af 1700-talet öfverflyttade till Svenska Pommern och i slutet af årh. till Sverige, där Jakob W. (f. 1784 i Stralsund, d. 1846) och flera af hans ättlingar i Norrköping särskildt som klädesfabrikanter intagit en aktad ställning. - Släkten kom till Finland med den ofvannämnde Jakob W:s brorson Axel Vilhelm W., f. 10 dec. 1814 i Stockholm, d. 28 aug. 1885 på Forssa. Han utbildade sig vid väfnads- och färgeriinrättningar i Stockholm och Tyskland samt flyttade 1838 till Finland, till hvars industris lyftning han kraftigt bidrog. Han arrenderade Jokkis klädesfabrik i Tammela socken, grundlade 1847 i närheten af Jokkis Forssa bomullsspinneri (se Forssa) och förenade några år senare därmed ett bomullsväfveri å det tätt intill belägna Viksberg. Äfven i andra industriella och kommersiella företag var han intresserad och arbetade därjämte på jordbrukets förbättring. W. adlades 1883. M. G. S. 
<b>Wahrendorff,</b> von, svensk adlig ätt, härstammande från Joakim Daniel Wahrendorff (se W. 1), som, enligt uppgift, tillhörde en westfalisk adlig ätt och i midten af 1700-talet bosatte sig i Sverige. Hans tre söner upphöjdes 1805 i tyskt friherrligt stånd och naturaliserades s. å. som adelsmän (ej friherrar) på svenska Riddarhuset. Med Henrik Gustaf von W. (f. 1806), egare till Skeppsta bruk, utslocknade ätten 17 febr. 1881. 
- 1. Joakim Daniel W. (se ofvan), bruksegare, f. 7 sept. 1726, d. 11 juli 1803 i Stockholm, egnade sig åt handel och bruksrörelse och samlade betydande förmögenhet. Han egde bl. a. Åkers styckebruk samt Länna och Skeppsta järnbruk i Södermanland, Aspa bruk i Närke och Siljansfors i Dalarna. Han hugnades med kommerseråds titel. 
- 2. Martin von W., den föregåendes sonson, tysk riksfriherre, bruksegare, f. 26 nov. 1789, d. 
page_number=190, index= - Wahrendorff, 2. Martin von - Wahrmund, Adolf - Vahto - Vahu - Vahylevytj, Ivan - Vai - Wai - Waiblingen - Waiblinger, Wilhelm Friedrich - Vaicesika 
20 jan. 1861 i Stockholm, studerade i Uppsala, egnade sig en tid åt den diplomatiska banan (han var legationssekreterare och charge d'affaires i London) och hofvägen, där han 1831 avancerade till hofmarskalk. Men med största ifver omfattade han sedermera en tid kanontillverkningen vid Åker och lyckades framställa den första användbara bakladdningsmekanismen, på hvilket patent uttogs 1837. Den första kanonen med sådan mekanism tillverkades 1840. Under närmast följande år utförde W. försök med räfflade lopp till dessa pjäser och kan sägas ha gett iden till spetsprojektilernas styrning i räfflorna medelst en mantel af mjukare metall än projektilen därigenom, att han omslöt sina spetsprojektiler med en mantel af bly. Med anledning af sina förtjänster på kanontillverkningens område kallades han 1851 till led. af Krigsv. akad. W. testamenterade all sin egendom (Åkers styckebruk, Berga, Länna, Söderlänna, Byringe, Näsby, Handö, Röhl, Ånhammar, Herr-Ökna, Grytsberg och Stensätra, allt i Södermanland) till majoren M. L. Berg och k. sekreteraren S. von Stockenström. 2. H. W. W.* 
<b>Wahrmund</b> [-mont], Adolf, tysk orientalist, f. 1827 i Wiesbaden, d. 1913, blef 1862 docent i arabiska vid universitetet i Wien och 1870 därjämte docent vid den offentliga läroanstalten för orientaliska språk där samt var 1885—97 dennas ledare. Af hans skrifter märkas <i>Praktisches handbuch der neuarabischen sprache</i> (1861; 3:e uppl. 1886, omtr. 1898; "Lesebuch" och "Schlüssel" 1869, 2:a uppl. 1880), <i>Praktisches handbuch der osmanisch-turkischen sprache</i> (med "Lesestücke" och "Schlüssel" 1869; 2:a uppl. 1884; omtr. 1898), <i>Praktisches handbuch der neupersischen sprache</i> (med "Lesestücke" och "Schlüssel" 1869; 2:a uppl. 1889; omtr. 1898), <i>Handwörterbuch der arabischen und deutschen sprachen: I Handwörterbuch der neuarabischen und deutschen sprachen</i> (2 dlr, 1874—77; 2:a uppl. 1887, omtr. 1898), <i>II Handwörterbuch der deutschen und neuarabischen sprachen</i> (1870; 2:a uppl. 1887), <i>Babylonierthum, judenthum und christenthum</i> (1882, antisemitisk), <i>Die geschichtsschreibung bet den griechen</i> (3:e uppl. 1886), <i>Das gesetz des nomadenthums und die heutige judenherrschaft</i> (1887; 2:a uppl. 1892), <i>Der kulturkampf zwischen Asien und Europa</i> (1887), <i>Qaraǧadagi, Muhaemmaed Ǧae‘faer. Neupersische schauspiele 1. Heft: Monsieur Jourdan, der Pariser botaniker, in Qarabâg</i> (pers. text, öfv. och glossar 1889). W. var verksam äfven som skönlitterär författare (t. ex. <i>Abbasa, Trauerspiel</i> 1894, <i>Fabeln und parabeln</i> 1896). H. A.* 
<b>Vahto,</b> socken i Åbo och Björneborgs län, Finland, Masku härad och domsaga, förut kapell under Masku församling, afskildes 1902 till själfständigt pastorat af 3:e kl., Virmo kontrakt, Åbo ärkestift. 82 kvkm. 1,023 inv. (1918), finsktalande. O. B—n. 
<b>Vahu,</b> folkstam. Se Haju. 
<b>Vahylevytj,</b> Ivan (1811—66). Se Ukrainska litteraturen, sp. 888. 
<b>Vai,</b> negerstam. Se Vei. 
<b>Wai,</b> stad i Främre Indien, belägen vid floden Kistnas öfre lopp, s. ö. om Bombay. Berömd vallfartsort med heliga grottor från buddistisk tid. Invånarantalet (14,000 1901) har visat tendens att minskas (hungersnöddistrikt). A. N—d. 
<b>Waiblingen,</b> fordom befäst stad i württembergska Neckarkretsen, 13 km. n. ö. om Stuttgart. Omkr. 6,000 inv. (1905). Att hohenstauferna, som egde staden, efter denna eller efter en borg med samma namn i Jagstkretsen fingo binamnet <i>waiblingar,</i> är osäkert. (Se därom Ghibelliner.) A. N—d. 
<b>Waiblinger,</b> Wilhelm Friedrich, tysk författare, f. 1804 i Heilbronn, d. 1830 i Rom, egde rik fantasi och lycklig formtalang, men gick under i förvildning. Han författade bl. a. berättelsen <i>Drei tage in der unterwelt</i> (1826), <i>Blüthen der muse aus Rom</i> (1829) och <i>Taschenbuch aus Italien und Griechenland</i> (1829-30). Hans <i>Gesammelte werke</i> utgåfvos i 9 bd 1839—40 (3:e uppl. 1859). (F. V.) 
<b>Vaicesika</b> [-ʃeʃ-], <i>ind. filos.</i>, namn på ett af de sex som ortodoxa gällande filosofiska systemen i det forna Indien. Det har närmare sammanställts med Nyaya-systemet, med rätta såtillvida, som båda lära världens uppkomst ur atomer, ett nytt element i den bramanska tankevärlden. Båda systemen lägga vidare vikt vid en noggrann bestämning och klassifikation af de logiska begreppen. Att på grund häraf sammanblanda de båda systemen, som merendels skett i den nyare filosofiska, indiska och europeiska litteraturen, är förfeladt. Vāiceṣika-systemet är äldre; dess existens betygadt senast från 1:a årh. e. Kr., ehuru de s. k. Vāiceṣika-sūtra äro betydligt yngre. Grundläggaren af systemet har i traditionen namnet Kaṇāda (Kaṇabhuj eller Kaṇabhaksa), som genom sin betydelse "atom-ätare" (sanskr. <i>kaṇa-</i>, liten, kropp, korn; atom) anges urspr. ha varit ett af systemets hufvudlära framkalladt öknamn. Kaṇāda vill genom sitt system uppställa en riktig kunskapslära och uppställer härför sex kategorier, som enligt hans mening innefatta allt varande. Vid behandlingen af dessa kategorier upptar han olika filosofiska problem till behandling, särskildt kosmologi och psykologi; på sin kategorilära uppbygger han såmedelst ett enhetligt filosofiskt system. Af den noggranna bestämningen af kategorierna och deras underafdelningar med distinkta definitioner har systemet sitt namn: sanskr. <i>vāiceṣika</i> betyder "som har afseende på åtskillnad, karakteriserad genom åtskillnader, distinktioner" (afledt af <i>viceṣa,</i> "åtskillnad"). — Hufvudkategorierna äro: 1. substans, 2. kvalitet, 3. rörelse eller handling, 4. gemensamhet (likhet), 5. åtskillnad (olikhet), 6. inherens. Till kategorien substans höra: jord (d. v. s. alla organiska och oorganiska kroppar med undantag af de öfriga "fyra elementen") vatten, eld, luft, eter; vidare tid, rum, själ och tankeorgan. Substans är för Kaṇāda således allt, som besitter kvalitet och rörelse. Vid behandlingen af substansbegreppet utvecklas den atomistiska läran: jord-, vatten-, eld- och luftatomerna äro eviga och oskapade; de sakna utsträckning, men 
page_number=191, index= - Vaicesika - Vaicya - Vaid - Vaidarbhi - Vaidika - Vaigatj - Waigeu - Waikato - Vaikijaure - Waikuru - Vaillant, Wallerant - Vaillant, Jean Foy 
äro genom sin heterogena natur orsak till atomförbindelsernas utsträckning och synlighet. Skolans senare lärare uppställa den teorien, att ett aggregat af tre atomer (eller dubbelatomer) eger utsträckning och är synligt som det i solljuset darrande dammkornet. I atomistiken har Vāiceṣika-systemets kosmogoni sin grund, kännetecknad genom antagandet af en regelbunden växling af perioder af världsskapelse (-bestående) och världsförintelse, hvaraf de olika faserna och elementen utförligt och detaljeradt framställas. Kategorien kvalitet omfattar begreppen färg, smak, lukt, känsel, tal, utsträckning, individualitet, förbindelse, åtskillnad, föregående tillvaro, senare tillvaro, uppfattning, glädje, smärta, begär, motvilja och vilja (vissa kommentatorer tillägga ytterligare sju, t. ex. tyngd, flytande tillstånd, klibbigt tillstånd o. s. v.). I sammanhang med begreppet kvalitet utvecklar Kaṇāda sin psykologi. Af mindre betydelse äro varieteterna hos kategorierna rörelse, gemensamhet. Kategorien åtskillnad (<i>viceṣa</i>), hvaraf, som nämndt, systemet har sitt namn, spelar i systemet såtillvida en stor roll, som det är atomernas olikhet, hvilken möjliggör världsbildningen. Den sista kategorien, inherens, är en nyskapning af Kaṇāda. Begreppet är enligt honom strängt att skilja från den tillfälliga och upplösbara förbindelse, som gäller som en underafdelning af kategorien kvalitet. Under inherens förstås t. ex. (det logiska) förhållandet mellan det hela och dess delar, mellan genus och species, mellan objekt och den allmänna ide, som ligger till grund därför (eller är därmed förbunden), mellan tinget och dess egenskaper, mellan rörelse och hvad som rör sig o. d. — <i>Vāiceṣika-sūtra</i> äro öfversatta af Röer till ty. (i "Zeitschrift der deutschen morgenländischen gesellschaft", bd 21—22) och — mindre omsorgsfullt — till eng. af A. E. Gough (1873); hufvudarbetct är emellertid nu Faddeggon, "The Vāiceṣika-system described with the help of the oldest texts" (i "Verhandl. der Koninkl. akademi van wetenschappen te Amsterdam", afd. "Letterkunde", 9:e serien, d. XVIII, 2, 1918). Jfr f. ö. M. Müller, "Beiträge zur kenntnis der indischen philosophie" (i "Zeitschrift der deutschen morgenländischen gesellschaft", bd 6), W. Handt, "Die atomistische grundlage der Vāiceṣika-philosophie, nach den quellen dargestellt" (1900), L. Suali, "Introduzione allo studio della filosofia indiana" (1912), och R. Garbe, "Die Sāṁkhya-philosophie, eine darstellung des indischen rationalismus" (2:a uppl. 1917). K. F. J. 
<b>Vaicya</b> [-ʃ-], i det indiska samhället namn på en man, tillhörande den tredje kasten. Namnet är en afledning af sanskr. <i>vic-</i> (boplats, hem, stam, klan, folk), i vedatiden allmän benämning på menige man, dels i motsats till de två högre kasterna (<i>brāhmaṇa</i> och <i>kṣatriya</i>), dels och framför allt i motsats till de underkufvade och egendomslösa element, som sammanfattas under samlingsnamnet <i>cūdra</i> (se Sudra). V. var den mera oberoende och förmögna delen af den fria befolkningen nedanför de två högsta kasterna och bestod företrädesvis af sådana element, som idkade jordbruk, boskapsskötsel och handel. Tillsammans med de två öfversta kasterna räknades de till de "tvåfödda" (<i>dvijāta</i>) med rätt att studera de heliga skrifterna (Veda o. s. v.) och deltaga i offren. Jfr Kast, sp. 1219—20. K. F. J. 
<b>Vaid,</b> <i>bot.</i>, detsamma som vejde (se Isatis). 
<b>Vaidarbhi,</b> i betydelse af Vāidarbha- eller Vidarbha-stil, är enligt den indiska konstläran namnet på en särskild stilart i den indiska diktningen, karakteriserad genom jämn och enkel, men flytande och välklingande diktion, har liksom åtskilliga andra stilarter (såsom <i>pāncālī, gāuḍī, lāṭī</i>) namn efter ett landskap, Vidarbha, det nuv. Berar. Jfr Regnaud, "La rhetorique sanscrite" (1884). K. F. J. 
<b>Vaidika,</b> en afdelning af bramanerna. Se Indien, sp. 509. 
<b>Vaigatj,</b> ö. Se Vajgatj. 
<b>Waigeu,</b> ö, tillhörig Molukkerna, Nederländska Ostindien, belägen vid ekvatorn mellan Halmahera och Nya Guinea, skild från den senare ön genom Dampiersundet. 3,230 kvkm. Omkr. 6,000 inv. A. N—d. 
<b>Waikato,</b> Nya Zeelands (se d. o., fig. 2) största flod (Nordön), upprinner i vulkanisk terräng på Ruapehu, genomflyter under sitt åt n. riktade lopp den natursköna Taupo-sjön och utfaller vid Port Waikato, s. om Auckland. Längd omkr. 280 km., däraf 75 segelbara. A. N—d. 
<b>Vaikijaure,</b> sjö. Se Lule älf, sp. 1351. 
<b>Waikuru.</b> Se Guaicuru. 
<b>Vaillant</b> [vajã'], Wallerant, nederländsk målare, f. 1623 i Lille, d. 1677 i Amsterdam, målade i Frankfurt, i Heidelberg, möjligen i Berlin och i Amsterdam. Han blef 1639 lärjunge af Erasmus Quellinus i Antwerpen. En tid bodde han äfven i Middelburg, där han upptogs i Lukas-gillet 1647. Porträtt af V. finnas i riksmuseet och i franska barnhuset i Amsterdam, i Braunschweig och i slottet i Berlin. I Dresden finns en signerad stillebensbild, <i>En brefhållare.</i> Allt detta i olja. I Dresden finnas af V. utmärkta tecknade porträtt, men han har dock sin största berömmelse inom kopparsticket ("svartkonst" l. mezzotintogravyr, se d. o.). Denna konst, som uppfanns 1642, gick i tredje hand i arf till V., hvilken först praktiskt utbildade den. Mera än 200 blad i detta maner finnes af hans hand, dels reproduktioner efter samtida, dels själfständiga arbeten, mest porträtt, bl. a. ett porträtt af honom själf, sysselsatt med att teckna Farnesiske tjuren, samt ett porträtt af hans hustru, vidare en stickande fru med två barn, tecknande ung flicka, fyra syskon och konstnärens familj. — V:s tre bröder, Bernard, Jakob och Jean V., idkade samma konstart. C. R. N.* 
<b>Vaillant</b> [vajã'], Jean Foy, fransk numismatiker, f. 1632, d. 1706, öfvergaf läkarbanan för att egna sig åt medaljkunskapen, företog på uppdrag af Colbert vidsträckta resor för att med samlingar rikta det k. myntkabinettet och invaldes 1701 i Academie des inscriptions. V. bragte kännedomen om antikens mynt till hög ståndpunkt. 
page_number=192, index= - Vaillant, Jean Foy - Vaillant, Sebastien - Vaillant, Jean Baptiste Philibert - Vaillant, Édouard Marie - Vaimanika’erna - Wain, William - Vainaja - Waingapoe - Wainio, Edvard August (Lang) 
Till hans förnämsta arbeten räknas <i>Numismata imperatorum romanorum praestantiora</i> (1674; ny uppl. 1743), <i>Numismata aerea imperatorum</i> (1688—97) och <i>Historia Ptolemaeorum Ægypti regum</i> (1701). 
<b>Vaillant</b> [vajã'], Sebastien, fransk läkare och botanist, f. 26 maj 1669 i Vigny (Seine-et-Oise), d. 26 maj 1722 i Paris, började 1688 verka som läkare, öfvergick 1691 till botanikens studium under Tournefort och blef efter denne föreståndare för Jardin des plantes i Paris och professor 1708. Han skref <i>Sermo de structura florum</i> eller <i>Discours sur la structure des fleurs</i> (1717; flera uppl.) och <i>Botanicon parisiense</i> (postumt, utg. af Boerhaave 1727). Vissa uttalanden af V. tog Linne till stöd för sin teori om tillvaron af kön inom växtriket, hvilket utgjorde förutsättningen för Linnes sexualsystem. C. Lmn. 
<b>Vaillant</b> [vajã'], Jean Baptiste Philibert, grefve, marskalk af Frankrike, f. 1790, d. 1872, genomgick polytekniska skolan, blef 1809 officer vid ingenjörkåren och deltog 1812 som kapten i ryska fälttåget. Fången i slaget vid Kulm (1813), frigafs han efter krigets slut (1814), men kämpade under "hundra dagarna" (1815) för Napoleon. Tagen till nåder af Ludvig XVIII, befordrades V. på grund af sina förtjänster vid Algers intagande 1830 till öfverstelöjtnant och vid Antwerpens till öfverste 1833. Efter att i fyra år ha fört befälet öfver ingenjörtrupperna i Algeriet och sedermera ledt en del af befästningsarbetena vid Paris blef V. 1845 divisionsgeneral. Som general Oudinots närmaste man ledde han belägringen af Rom 1849, då en fransk kår skulle återeröfra staden åt påfven, och betvang staden. V. blef 1851 marskalk samt var 1854—59 krigsminister och under italienska fälttåget (1859) generalstabschef. Som minister för det kejserliga huset (sedan 1860) inlade han stora förtjänster om den dramatiska litteraturen och de sköna konsterna. Efter revolutionen 1870 drog V. sig för en tid undan till Spanien. C. O. N. 
<b>Vaillant</b> [vajã'], Édouard Marie, fransk politiker, kommunard, f. 26 jan. 1840 i Vierzon, d. 18 dec. 1915 i Paris, idkade grundliga studier i naturvetenskap, teknologi och medicin samt blef filos. och med. doktor, anslöt sig under en studievistelse i Heidelberg till Internationalen, deltog i Lausannekongressen 1867, återvände vid krigsutbrottet 1870 till hemlandet och ingick i nationalgardet. Under Paris' belägring spridde han ifrigt kommunismens läror bland befolkningen, blef 26 mars 1871 medlem af Kommunen och insattes 30 mars i dess exekutivkommission. Han blef 21 april Kommunens undervisningsminister. V., som bl. a. hade på sitt samvete ytterst våldsamma maningar i "L'Officiel" till "tyrannmord", flydde efter Kommunens fall (maj 1871) till London och dömdes 1872 in contumaciam till döden som medbrottslig i de mord på gisslan Kommunen föröfvat. Efter amnestien 1880 återkom V. till Paris och återupptog där genast sin revolutionära propaganda, bl. a. i den af honom och Blanqui utgifna tidningen "Ni Dieu ni maître". Han valdes 1884 till led. af municipalrådet och föreslog där bl. a. konfiskering af obebodda våningar för hemlösa medborgares räkning samt uppläggning af fonder för understöd åt arbetslösa. V. bekämpade lifligt boulangismen, ledde från 1888 socialisttidningen "L'homme libre", sökte 1888 och 1889 förgäfves bli vald till deputerad, men valdes 1893 i en Parisvalkrets, som han sedan representerade till sin död. I parlamentet uppträdde V. i allmänhet ganska moderat och tog mest till orda i frågor om hygien och arbetarskydd. Han vann en aktad ställning i de många utskott han tillhörde och var som kammarens äldste socialist flera gånger sitt partis demonstrationskandidat till posterna som kammarens och republikens president. Kammarpresidenten Deschanel egnade 21 dec. 1915 den gamle kommunardens minne en varm hyllning för hans idealistiska öfvertygelsetrohet. V. S—g. 
<b>Vaimanika'erna,</b> <i>ind. relig.-hist.</i> Se Jaina. 
<b>Wain</b> [ωe͡i'n], William, dansk ingenjör af engelsk härkomst, f. 31 mars 1819, d. 1 maj 1882, arbetade i sin ungdom i England, kom 1848 till Danmark, där han gjorde god tjänst vid örlogsvarfvets utveckling, och var 1862—68 underdirektör vid detsamma och 1870 teknisk rådgifvare. Han kom därunder tidigt i beröring med storfabrikanten Burmeister och blef 1872 meddirektör i Burmeister & Wains mekaniska verkstäder (se d. o.) och skeppsbyggen. W. gjorde sig särskildt bemärkt för sina hög- och lågtrycksmaskiner för ångbåtar 1860. E. Ebg. 
<b>Vainaja.</b> Se Mytologi, sp. 168. 
<b>Waingapoe.</b> Se Soemba. 
<b>Wainio</b> [va'jniå], Edvard August (heter urspr. Lang), finländsk botanist, f. 3 aug. 1853 i Pieksämäki, blef student 1870, filos. kandidat 1877 och licentiat 1878 samt var docent i botanik vid Helsingfors' universitet 1880—1906. Efter att ha verkat som skollärare på olika håll och varit uppförd på förslag till professuren i botanik vid nämnda universitet 1891 beklädde W. 1891—1918 olika befattningar inom censurinstitutionen ända till 1918, då censurinstitutionen slopades. Redan vid unga år en intresserad botanist, bereste W. olika delar af Finland samt undersökte flera somrar gränstrakterna mellan norra Finland och Ryssland. 1880 deltog han i en expedition till västra Sibirien, 1885 gjorde han exkursioner i Brasilien. W. specialiserade sig som lichenolog. Af vetenskapliga skrifter framstå som omfattande och betydande <i>Monographia Cladoniarum</i> (1887—97) och <i>Étude sur la classification naturelle et la morphologie des lichens du Bresil</i> (professorsspec 
page_number=193, index= - Wainio, Edvard August (Lang) - Wainscotting - Vairagin - Vaise - Waisenhaus - Vaisnava (Vaishnava) - Wait a bit - Waite, Morrison Remick - Vaitupu-öarna - Waitz, Georg - Waitzen - Wai-wu-pu - Vaja - Vajanský, Hurban Svetozar - Vajda-Hunyad - Wajdelota 
1890); ett tidigare gjordt försök att inom lafsystematiken tillämpa vissa af utvecklingslärans ideer har W. icke vidare utfört. Hans skrifter ha en alldeles öfvervägande deskriptiv karaktär. De ha emellertid gjort honom till en af den systematiska lichenologiens mest värderade och anlitade idkare. Många vetenskapliga institutioner och samlare inom och utom Europa ha anförtrott honom bearbetningen af laf-kollektioner från alla delar af jorden, för hvilka han i utländska tidskrifter och i lärda sällskaps skrifter redogjort. F. E. 
<b>Wainscotting</b> [ωe͡i'nskətiȵ], eng., <i>träv.</i> Se Bräder, sp. 407. 
<b>Vairagin,</b> <i>ind. relig.</i> Se Naga och Sannyasin. 
<b>Vajse</b> [väṡ], förstad till Lyon (se d. o., sp. 73). 
<b>Waisenhaus</b> (af <i>waise,</i> föräldralöst barn), ty. (da. <i>vajsenhus</i>), barnhus. 
<b>Vaisnava</b> (Vaishnava), <i>ind. relig.</i>, en afledning af ordet Viṣṇu (Vishṇu) med betydelse af visnuit, visnubekännare, -tillbedjare. K. F. J. 
<b>Wait a bit</b> [ωe͡i't ə bi't], <i>eng., bot.</i> Se Acacia, sp. 78. 
<b>Waite</b> [ωe͡i't], Morrison Remick, amerikansk jurist, politiker, f. 29 nov. 1816 i Lyme, Connecticut, d. 23 mars 1888 i Washington, blef 1839 praktiserande advokat, var som politiker först whig och sedan republikan, tillhörde 1845—50 Ohios senat och var 1871 inför skiljedomstolen i Geneve i Alabamafrågan ett bland Förenta staternas tre juridiska ombud. 1874 blef W. öfverdomare vid Förenta staternas högsta domstol. På denna post, som han innehade till sin död, sökte W. som författningstolkare hämma sträfvandena att utvidga området för unionsregeringens myndighet. V. S-g. 
<b>Vaitupu-öarna.</b> Se Ellice-öarna. 
<b>Waitz,</b> Georg, tysk häfdatecknare, politiker, f. 9 okt. 1813 som dansk undersåte i Flensborg, d. 24 maj 1886 i Berlin, idkade 1832—36 juridiska och historiska studier vid Kiels och Berlins universitet samt antogs därefter till medarbetare vid "Monumenta Germaniae historica" (se d. o.), för hvilket han redigerade upplagor af Widukind, Ekkehart, Saxo m. m. Sedan 1842 anställd som professor i Kiel, tog W. liflig del i 1848 års händelser: han skickades af upprorsregeringen i Rendsborg för att verka för slesvig-holsteinarnas sak i Berlin och valdes till medlem af tyska nationalförsamlingen i Frankfurt, hvilken han dock lämnade i maj 1849, i sällskap med von Gagern, Dahlmann o. a. 1849 tillträdde han en professur i Göttingen, till hvilken han kallats redan 1847. Invald till led. af vet. akad. i Berlin 1875, inträdde han som ordf. i styrelsen för ofvannämnda "Monumenta" och öfvertog ledningen af afdelningen "Scriptores", för hvilken han sedermera utarbetade "Scriptores rerum langobardicarum et italicarum saec. VI—IX" (1878) och en ny uppl. af "Vita Anscharii". W. var en af de ledande personligheterna i den historiska vetenskapens glänsande utveckling i Tyskland under 1800-talet. Han utvecklade utomordentlig flit, hvaraf frukterna föreligga i verk, som äro betydande till både antal och innehåll. De förnämsta af dem äro <i>Deutsche verfassungsgeschichte</i> (till midten af 1100-talet; 8 bd, 1844—78; bd 1 och 2 utg. i 3:e uppl. 1879, 1882; bd 3 och 4 i 2:a uppl. 1883, 1885; bd 5 i 2:a uppl. 1893 och bd 6 i 2:a uppl. 1896), ett klassiskt verk i fråga om den germanska urförfattningen och den tyska samhällsförfattningens utveckling därur, <i>Schleswig-Holsteins geschichte</i> (till 1660; 2 bd, 1851—54) och <i>Lübeck unter Jürgen Wullenweber und die europäische politik</i> (3 bd, 1855—56). F. ö. må nämnas <i>Über das leben und die lehre des Ulfila</i> (1840) och <i>Das alte recht der salischen franken</i> (1846). I förening med Ratjen utgaf W. 1844—51 "Nordalbingische studien" (6 bd) och i förening med först Häusser och Stälin, sedermera Dümmler och Wegle "Forschungen zur deutschen geschichte" (26 bd, 1860—86). Jfr Steindorff, "Bibliographische übersicht über Georg Waitz' werke" (1886). 
<b>Waitzen,</b> stad. Se Vacs. 
<b>Wai-wu-pu.</b> Se Kina, sp. 52—53. 
<b>Vaja,</b> <i>ind. myt.</i> Se Ribhu. 
<b>Vajanský,</b> Hurban Světozar, slovakisk författare, f. 1847 i norra Ungern, d. 1917, begynte sin litterära verksamhet som novellist 1873 och väckte uppmärksamhet genom sina reseskildringar från Adriatiska hafvet, <i>Z Kotorskej boky</i> och <i>Jaderske listy.</i> Hans första diktsamling, <i>Tatry a moře</i> (Tatra-bergen och hafvet; 1880), röjde formell talang med sund realism och varm känsla samt ny stoffbehandling; därpå följde dikthäftet <i>Zpod jarma</i> (Under oket; 1884) och den episka reflexionsdikten <i>Vilin</i> (1885). Mer bemärkt blef V. som vitter prosaist genom noveller och skisser, som skildra det slovakiska sällskapslifvet (samlades 1883—84 i 2 bd, <i>Besedy a dumy</i>), bland hvilka särskildt den långa romanen <i>Sucha ratolest’</i> (Den torra grenen) är ett lyckadt försök att skildra det degenererade, utsugna slovakiska adelsståndet. I den sociala romanen <i>Kotlin</i> (1901) röjer han påverkan af de ryske novellisterna, särskildt Turgenev, i teckningen af olika typer från äldre och nyare tid. Stor litterär förtjänst inlade han genom den af honom i förening med Škultetý uppsatta tidskriften "Slovanske pohlad’y" (1881) i slovakernas litterära centrum Turčianský Sväty Martin. Hans slovakiska patriotism bragte honom ofta i konflikt med de ungerska myndigheterna och åsamkade honom fängelsestraff. A—d J. 
<b>Vajda-Hunyad</b> (ty. <i>Eisenmarkt</i>), stad i sydvästliga Siebenbürgen, belägen vid Cserna, en biflod till Maros. Betydande järnindustri, som har gamla anor. Omkr. 4,500 inv. (1900). I närheten ligger ett storartadt slott af samma namn, uppfördt 1442 af Janos Hunyadi; det reser sig "öfver de enkla prosaiska husen som en dröm i sten". A. N—d. 
<b>Wajdelota</b> (lit. <i>wejdalota</i>) kallades hos de gamle preussarna offerprästen, väktaren af den heliga elden. Prästerna, som ock kallades <i>žinys</i> (de vetande, siande), intogo en viktig ställning i litauernas hedniska hierarki, voro klädda i hvit tunika med bred, hvit gördel och icke 
page_number=194, index= - Wajdelota - Vajgatj - Vajgatj-sundet - Vajsenhus - Vajk - Vaju, Vayu - Vak - Vaka (sjöväsen) - Vaka (zoologi) - Wakamatsu - Wakamba - Vakan - Wakanda - Vakans - Vakansafgift - Vakant - Vakare - Wakash - Wakayama - Wakefield 
underkastade celibat. Någon ärftlig kast torde de dock icke ha bildat. A—d J. 
<b>Vajgatj</b> (samoj. <i>Chaju-dej-ja</i>), ö i Norra ishafvet, belägen i Uralsystemets fortsättning, skild i s. från fastlandet genom Jugorskij sjar (se d. o.) och i n. från Novaja Zemlja genom Kariska porten. 3,703 kvkm. Liksom Ural, af hvilken den endast är ett fragment, är V. af erosionen nästan utjämnad, når ej upp till 100 m. ö. h. För sin rikedom på pälsbärande djur samt på fågel och fisk, men i synnerhet på hvitfiskar i det omgifvande hafvet, besökes ön af ryssar och samojeder. 1914 upprättades på ön en station för trådlös telegrafering. A. N—d. 
<b>Vajgatj-sundet.</b> Se Jugorskij sjar. 
<b>Vajsenhus,</b> da. Se Waisenhaus. 
<b>Vajk,</b> ungersk furste. Se Stefan, furstar 5. 
<b>Vaju,</b> Vayu (sanskr. <i>vāyu,</i> vind), vindguden i den indiska mytologien. I Rigveda förekommer han ofta tillsammans med Indra eller som <i>Vāta</i> (äfvenledes "vind") med regnguden Parjanya. Han skildras som den där far fram, snabb som tanken, på sin strålande vagn med röda fuxar, på ett gyllene säte med Indra vid sin sida, Endast få hymner i "Rigveda" äro egnade V., och han synes ha spelat en jämförelsevis mindre framträdande roll. Bland den hos Macdonell, "Vedic mythology", nämnda litt. jfr företrädesvis Oldenberg, "Religion_des Veda" (2:a uppl. 1916). K. F. J. 
<b>Vak,</b> "språk", var hos forninderna namngifningens (och språkets) gudinna. Med henne förmäler sig Prajāpati (se denne), "alltings herre", "världsskaparen", hvilket på fornindernas poetiska språk antydde, att skaparkraften af språket som material frambringar benämningar och ord. J: C. 
<b>Vaka</b> (da. <i>vage,</i> antagl. släkt med eng. <i>to wave,</i> röra sig vågformigt), <i>sjöv.</i>, flyta, gunga på vågen. Ett fartyg säges vaka väl eller illa, allteftersom det med större eller mindre lätthet lyfter sig för vågorna utan att i nämnvärd grad intaga vatten öfver relingen. — Vakare (da. <i>vager</i>), ett flöte (vanligtvis ett trästycke), förankradt på eller i närheten af ett ställe, som man vill utvisa, t. ex. platsen, där ett fartyg gått till botten, där varor kastats öfver bord, där en elektrisk kabel nedlagts, där ett grund påträffats o. s. v. Ordet "vakare", som äfven är synonymt med "ankarboj", nyttjas ofta af äldre sjömän i betydelsen "boj" och "prick" (se dessa ord). R. N.* 
<b>Vaka,</b> <i>zool.</i> Se Nattvaka. 
<b>Wakamatsu,</b> stad i Japan, belägen i "ken" Fukushima, norra delen af Nippon, vid foten af vulkanen Bandaisan. 31,700 inv. (1916). I närheten ligga de varma källorna vid Higoshiyama. A. N—d. 
<b>Wakamba,</b> invånare i Ukamba (se d. o.). 
<b>Vakan,</b> <i>zool.</i> Se Tallbitsläktet och Talltrasten. 
<b>Wakanda.</b> Se Manito. 
<b>Vakans</b> [-ka'ns, -ka'ȵs], fr. <i>vacance</i> (af lat. <i>vacare,</i> stå tom, vara ledig), tomrum; ledighet; det läge, som inträder, när en tjänst är obesatt; den tid, under hvilken en tjänst icke är besatt; i allmänhet hvarje obesatt tjänstebefattning. Vid den svenska krigsmakten har man skilt mellan tillfällig vakans, då befattningen efter innehafvarens afgång skulle återbesättas omedelbart eller inom viss bestämd tid, och ständig vakans, då den för tjänsten anslagna aflöningen eller motsvarande ersättning i penningar nyttjades för visst ändamål. Då stor brist på penningar förefanns under frihetstiden, påfann man åtgärden att sätta vissa rotar och rusthåll vid de indelta trupperna på vakans, då rote- och rusthållarna i st. f. att uppsätta och underhålla soldat (och häst) fingo erlägga ett visst penningbelopp, s. k. vakansafgift. Denna åtgärd användes allt fortfarande, så länge det indelta systemet egde bestånd. De ständiga vakanserna delades i <i>anslagna</i> och <i>indragna.</i> De förra voro afsedda till löner åt spel, trumslagare och volontärer samt, vid kavalleriet, åt underofficerarna (hvadan karl sålunda fanns för numret); de senare gingo dels till statsverket — dessa rotar och rusthåll voro före 1875 års lönereglering afsedda till löner åt underofficerare, hvilket därefter icke behöfdes — och användes dels till aflöning åt fältmusikanter och gevärshandtverkare, dels till musikens underhåll. Då endast ryttaren hölls vakant vid kavalleriet, kallades vakansen <i>halfvakans;</i> då både ryttare och häst voro vakanta, kallades den <i>helvakans.</i> Antalet indragna nummer och helvakanser steg på 1890-talet till 1,550 vid infanteriet och 52 vid kavalleriet. Vakansafgifternas storlek bestämdes genom kontrakt, som regementschefen afslöt med rote- eller rusthållarna på högst 15 års tid. De uppgingo vid ofvan nämnda tid vid infanteriet ända till 200 kr., vid kavalleriet till 300 kr. för helvakans. Afkortning i dessa belopp gjordes efter 1892 för beviljade lindringar. Vid de rusthållstrupper, som från kavalleri förändrats till infanteri, erlades för befrielsen från att hålla häst en <i>hästvakansafgift</i> (se d. o.). Detta gällde intill 1892. Genom den då beslutade "förbättrade" härordningen med en bestämd nummerstyrka för alla infanteriregementen (1,000 man, de fyra nordligaste något mindre) ökades antalet vakanser något. Skånska husar- och dragonregementena samt Jämtlands hästjägarkår förändrades till värfvade, hvarvid de vakanssattes i mån af det indelta manskapets afgång. Hela båtsmanshållet började 1886 sättas på vakans. C. O. N. 
<b>Vakansafgift.</b> Se Vakans. 
<b>Vakant</b> [-ka'nt, -ka'ȵt], utan innehafvare (se Vakans). 
<b>Vakare,</b> <i>sjöv.</i> Se Ankarboj och Vaka. 
<b>Wakash,</b> indianstam. Se Nordvästindianer, sp. 1364. 
<b>Wakayama,</b> hufvudstad i japanska prov. ("ken") af samma namn, ligger i sydvästra delen af Nippon, omkr. 70 km. s. om Osaka. 75,200 inv. (1916). Bomullshandel. A. N—d. 
<b>Wakefield</b> [ωe͡ikfīld], stad i engelska grefsk. York, West Riding, vid floden Calder, s. om Leeds. 47,800 inv. (1917). W. ligger i utkanten af det stora kol- och industridistriktet ö. om Penninerna. Stadens berömmelse är f. n. mest som spannmålsmarknad; såsom sådan är den en af de främsta i norra England. Fordom var den hufvudsakligen industriell, hufvudort för textilfabrikationen i York, tills den under 1800-talet fick träda tillbaka för Leeds. Dock har W. alltjämt stora garnspinnerier, kemiska fabriker och järnverk (landtbruksmaskiner). Kol brytes i närheten. Biskopssäte (sedan 1888). — Staden är gammal och anses ha uppstått kring ett romerskt fältläger. Till sevärdheterna hör en 
page_number=195, index= - Wakefield - Wakefield, Edward Gibbon - Wakenstädt - Vakf l. Vakyf - Wakidi, Abu Abdallah Muhammed ibn Omar 
gammal stenbro, som leder öfver Calder, med ett af Edvard IV uppfördt kapell till minne af slaget vid W. 29 dec. 1460, i hvilket hans fader, hertig Rikard af York, stupade. A. N—d. 
<b>Wakefield</b> [ωe͡i’kfīld], Edward Gibbon, brittisk kolonialstatsman, f. 20 mars 1790 i London, d. 16 maj 1862 i Wellington på Nya Zeeland, var son till statistikern Edward W. (f. 1774, d. 1854) och sonson till författarinnan Priscilla W. (f. 1751, d. 1832, känd genom sina barnböcker och sitt pionjärsarbete för upprättande af sparbanker). W:s ungdom var stormig; 1814 fick han anställning vid brittiska legationen i Turin, enleverade 1816 en rik arftagerska, var efter hennes död 1820 en tid attache vid ambassaden i Paris och kom vid en ny enlevering 1826 i konflikt med strafflagen, enär han genom falska uppgifter lurat sitt offer, en helt ung flicka, att lämna skolan och följa honom till Gretna Green för att vigas. Äktenskapet förklarades genom parlamentsakt upplöst, och W. fick tre års fängelse. Under fängelsetiden studerade han koloniala ämnen och sammanfattade sina ideer i skriften <i>A letter from Sydney</i> (1829), i hvilken han skarpt kritiserade planlösheten i Australiens kolonisation och framlade en plan till systematisk kolonisation, baserad på upphörandet af kostnadsfri jordutdelning och bildandet, genom försäljning af jord till moderata pris, af en kolonisationsfond, med hvilken ordnad immigration skulle uppmuntras. W. utvecklade närmare dessa tankar i <i>England and America</i> (2 bd, 1833; med ett bihang <i>The art of colonization</i>) och vann för dem stöd af ansedda män, J. Stuart Mill, Grote, Molesworth, öfverste Torrens m. fl. Han grundlade med stöd af dem <i>South Australian association</i>, ett kolonisationssällskap med syfte att tillämpa de nya ideerna i Syd-Australien, där en koloni med kungligt fribref grundlades 1836. W. deltog 1837 äfven i grundandet af <i>New Zealand association</i> och blef v erkställande direktör i det 1839 för kolonisation på Nya Zeeland grundade <i>New Zealand land company</i>. 1838 åtföljde han som privatsekreterare lord Durham (se Lambton 2) till Canada och hade betydande andel i tillkomsten af dennes för brittisk kolonialförvaltning epokgörande ”Report on the affairs of British North America”. En kort tid var han parlamentsledamot i Canada, men sin mesta tid egnade han åt att i London mot byråkratiskt motstånd och misstro från missionsintressets målsmän främja kolonisationen af Nya Zeeland. Från direktörskapet afgick han 1849 och egnade sig därpå åt ett kyrkligt koloniföretag på Nya Zeeland, där 1850 nybyggarsamhället Canterbury grundlades. W., som 1849 utgett <i>A view of the art of colonization</i> och 1850 stiftat <i>Colonial reform society</i>, öfverflyttade 1853 till Nya Zeeland och tog där verksam del i den unga koloniens rätt upprörda politiska lif, men nödgades redan 1854 af ohälsa draga sig tillbaka från det offentliga lifvet. Hans ideer voro geniala och ha fått grundläggande betydelse för det brittiska kolonialväldets utveckling; vid tilllämpningen var han ofta hänsynslös och hindrades dessutom genom sin ungdoms felsteg från att med nödig personlig auktoritet direkt verka för sina syften. — Hans son Edward Jerningham W., f. 1820, d. 1879, var framstående nybyggare och parlamentsledamot på Nya Zeeland, där också tre af W:s bröder deltogo i kolonisationsarbetet. Mest bekant af dem är William Hayward W., f. 1803, d. 1848, hvilken 1826 biträdt brodern vid enleveringen, äfven fick fängelsestraff, sedermera blef öfverste i spansk tjänst och 1839 kom ut till Nya Zeeland som kompaniets agent för jordköp. Hans köpeaftal med maorihöfdingarna, ogiltiga enligt maorirätt, ledde till långvariga tvister och blodiga strider; 1840 grundlade han Wellington, sedermera Nya Zeelands hufvudstad. — Jfr H. E. Egerton, ”A stort history of british colonial policy” (1897), R. Garnett, ”Edward Gibbon W.” (1898), P. P. Leroy-Beaulieu, ”La colonisation chez les peuples modernes” (6:e uppl. 1906), och J. Blacket, ”History of South Australia” (2:a uppl. 1911). V. S—g. 
<b>Wakenstädt,</b> by vid staden Gadebusch, Mecklenburg-Schwerin, där det vanligen efter Gadebusch (se d. o.) uppkallade slaget mellan svenskar och danskar stod 20 dec. 1712. A. N—d. 
<b>Vakf</b> l. Vakyf (arab. <i>waḳf</i>, pl. <i>auḳāf</i>, turk. uttal <i>evkāf</i>), i muhammedanska länder varje egendom, som af egaren bortges till något allmänt ändamål, antingen rent religiöst, t. ex. till moskeernas underhåll, eller socialt eller nationellt allmännyttigt, såsom byggnad och underhåll af skolor, sjukhus, karavanserajer, brunnar o. d., eller vård af de fattige. Äfven rent privata donationer kunna få detta namn; annan benämning är <i>habs</i> (<i>habus</i>, <i>hubus</i>). Eganderätten öfvergår till en bestämd institution eller person, som skall vara uttryckligen angifven jämte syftet med donationen (enligt en annan mening behåller dock donatorn den formella eganderätten); stiftaren eger bestämma, hur egendomen skall förvaltas, och afkastningen tillfaller donationsmottagaren. Då en stiftelse till en moske är skattefri, har under historiens lopp detta institut begagnats som ett medel mot konfiskation och utpressning, i det privatpersoner delvis plägat afstå sina gods åt moskeer och stiftelser under den formen, att egaren betalat 10—15 proc. af taxeringsvärdet och en låg årsränta, men f. ö. behållit nyttjanderätten och den öfriga delen af afkastningen. Stiftarens rättigheter öfvergå på hans direkta afkomlingar i obruten kedja; brytes denna, tillfaller egendomen oafkortad donationsmottagaren. Moskegodsen, som i Turkiet förvaltas af en särskild minister (jfr Nāzir), omfatta en högst betydlig del af turkiska rikets jord, som på detta sätt undandras beskattning, till stort men för finanserna; reformplaner ha visat sig praktiskt föga verksamma. H. S. N. 
<b>Wakidi,</b> Abu Abdallah Muhammed ibn Omar, arabisk historiker, f. 747 e. Kr. i Medina, d. 823 i Bagdad, var urspr. spannmålshandlare i Medina, men måste till följd af dåliga affärer lämna staden och begaf sig till Bagdad. Där blef han omhändertagen af vesiren Jahja ibn Chālid af Barmekidernas ätt, som bragte reda i hans affärer och gjorde honom till kadi. Hans förnämsta verk är <i>Kitāb el-maghāzi</i> (Boken om profetens fälttåg), utg. af A. von Kremer (”History of Muhammads campaigns, by Aboo ‘Abdollah Mohammad bin ‘Omar al Wakidy”, 1856, i ”Bibliotheca indica”) och i utdrag öfv. af J. Wellhausen (”Muhammed in Medina. Das ist Vakidi's Kitab al Maghazi in verkürzter deutscher wiedergabe”, 
page_number=196, index= - Wakidi, Abu Abdallah Muhammed ibn Omar - Vakkakoski (Vakkokoski) - Vakpati - Vaksala - Vaksamhet, Föreningen - Vaksdal mölle - Vaksjöberg - Vaksliden - Vakt - Vaktarrest - Vaktbricka - Vaktelkung - Vaktelsläktet 
1882). Andra historiska arbeten, som tillskrifvas honom (om den muhammedanska eröfringen af Syrien, af Egypten, af Mesopotamien o. s. v.), äro oäkta och härstamma tidigast från korstågstiden. 
H. S. N. 
<b>Vakkakoski</b> (Vakkokoski). Se Vackokoski. 
<b>Vakpati</b>, en indisk diktare, som lefde på 700-talet i Kanyakubja, författare till episka konstdikter på prakrit, af hvilka den mest bekanta är "Gaüḍavaho" (Gauḍadödandet), utg. af Shankar Paṇḍurang Paṇḍit (i "Bombay sanskrit series", n:r 34, 1887). Jfr Pischel, "Grammatik der prakritsprachen" (1900). 
K. F. J. 
<b>Vaksala</b>. 1. Härad i Uppsala län, ingår i länets mellersta domsaga samt Tiunda tingslag och fögderi och omfattar socknarna Gamla Uppsala, Vaksala och Danmark. 13,690 har. 3,816 inv. (1919). - 2. Kontrakt i Uppsala stift, omfattar de sex pastoraten Vaksala, Danmark, Gamla Uppsala, Fundbo, Lagga och Östuna, Rasbo och Rasbokil. 48,688 har. 8,898 inv. (1919). - 3. Socken i Uppsala län, Vaksala härad. 4,724 har. 1,582 inv. (1919). V. utgör ett prebendepastorat till 1:a teol. professuren vid Uppsala universitet, Uppsala stift, Vaksala kontrakt. Om kyrkans vackra altarskåp (från 1500-talet) se H. Cornell, "Vaksalaskåpets hemlighet" (i "Svensk tidskr.", 1919). 
<b>Vaksamhet</b>, Föreningen. Se Hvita slafhandeln, sp. 1428. 
<b>Vaksdal mölle</b>, Norge, ett af Europas största kvarnverk, ligger vid Sörfjorden, strax ö. om Bergen, och förmal 20,000 tunnor spannmål i veckan. Det inköptes af norska staten 1919. 
K. G. G. 
<b>Vaksjöberg</b>, kronopark i östra Åsele revir af Härnösands distrikt, Västerbottens län, har, enligt K. M:ts befallningshafvandes i Västerbottens län afvittringsutslag 23 dec. 1884 bildats af gammal kronomark. 2,526 har (1915). 
S-r. 
<b>Vaksliden</b>, kronopark i Västra Arvidsjaurs revir, Nedre Norrbottens distrikt, Norrbottens län, har enligt k. br. 20 okt. 1899 bildats vid afvittring af gammal kronomark. 13,384 har (1915). 
S-r. 
<b>Vakt</b>. 1. <i>Krigsv.</i>, hvarje truppstyrka, som utsättes på en bestämd plats för att bevaka någonting eller fullgöra ett visst uppdrag, t. ex. <i>kasernvakt</i>, <i>lägervakt</i>, <i>polisvakt</i> (under tåg eller järnvägstransport), <i>ordningshållningsvakt</i> o. d., eller undantagsvis som hedersbevisning för kunglig person eller högre befälhafvare, s. k. <i>honnörsvakt</i> (se d. o.). Den förnämsta vakten i en garnisonsort benämnes, om den står under officers befäl, vanligen <i>högvakt</i>, och alltefter vaktbefälhafvarens grad skiljer man mellan <i>officersvakt</i>, <i>underofficersvakt</i> eller <i>korpralsvakt</i> (den senare äfven kallad "underbefälspost" och vanligen underställd någon vakt, till hvilken dess rapporter o. d. ingå). Om <i>generalstabsvakt</i> se d. o. - Fullgörandet af vaktens uppdrag, vakttjänsten, är af stor betydelse både för vaktens egentliga uppgift och som en öfning för den viktiga bevakningstjänsten i fält. I en garnisonsort står vakttjänsten under kommendantens omedelbara inseende, eljest under högste befälhafvaren på platsen. Samma afdelning bestrider vanlig vakttjänst under 24 timmar i följd. Jfr Post (skiltvakt). 
2. <i>Sjöv.</i> Ombord å de flesta fartyg indelas 
dygnet till sjöss i 6 "vakter", hvar och en a 4 timmar (8 glas): <i>dagvakten</i> kl. 4-8 f. m., <i>förmiddagsvakten</i> kl. 8-12 midd., <i>eftermiddagsvakten</i> kl. 12-4 e. m., <i>plattvakten</i> ("plattfoten" l. "platten"), i två hälfter, för att förskjutning skall ega rum, den första kl. 4-6 e. m., den andra kl. 6-8 e. m., <i>första vakten</i> kl. 8-12 midn., och <i>hundvakten</i> kl. 12-4 f. m. Vaktmanskapet, eller det manskap, som "gör vakt", till skillnad från "frivaktarna", hvilka nattetid äro "vaktfria", indelas i två hälfter, <i>styrbords vakt</i> och <i>babords vakt</i>, hvilka aflösa hvarandra eller "taga emot vakten" vid ofvannämnda tider, då vaktombytena ega rum. Denna vaktfördelning kallas sjövakt till skillnad från den i hamn eller till ankars brukliga hamnvakten, då styrbords och babords vakter ha vakt hvar sitt dygn i sänder, nattetid (kl. 9 e. m.-5 f. m.) dock endast hälften af vaktstyrkan, den s. k. <i>natthamnvakten</i>. Besättningen säges "göra vakt om vakt" till sjöss, då den på ofvannämnda sätt är indelad i två delar, hvartill man på handelsfartyg fäster den betydelsen, att båda vakterna icke samtidigt skola vara i tjänstgöring. Underofficerarna göra i allmänhet och manskapet ibland vakt "på 3 kvarter", officerarna (befälet) på 3 eller 4 kvarter. Att börja vakttjänsten, sedan alle man varit i arbete, kallas att "sätta vakt". Jfr Kvarter 5 b) och Vakthafvande. 
1. C. O. N. 2. R. N.* 
<b>Vaktarrest</b>, <i>jur.</i> Se Arrest 1. 
<b>Vaktbricka</b>. Se Ringkrage. 
<b>Vaktelkung</b>, <i>zool.</i>, stundom förekommande namn på grässkäran (se Ängsknarrsläktet). 
<b>Vaktelsläktet</b>, <i>Ortygion</i>, <i>Coturnix</i>, <i>zool.</i>, ett släkte, tillhörande fam. rapphönsfåglar (<i>Perdicidae</i>) och ordn. hönsfåglar (<i>Galliformes</i>) inom fåglarnas klass. Nära öfverensstämmande med rapphönssläktet (<i>Perdix</i>), skiljer vaktelsläktet sig från detta förnämligast genom ringare storlek, genom de jämförelsevis längre och spetsigare vingarna, hvilkas tre första handpennor äro längst, och genom förekomsten af endast 10-12 stjärtpennor. Stjärten är nästan fullständigt dold under de förlängda täckfjädrarna. Fjäderbeklädnaden är mycket rikare än hos rapphönssläktet. Hufvudet är med undantag af ögonkretsen fjäderbeklädt. Näbben är kort och basen hög. Arter af detta fågelsläkte förekomma i skilda delar af världen, flertalet i de malajiska länderna och i Australien. Med afseende på lefnadssättet skilja sig dithörande fåglar ej oväsentligt från rapphönsen. De äro flyttfåglar, som lämna sina häckplatser om hösten för att tillbringa vintern under varmare luftstreck. De äro mindre sällskapliga än andra hönsfåglar, och i motsats till rapphönsen, som lefva i engifte, föredraga vaktlarna ett slags månggifte. De anträffas blott under flyttningarna i stora skaror. I Sverige förekommer en art, vanliga vakteln, <i>Coturnix communis</i> 
page_number=197, index= - Vaktelsläktet - Vakthafvande - Vakthund - Vakthytt - Vaktmanskap - Vaktmästare - Vaktparad - Vaktskepp - Vakttjänst - Vakuol, Saftrum - Vakupy - Vakuum - Vakuumbroms - Vakuum-ismaskin - Vakuummeter - Vakuumrör 
(<i>s. coturnix</i>; se fig.), som har kroppen ofvan rostbrun eller rostgrå, med svarta fläckar och gulaktiga längdstreck, samt ett gulaktigt streck längs hjässan och ett dylikt öfver hvartdera ögat. Längd 18 cm. I Sverige har vakteln sitt förnämsta tillhåll i Skåne, där den under de sista årtiondena tilltagit i mängd; dock finnes den häckande äfven långt upp i Norrland. Ej heller i Norges sydligare delar är den sällsynt. Dessutom anträffas denna art i större delen af Europas och Asiens tempererade delar; den öfvervintrar i Afrika och Indien. Företrädesvis trifves den på odlade fält, där den uppsöker sin föda, som består i åtskilliga slags frön, gräs, späda bladdelar äfvensom insekter. Fuktiga trakter undviker den. Den flyger fortare och skickligare än rapphönan. Enstaka individer tyckas nästan under hela året vara stadda på vandring, och äfven de, som under sommaren för fortplantningens skull äro bofasta på ett visst område, flytta ej bort samtidigt. Sålunda komma enligt Brehm somliga redan i slutet af aug. till Egypten, medan andra först i sept. anlända dit; men samtidigt finner man i Tyskland ännu rufvande honor och dunungar. Äggen, 8—12, äro gröngula samt beströdda med bruna och svarta fläckar; de läggas i en liten håla på åkern. Under flyttningstiden äro vaktlarna företrädesvis vid Medelhafvets kuster föremål för mycket liflig jakt, enär de lämna en synnerligen utmärkt stek. — Till ett särskildt släkte, dvärgvakteln (<i>Excalfactoria</i>), har man sammanfört de minsta vaktlarna, som finnas i södra och mellersta Asien samt i Australien. Om den s. k. tofsvakteln se d. o. L—e. 
<b>Vakthafvande,</b> <i>sjöv.</i>, hvar och en, som för tillfället har vakt. Med <i>vakthafvande officer</i> å ett örlogsfartyg förstås den i tjänsten äldste officeren på vakten eller kvarteret. Under sin vakt till sjöss är vakthafvande officeren företrädesvis chefen ansvarig för allt hvad han företar eller underlåter, äfven vid tillfällen, då förhållningsorder saknas. Till ankars däremot står han mera direkt under sekondens order. Han skall till chefen och sekonden inrapportera allt af vikt, som tilldrar sig under vakten, i enlighet med de föreskrifter, som anges i flottans tjänstgöringsreglemente. R. N.* 
<b>Vakthund,</b> <i>zool.</i> Se Hunden, sp. 1314. 
<b>Vakthytt,</b> <i>skpsb.</i> Se Hytt. 
<b>Vaktmanskap.</b> Se Vakt. 
<b>Vaktmästare.</b> 1. <i>Krigsv.</i> Se Wachtmeister. — 2. Tjänare vid domstol, ämbetsverk, annan offentlig inrättning eller enskildt företag m. m., hvilkens syssla är att ha vakt och vård om rummen, visa besökande till rätta, förmedla öfverlämnandet af handlingar, uträtta ärenden m. m. Dessutom finnas vaktmästare vid historiska slott (som förevisare), kyrkor (se Kyrkvaktare) och skolor, vidare som mottagare af öfverplagg eller inträdesbiljetter vid teatrar, konsertlokaler, restauranger o. d. Vaktmästare i statens tjänst antagas och afskedas (på grund af tjänstefel) af resp. ämbetsverks chefer och åtnjuta efter uppnådda 65 års ålder pension. En hela riket omfattande Statens vaktmästares förening bildades 1908. Statsvaktmästarna ha ingått till K. M:t med ansökan att som kår benämnas "tjänstemän af lägre grad", med personliga titeln "expeditionsbiträde". 
<b>Vaktparad,</b> i dagligt tal benämning på den vanligen af ett regementes spel företrädda truppafdelning, som afmarscherar till vakttjänstgöring i en garnisonsstad. Jfr Parad. 
<b>Vaktskepp,</b> <i>sjöv.</i>, ett å en redd eller i en hamn till ankars liggande äldre örlogsfartyg, som har till uppgift att utöfva ett slags polistjänst i hamnen, visitera in- och utgående fartyg, då anledning därtill förefinnes, indrifva vissa umgälder samt biträda ankommande örlogsfartyg med råd och upplysningar. Vaktskeppet är stundom tillika försedt med reservförnödenheter och proviant för att därmed bispringa behöfvande fartyg. R. N.* 
<b>Vakttjänst.</b> Se Vakt. 
<b>Vakuol</b> [-uål], Saftrum, <i>bot.</i>, i icke embryonala cellers protoplast förekommande hålrum, fyllda med vatten och däri lösta ämnen (cellsaft), såsom salter, socker, färgämnen och garfämnen (se Cell 2, fig. 1 <i>B</i>), eller däri liggande fasta ämnen, t. ex. stärkelsekorn. I äldre celler äro vakuolen eller vakuolerna ofta så stora, att protoplasten är reducerad till ett tunt, cellväggen beklädande skikt (den s. k. primordialsäcken; se Turgor, fig. 1). Den protoplasmatiska hinna, som närmast omger vakuolen, kallas tonoplast och är af samma beskaffenhet som protoplastens yttersta, intill cellväggen liggande skikt. Pulserande l. kontraktila vakuoler, som finnas hos flagellater, peridineer, volvokaceer och andra algers samt svampars själfrörliga celler, äro helt små vakuoler, som med bestämda mellanrum tyckas försvinna och nybildas. G. L—m. 
<b>Vakupy,</b> stad. Se Reichstadt. 
<b>Vakuum</b> (lat. <i>vacuum,</i> tomrum), <i>fys.</i>, kallas ett rum, i hvilket ingen materia befinner sig. Absolut vakuum finnes endast i världsrymden, men med tillhjälp af moderna, kraftigt verkande luftpumpar (se d. o.) kan man dock komma ett sådant vakuum mycket nära. Med tillhjälp af molekylarluftpumpen (se d. o., Suppl.) har man kunnat nedbringa gastrycket ända till 0,0000002 mm. Då energiutbredning genom strålning kan försiggå genom världsrymden och elektriska och magnetiska krafter likaledes kunna fortplanta sig genom vakuum, har man för förklaringen häraf antagit, att i alla kroppar och äfven i tomrummet finnes ett ovägbart ämne, etern (se d. o.), i hvilket dessa företeelser försiggå. Om Torricelliska vakuumet (tomrummet) se Torricellis försök. T. E. A. 
<b>Vakuumbroms.</b> Se Broms (äfven i Suppl.). 
<b>Vakuum-ismaskin,</b> <i>tekn.</i> Se Ismaskin, sp. 982. 
<b>Vakuummeter,</b> <i>fys.</i> So Manometer, sp. 805. 
<b>Vakuumrör,</b> <i>elektrot.</i>, ett slags evakuerade urladdningsrör, med hvilkas hjälp man kan förstärka svaga växelströmmar. Benämningen vakuumrör förekommer rätt allmänt, men eger ej stadgadt burskap. Andra ofta brukade benämningar på dessa rör äro förstärkarrör, katodstrålreläer, audioner, pleiotroner; den sistnämnda, som betyder förstärkare, den rationellaste, stammar från amerikanen Langmuir, som åstadkommit hufvudarbetet vid pleiotronernas teoretiska och praktiska utbildning. Före Langmuir hade amerikanen de Forest och wienaren v. Lieben konstruerat förstärkningsrör, som dock voro behäftade med svåra brister. Under 
page_number=198, index= - Vakuumrör 
Världskriget föranledde krigarnas behof att uppfatta svaga elektriska signaler, att förstärkarappaterna hastigt bragtes till hög teknisk fulländning. Af tyskar, t. ex. Schottky, utfördes därvid det viktigaste principiella arbetet. Vakuumrören verka medelst <i>glödelektrisk ström,</i> d. v. s. en elektronström, som genom omgifvande gas eller vakuum kan sugas från en glödande metall. En normal pleiotron består (se fig. 1) af ett starkt evakueradt glaspäron <i>P,</i> som innehåller en anod <i>A</i> (på fìg. två plattor), ett galler <i>G</i> och en glödtråd (den <i>V</i>-formigt utspända glödtråden omslutes på fig. af gallret, som bildas af en på en glasram <i>R</i> upplindad metalltråd). Anod, galler och glödtråd ha tilledningar utifrån. Glödtråden är kort, så att upphettningsströmmen vållar ett obetydligt spänningsfall i densamma. Fig. 2 visar en typisk förstärkaranordning med vakuumrör. Upphettningsströmmen lämnas af batteriet <i>Bh.</i> Anoden <i>A</i> hålles medelst batteriet <i>Ba</i> på en gentemot glödtråden positiv medelpotential (vanl. 50 till 200 volt). Gallret <i>G</i> har ungefär samma medelpotential som glödtråden; eventuellt får det genom ett litet batteri <i>Bg</i> en något lägre medelpotential. Gallret afskärmar till stor del det strömsugande fält, som anodens positiva laddning söker åstadkomma invid glödtråden. Om nu gallrets spänning växlar, t. ex. genom en växelspänning, som öfver transformatorn <i>Tg</i> meddelas detsamma från primärströmmen i <i>S1,</i> så afskärmas anodfältet växlande mer och mindre. Detta vållar en motsvarande variation hos anodströmmen, d. v. s. den glödelektriska elektronström, som af det genom gallermaskorna nedgripande anodfältet suges från glödtråden till anoden. Medelst transformatorn <i>Ta</i> omsättas anodströmmens pulsationer till i <i>S2</i> utgående växelström. Tack vare gallrets låga potential har detta ingen eller ringa benägenhet att öfvertaga en del af den glödelektriska strömmen. Man kan därför med obetydlig strömåtgång meddela gallret genom <i>Tg</i> upptransformerade spänningsvariationer, som förmå styra anodströmmen, så att dess pulsationer liksom den utgående växelströmmen representera en betydligt större energi (100 till 1,000 gånger större) än den, som används i <i>S1</i> för att påverka gallret. Häri består pleiotronernas förstärkande förmåga, Nämnas bör, att en glödtråd med viss yta och viss temperatur ej kan lämna glödelektrisk ström öfver ett visst s. k. mättnadsvärde. Man kan använda pleiotronen som förstärkare blott så länge anodströmmen aldrig når mättnadsgränsen. Fig. 3 visar ett kopplingsschema, hvari ett vakuumrör används som generator af högfrekvent växelström. Vi se till höger en antenn i serie med två spolar samt en sådan stor kapacitet emot jordytan, som kallas motvikt. Antennen utgör en s. k. svängningskrets, hvars egensvängning är bestämd af antennens egen kapacitet samt dess och spolarnas själfinduktion. Tack vare induktion mellan spolarna <i>Ta</i> erhåller antennkretsen impulser till elektriska svängningar från pleiotronens anodström. Medelst induktion mellan spolarna <i>Tg</i> påverkar åter antennströmmen gallrets spänning, så att denna å sin sida tvingar anodströmmen att fortsätta sina det hela drifvande växlingar. På bekostnad af energien från batteriet <i>Ba</i> kommer pleiotronen sålunda att generera högfrekvent växelström, hvilken man i det uppritade fallet tillgodogör sig i antennen och i den från denna utgående strålningen. Pleiotronernas viktigaste tekniska användningsområde är telefonien och telegrafien. — Den 1919 inrättade direkta telefonförbindelsen Stockholm—Berlin verkar med förstärkaranordningar i Malmö och Stralsund. Den trådlösa telefonien har blifvit rätt lämpad för allmänt bruk först genom vakuumrörens hjälp. Man Fig. 1. Fig. 2. Fig. 3. 
page_number=199, index= - Vakuumrör - Vakuumseparator - Vakuumspektrometer - Vakuumturbin - Wak-wakland - Vakyf - Vakö - Val- - Val 
använder sändarkoppling t. ex. enligt fig. 4. Denna koppling är af samma typ som i fig. 3 med den skillnad, att en mikrofon vid <i>M</i> öfver transformatorn <i>T</i> kan föranleda lågfrekvent (med ljudets frekvens) växelspänning hos gallret, hvilken lagras öfver gallrets högfrekventa växelspänning (spolarna <i>D</i> skydda <i>M</i> mot högfrekvens, och kapaciteten <i>k</i> släpper högfrekvensen förbi <i>T</i>). Pleiotronens generatorverkan minskas hvarje gång lågfrekvensen sänker gallrets medelspänning. Samtidigt försvagas däraf de högfrekventa svängningar antennen utsänder. Mottagaren får alltså högfrekventa svängningar växlande i styrka i takt med de lufttrycksväxlingar, som utgöra det ljud, som intalas i mikrofonen. Med hjälp af detektorer (se Telegraf, sp. 749) kunna dessa styrkeväxlingar afhöras som tal i mottagarens telefon. Vanligen förstärkes denna talström med pleiotroner, innan den når telefonen. Tack vare pleiotronerna ha radiotelefoniens sändare blifvit billiga och lättskötta samt dess mottagare vederbörligen känsliga. — Inom den trådlösa telegrafien användas vakuumrör som sändare för smärre och medelstora stationer. I mottagarna förekomma de allmänt, dels ersättande andra detektorer, dels förstärkande mottagarens ström. Särskildt viktig är användningen af pleiotroner som generatorer af mottagarnas lokala högfrekvens vid den s. k. sväfningsmetoden (jfr Telegraf, sp. 751—752) — Vissa förstärkande vakuumrör äro försedda med två galler. — Man har konstruerat vakuumrör, som arbeta med ljuselektrisk ström i st. f. glödelektrisk. Dessa ha emellertid icke fått någon praktisk betydelse. — Litt.: Afhandlingar i "Jahrbuch der drahtlosen telegraphie" och i "Archiv für elektrotechn." för 1919 och 1920; R. Holm, "Glödelektriska förstärkningsrör" i bil. till Telegrafverkets cirkulär 1919 och i "Tidskr. för elementär matematik o. s. v." 1920. R—r H. Fig. 4. 
<b>Vakuumseparator.</b> Se Centrifug. Suppl. 
<b>Vakuumspektrometer,</b> <i>fys.</i>, en i ett lufttomt rum innesluten spektrometer (se Spektroskopiska apparater). Sådana spektrometrar användas särskildt vid undersökning af ultraviolett ljus (se d. o.), som starkt absorberas af luften. Äfven vid undersökning af röntgenstrålar af stor våglängd måste vakuumspektrometrar af samma skäl användas. Se vidare Röntgenspektrum, Suppl. T. E. A. 
<b>Vakuumturbin.</b> Se Turbinmejeri, sp. 351. 
<b>Wak-wakland,</b> ett hos arabiska geografer förekommande mytiskt land i östern (i "Tusen och en natt" ofta kalladt endast Wak), hvilket moderna forskare velat identifiera med någon af Öst-Asiens öar eller ögrupper, särskildt på grund af namnlikheten med Wakoku, äldre benämning på Japan. A. N—d. 
<b>Vakyf.</b> Se Vakf. 
<b>Vakö,</b> torfmossar i Kronobergs län, nära Hököns station på Sölvesborg—Olofström—Elmhults järnväg, omfatta en areal af omkr. 1,800 tld med 3—4 m. djup. För att tillgodogöra sig torfven bildades 1914 A.-b. Vakö torfpulverfabrik med ett kapital af lägst 800,000 kr., högst 2 mill. kr. Bolaget tillverkar dels torfpulver (se d. o.) enligt Porats metod med en beräknad årsproduktion af 25,000 ton, dels torfbriketter (se d. o.). En ångkraftstation å 550 hkr är uppförd, och för transport har till mossen framdragits ett järnvägsspår af normal spårvidd från Hököns station. 
<b>Val-</b> (jfr isl. <i>valr</i>), "de på slagfältet fallne". Ordet förekommer nu endast i sammansättningar: Valborg, valkyrja, valplats (ty. <i>wahlstatt</i>). 
<b>Val.</b> 1. <i>Psyk.</i>, handling, hvarigenom man bestämmer sig för någondera af två eller flera möjliga bestämningsgrunder. Valet kan ske utan öfverläggning, godtyckligt, efter det vid tillfället starkaste motivet; eller det kan föregås af öfverläggning och stundom innebära val mellan olika motiv, hvarefter då valet mellan de olika föremålen eller handlingarna blir endast en tillämpning. I båda fallen innebär valet ett värderande, äfven om detta i förra fallet ej tar formen af ett bestämdt värdeomdöme. Man väljer något som det bland de olika möjligheterna värdefullaste. Valet kan aldrig vara blindt i den bemärkelsen, att man vore alldeles omedveten om de olika valbara möjligheterna; det sätt, hvarpå man därvid bestämde sig, förtjänade icke namnet val. Men väl kan man välja, utan att veta, hvarför man väljer det eller det. Då man säges välja "mot bättre vetande", innebär detta, att man bestämmer sig efter lägre motiv, ehuru man vet, att man bort bestämma sig efter högre. Från Sokrates' regel, att "den, som vet det rätta, gör det rätta", finnas därför många undantag, ehuru kanske sällan eller aldrig hos honom själf. Sanningen i hans påstående ligger däri, att handlandet mot bättre vetande är möjligt, endast då vetandet genom sin abstrakthet saknar den rätta personliga värmen och intensiteten och därför såsom motiv blir svagt. Se Frihet och Vilja. 
2. <i>Statsr.</i>, uppdragsinnehafvares tillsättning eller förslags upprättande för deras tillsättning af ett samhälles röstberättigade medlemmar (om valrättens förhållande till rösträtt se d. o.) eller genom en å samhällets vägnar beslutande valnämnd. 
page_number=200, index= - Val 
(Exempel på dessa olika slag af val ge riksdagsmannaval, prästval, val af biskop; se dessa ord.) Val kan ske antingen genom formlig omröstning, <i>öppen</i> eller <i>sluten</i> (den senare medelst slutna och omärkta namnsedlar, hvilken metod till skydd för väljarnas själfständighet numera alltid brukas vid formlig omröstning vid riksdagsmannaval) eller genom acklamation (se Omröstning, sp. 707). Valinstitutionen kan komma till användning såväl inom fria föreningar och bolag som inom kommunen och staten. Att så sker inom de två sistnämnda samhällsformerna, är ett väsentligt villkor för folklig själfstyrelse, och af de regler, som gälla för kommunala val och politiska val, framför allt för riksdagsmannaval, beror i hög grad statsskickets karaktär. Det är därför förnämligast sådana regler, som i den följande framställningen behandlas. — Flera olika valsystem ges. Ett är klassval (se d. o.), och genom sådana bildades de forna ståndsriksdagarna, åtminstone delvis. Då ståndsförfattningen (se d. o.) under 1800-talet allmänt i följd af liberalismens anlopp afskaffades, blef de samfällda valens system rådande. Enligt detta rösta alla väljare tillsammans, blott fördelade på lokala <i>valkretsar,</i> stundom dock äfven, för rösternas afgifvande, på underafdelningar af dessa, s. k. <i>valdistrikt</i> (vanligen sammanfallande med valkretsens kommuner). En del valmän kunna dock äfven då ha annan valrätt än andra, i det att t. ex. gifta valmän och valmän med vissa ekonomiska eller kulturella kvalifikationer få afge mer än en röst. Detta kallas pluralvalsystem (se d. o. och Belgien, sp. 1254 o. 1261). I Sverige egde en dylik röstkumulering för högre inkomst rum till 1918 vid kommunala val och därigenom medelbart vid Första kammarens bildande. (Se Riksdag, sp. 339, och Kommunal röstskala.) Har hvarje valman blott en röst, säges lika valrätt vara rådande. Vare sig valsättet är det ena eller andra af nu angifna slag, måste genom författningsbestämmelse fastslås, hvilka medborgare ega valrätt, och öfver dessa upprättas <i>röstlängd</i> (se d. o.). Som allmän regel gäller, att valrätten inträder först vid en viss ålder samt att vanfrejdade och de, som ej själfva råda öfver sin ekonomi, äro därifrån uteslutna. På sina ställen gäller också som villkor för valrätt fullgörande af skatte- och värnplikt. Finnas inga andra inskränkningar i den politiska och kommunala valrätten än dessa, har den betecknats som allmän, äfven fast i regel kvinnor ända till senaste tid varit uteslutna därifrån. Vanligen har emellertid för valrätt fordrats äfven en viss förmögenhetsställning, <i>census,</i> och i en del stater vissa bildningskvalifikationer. I sådant fall kallas valrätten inskränkt i motsats till allmän. Klassvals- och pluralvalsystem samt inskränkt valrätt afse att främja aristokratiska, konservativa eller plutokratiska inflytanden på det offentliga lifvet, och därpå att dessa system nu mera fått ge plats åt de samfällda, lika och allmänna valsätten, beror väsentligen den moderna demokratiska utvecklingen. — Om valkretsarna utse blott en representant hvar, kallas de <i>enmansvalkretsar,</i> och om de ega utse flera, <i>flermansvalkretsar,</i> i hvilket fall valet blir ett s. k. <i>listval</i> (se d. o.). Om valets utgång bestämmes af <i>röstpluralitet, relativ</i> eller <i>absolut</i> (se Majoritet), råder majoritetsvalprincip. Vid stor röstsplittring kan emellertid då en relativ majoritets seger innebära, att i själfva verket en minoritet af valkretsens valmän afgör valet (minoritetsval). Två sätt ha användts häremot. Det ena är, att röstsplittringen begränsats därigenom, att valbarheten inskränkts till uppställda <i>kandidater</i> (se d. o.). Det andra är, att som villkor för valets giltighet föreskrifvits absolut majoritet och, om sådan ej ernåtts, omval - vanligen mellan dem, som erhållit de flesta rösterna. Majoritetsvalprincipen medför emellertid alltid, att besegrade minoriteter bli orepresenterade, och särskildt är detta obilligt i flermansvalkretsar, hvilkas folkmängd naturligtvis är större än enmansvalkretsars och i hvilka därför stora mängder valmän kunna bli orepresenterade. Ja, om samma parti får öfverhanden i ett lands flesta valkretsar, så blir det härskande i riksförsamlingen, äfven om de besegrade minoriteterna äro så stora, att de tillsammans innefatta flertalet af landets väljare. Då leder majoritetsvalprincipen rent af till minoritetsvälde. De brister, som sålunda vidlåda majoritetsvalen, ha framkallat yrkanden om dessas utbytande mot proportionella val (se d. o.), och på sådana grundade valordningar ha under senare tid införts i många länder. Det proportionella valsystemet förutsätter flermansvalkretsar, men åstadkommer, att dessa bereda skydd åt minoriteternas rätt i st. f. att, förbundna med majoritetsprincipen, undertrycka den. Hos oss föreslogs i en k. proposition 1896 införande af proportionell valmetod till Andra kammaren, dock blott i större städer, men förslaget antogs ej af riksdagen. 1909 genomdrefs dock ett proportionellt valsätt (om dettas anordning se Riksdagsmannaval, sp. 350-351) som regel för hela landet vid båda kamrarnas bildande samt dessutom vid landstingsmanna- och stadsfullmäktigeval, och 1918 utsträcktes det villkorligt äfven till landskommunernas val. — Slutligen kan valsättet vara omedelbart eller medelbart. Vid det förra förrätta de röstberättigade själfva valet, vid det senare utse de förtroendemän, som sedan å deras vägnar förrätta det. I förhållande till dessa kallas de <i>urväljare</i> och deras valförsamlingar <i>primärförsamlingar.</i> Ha de vid medelbara val utsedde förtroendemännen blott att förrätta val å primärförsamlingens vägnar, kallas de <i>elektorer</i> och åtskiljas då efter förrättade val (t. ex. vid presidentval i Nord-Amerikas förenta stater). Stundom ha de emellertid äfven andra uppgifter att fylla och bilda då fasta kårer (t. ex. våra landsting, se d. o.). - Val anordnas och förrättas af därtill bestämda <i>valstyrelser,</i> som kunna vara kommunala myndigheter, statsämbetsmän eller väljarkårens ordförande. - <i>Vals giltighet</i> kan pröfvas dels i besvärsväg hos vederbörande ämbetsmyndighet (svenska riksdagsmannavals hos Regeringsrätten, se d. o.), dels, då det gäller val af folkrepresentant, af den kammare, till hvilken valet skett. - Vanligen, men ej alltid, sammanfaller rätten att väljas, den s. k. <i>passiva valrätten,</i> med rätten att välja, den s. k. <i>aktiva.</i> Den senare kan vara mera inskränkt, t. ex. då väljare måste vara bosatta inom valkretsen eller valdistriktet, men ej den, som skall väljas. Hos oss är detta särskildt fallet vid val till Första kammaren, då valbarheten är utsträckt till hela riket. Annars är det vanliga, när 
page_number=201, index= - Val - Val (zoologi) - Val (80 stycken) - Vala - Va la banque - Valack (Vallack) - Valacker - Valadon, Emma - Walafrid Strabo - Valahary - Valahica - Valais 
olikhet förekommer, att den passiva valrätten är mera inskränkt - t. ex. genom högre åldersstreck eller genom vissa censusbestämmelser. Såtillvida är också i Sverige den passiva valrätten till Första kammaren mera inskränkt än den aktiva. - Tiden för valens giltighet kallas <i>valperioder</i> och är, hvad riksdagsmanna- och kommunala uppdrag angår, på olika sätt bestämd i olika länders lagar. Vid periodens slut eller dess afbrytande genom kammarupplösning anställas nya val. Afgår riksdagsman utan kammarupplösning under perioden, ersattes han för återstoden af denna genom partiella nyval eller genom suppleant. 
Tillsättande af jurymän kallas val, men är af annan beskaffenhet än hvad här ofvan i enlighet med det vanliga språkbruket betecknats med denna term. Se härom Jurydomstol. 
1. S-e. 2. S. B. 
<b>Val</b>, <i>zool.</i> Om ord, sammansatta med val (valdjuren o. s. v.), se Hvaldjuren o. s. v. 
<b>Val</b> (no. <i>vol</i>, da. <i>ol</i> l. <i>oel</i>; antagl. af fnisl. <i>vǫlr</i>, genit. <i>valar</i>, käpp, ty fisken träddes upp på en käpp), 80 stycken (vid räkning af sill och strömming). Jfr Kast. 
<b>Vala</b> (fnisl. <i>vǫlva</i>, af <i>vǫlr</i>, staf, trollstaf), sierska, som i profetisk extas skådar in i framtiden. Flera valor (volvor) omtalas i den fornnordiska litteraturen. Mest bekant är den sierska, som uppträder i ”Valans spådom” (isl. <i>Voluspa</i>), den främsta af den äldre eddans dikter. Hur valan Torbjorg på Grönland gick till väga vid sitt siande, skildras i Erik rödes saga kap. 4. 
Th. W. (B-e.) 
<b>Va la banque</b> [bãk]. Se Va banque. 
<b>Valack</b>, stundom Vallack (ty. <i>wallach</i>, efter Valakiet, hvarifrån man i Tyskland fick sina första utskurna hingstar), kastrerad hingst. - Valacka, kastrera hingstar. - Valackare, person, hvars yrke är att kastrera hingstar. 
(B. C-m.) 
<b>Valacker</b>. Se Valaker. 
<b>Valadon</b> [valadå′], Emma. Se Theresa. 
<b>Walafrid Strabo</b> (”W. den skelögde”), tysk medeltidsteolog och latinskald, f. 808 (809), d. 849 som abbot i klostret Reichenau, var lärjunge till Rabanus Maurus och författade bl. a. <i>Glossa ordinaria</i>, som blef den mest använda kommentaren öfver bibeln under hela medeltiden, biografien <i>De vita Sancti Galli</i> samt flera nylatinska dikter, bland hvilka den märkligaste är <i>Hortulus</i> (en hexametrisk beskrifning på trädgårdsväxter och deras egenskaper, utg. senast 1834). Se Jundt, ”V. S., l’homme et le theologien” (1900). 
<b>Valahary</b>, distrikt och stad. Se Bellary. 
<b>Valahica</b>, inhemska namnet på Valakiet (se d. o.). 
<b>Valais</b> [valä], ty. <i>Wallis</i> (sannolikt af lat. <i>vallis</i>, dal), kanton i Schweiz, sluten kring Rhônes öfre lopp från källan till dess mynning i Genevesjön. 5,247 kvkm. Rhône-dalen (lat. <i>Vallis Poenina</i>) begränsas i n. af Bern-alperna, i s. af Wallis-alperna; från bägge sidorna strömma gletschrar ned mot dalbottnen. I själfva verket eger kantonen med sina 130 gletschrar (971,7 kvkm.) öfver hälften af hela gletscherarealen i Schweiz. De förnämsta äro Aletschgletschern (se d. o.) och Gornergletschern. Snögränsen ligger nära 3,000 m. ö. h., men många gletschrar gå ned till 1,800 m., Aletschgletschern ända till 1,353 m. Skogsgränsen ligger omkr. 2,200 m. ö. h., sädesodlingen går upp till 1,800 m. och 
vinrankan till 950 m. ö. h. Inom kantonens område ligger den högsta punkten i Schweiz (Monte Rosa, Dufourspetsen 4,638 m.), medan Genevesjöns yta ligger endast 375 m. ö. h. Det egentliga kultiverade området är gifvetvis Rhônedalen. Af kantonens hela areal äro 45 proc. improduktiv mark, mera än i någon annan kanton med undantag af Uri, och 14,9 proc. skog. 1916 uppgick befolkningen till 138,000 pers., hvaraf 98,4 proc. katoliker, 1,4 proc. protestanter. 65,2 proc. tala franska, 30 proc. tyska och 4,8 proc. italienska. Språkgränsen mellan det tyska, öfre V., och det franska, nedre V., går vid Siders tvärs genom Rhônedalen. Kantonen lämnar otillräcklig spannmålsafkastning, men vin och frukt (i de varmaste trakterna äfven sydfrukter) utöfver det egna behofvet. Bergsbruket lämnar antracit samt kalksten och skiffer. Industrien är obetydlig. Mineralkällorna vid Leuk och Saxon äro mycket besökta, och om sommaren går liflig turisttrafik genom kantonen. En järnväg (från Dijon och Lausanne) leder genom V. längs Rhônedalen uppåt mot Brig. Där begynner den berömda Simplontunneln till Tocedalen och italienska orten Domodossola (fullb. 1906, 19,731 m. lång, 705 m. ö. h.). Författningen af 8 mars 1907 är rent demokratisk med obligatoriskt referendum för lag- och författningsändringar samt rätt för folket att ta initiativ till sådana på begäran af resp. 4,000 och 8,000 medborgare. Lagstiftande makten utöfvas af "stora rådet" (<i>grand conseil</i>), som väljes för 4 år direkt af alla medborgare till ett antal af 1 för hvart tusental. Regeringen består af ett "statsråd" (<i>conseil d'etat</i>) på 5 medl., valda för 4 år af "stora rådet", som äfven tillsätter kantondomstolen och väljer 3 medl. i Schweiz' ständerråd. V. har 6 representanter i schweiziska nationalrådet. Administrativt delas det i 13 distrikt under hvar sin ståthållare och 166 kommuner. I kyrkligt hänseende bildar V. biskopsstiftet Sion, med undantag af det själfständiga klostret S:t Maurice, till hvilket hör hospitiet på Stora S:t Bernhard. Den enda staden af någon betydenhet är hufvudstaden, Sion. 
Vallis Poenina eröfrades af romarna 57 f. Kr. och romaniserades fullständigt. Senare eröfrades dalen af burgunderna och 534 tillika med det öfriga västra Helvetien af frankerna. Efter karolingiska rikets delning blef V. 888 en del af Transjuranska Burgund och kom, då kejsar Konrad II blef konung af Burgund, 1032 under Tyska rikets länsöfverhöghet. 1473 slöto biskopen af Sion och öfre V. ett försvarsförbund med Bern och Luzern, deltogo i striden mot Karl den djärfve samt eröfrade från Savojen 1475-76 nedre V., hvilket behandlades som eröfradt land. 1513 erkändes V. af Edsförbundet som "zugewandter ort". Strängt katolskt, fördref V. reformatorerna. Då fransmännen 1798 inryckte i V., hälsades de i den nedre dalen som befriare, men rönte tappert motstånd i den öfre. Vid upprättandet af Helvetiska republiken blef V. egen kanton, i hvilken öfre och nedre dalen hade samma rättigheter. Det förklarades 1802 för en från Helvetiska republiken skild, oberoende republik, men inkorporerades 1810 med Frankrike som <i>departementet Simplon</i>. 1815 lades V. som kanton till Edsförbundet, men häftiga författningsstrider höllo sedermera på att klyfva den 
page_number=202, index= - Valais - Valaker (Valacker, Volocher) - Valakhilya - Valakiet 
i två halfkantoner. Ultramontanerna ha haft mäktigt inflytande inom V., som var en bland stiftarna af Sonderbund (se Schweiz, sp. 1287) och den sista af dess medlemmar, som underkastade sig. A. N—d. 
<b>Valaker</b> (Valacker, Volocher), ett af slaverna, antagligen med anslutning till germanskt språkbruk (jfr <i>Välskland</i> för Italien, <i>Valland</i> för Frankrike, <i>valloner</i> som benämning på Belgiens romanska befolkning), nyttjadt namn som gemensam beteckning för latintalande stammar på Balkan-halfön, hvilka själfva kalla sig <i>rumuni</i> l. <i>rumeni</i> och äro bosatta dels n. om Donau, där hufvudmassan bor (i Moldau, Valakiet och Siebenbürgen), dels s. om nämnda flod (storvalaker, kutzovalaker, maurovalaker), där de sammanfattas under det gemensamma namnet tsintsarer. Se vidare Morlacker, Rumäner, Tsintsarer och Valakiet. Jfr Jung, "Anfänge der romanen", Pič, "Über die abstammung der rumänen" (1880), och Xenopol, "Les roumains au moyen âge" (1885), hvilka polemisera mot Roesler, som 1871 framställde det påståendet, att valakerna i Siebenbürgen och Rumänien ej härstamma från de romaniserade dacerna. 
Valaker l. volocher kallades ett lätt rytteri, som Karl XII efter ryssarnas och polackernas exempel uppsatte 1702. Det stod till en början under M. Stenbocks befäl, räknade då endast 200 man och var sammansatt af allehanda folk, bl. a. borgare i Krakau, i hvilken stad konungen låg den tiden. 1706 formerades 2 regementen valaker, under öfverstarna Sandul Kolza (fången 1708) och Andreas, hvilka regementen alltid utgjorde avantgardet och då fingo att kämpa med tsarens och konung Augusts valaker, som de ofta slogo. En stor del valaker följde Karl XII till Turkiet samt därifrån till Stralsund (1715) och Norge (1718). 
<b>Valakhilya,</b> <i>ind. litt.</i>, namn på en mindre samling vedahymner (11 till antalet), som bilda ett supplement till "Rigveda", antingen infogade i maṇḍala VIII som n. 49—50 eller efter maṇḍala X. K. F. J. 
<b>Valakiet</b> (rum. <i>Valahica</i>), den sydligaste delen af konungariket Rumänien, förr furstendöme (det ena af "Donaufurstendömena"), skiljes i ö. och s. af Donau från Dobrudscha och Bulgarien, i n. v. af Karpaterna från det genom Världskriget med Rumänien införlifvade Siebenbürgen och i n. dels af Karpaterna, dels af floderna Milkov och Sereth från Moldau. Areal 77,595 kvkm. Omkr. 4,700,000 inv. (1912). V. delas genom Donaus biflod Aluta i Stora (östra) V. (äfven kalladt Muntenia) och Lilla (västra) V. (äfven kalladt Oltenia) samt omfattar 17 kretsar. Hufvudstad: Bukarest. Om naturbeskaffenhet, befolkning, näringsgrenar o. s. v. se Rumänien. 
V. bildade sedan år 107 med Moldau en del af den romerska prov. Dacien (se d. o.), och romerskt språk vann där genom kraftig kolonisering stor spridning. Kejsar Aurelianus uppgaf 270 af strategiska skäl V. jämte det öfriga Dacien, och sedan invandrade dit först goter och därefter under den stora folkvandringen en rad af stammar: vandaler, markomanner, hunner, gepider, langobarder, avarer, bulgarer, slaver och, sedan 800-talet, ungrare och petjeneger samt, sedan midten af 1000-talet, kumaner. Under 1200-talet återinflyttade i stor utsträckning ättlingarna till de till bergstrakterna flyktade romaniserade dacerna samt andra latintalande stammar, hvilka af grannarna gemensamt benämndes <i>valaker</i> (se d. o.), och omkr. 1272 uppges valakerna, eller, såsom de själfva kalla sig, <i>rumuni</i> (<i>rumeni</i>), ha förenat sig under en furste (<i>voda</i>), som dock länge måste erkänna ungrarnas öfvervälde. Furstarna tillhörde dynastien <i>Basaraba,</i> som regerade från 1300 till 1659, då den utslocknade. Vojvoden Mircea (1386—1418) var den egentlige skaparen af furstendömet och gaf det dess största utsträckning (V., hertigdömena Fogaras och Omlas i Siebenbürgen, en del af Bulgarien med Silistria samt Dobrudscha). Vid Nikopolis (1396) blef han jämte Ungerns konung Sigismund slagen af turkarna, och under den därefter följande tiden voro de valakiske furstarna omväxlande Ungerns bundsförvanter och sultanens lydiga redskap. Vojvoden Vlad, äfven kallad <i>Draculu</i> ("djäfvulen") och <i>Kasikli-voda</i> ("pålvojvoden"; med anledning af det dödsstraff, spetsning å påle, han brukade använda), afslöt med sultan Muhammed II ett fördrag (1460), som i århundraden utgjorde grundvalen för furstendömets ställning till Turkiet. Sultanen blef genom detta V:s suverän och skyddsherre, mottog en årlig tribut och bekräftade valet af den vojvod, som adeln (bojarerna) och biskoparna utsågo, men egde ej att blanda sig uti furstendömets inre styrelse. Turkar skulle ej få bosätta sig inom V. Fördraget hölls dock föga i helgd. V. tjänade som genomgångsland för de turkiska expeditionerna till Ungern och Siebenbürgen samt trycktes af oupphörliga rekvisitioner. En ljuspunkt i landets dystra historia bildar Mihail Viteazuls (Mikael den tappres) regering (1593—1601). Denne V:s mest firade nationalhjälte var född 1558 och son till Petruschko, ban af Krajova. Han lyckades med hjälp af furst Sigismund Bathory af Siebenbürgen och engelske ambassadören i Konstantinopel, Edward Barton, göra sig till herre i V. och drog sedan fördel af kejsar Rudolfs segrar öfver turkarna för att skaffa sig en friare ställning. I förbund med Moldaus vojvod Mikael Aron lät han på en och samma dag ("den valakiska aftonsången" 13 nov. 1594) nedgöra alla turkar i de båda furstendömena. Därefter intog han fästningarna på högra Donaustranden, slog de turkiska härar, som sändes emot honom, vid Mantin (1595) och härjade landet ända till Balkan. Med sultanen träffade han 1597 en fredsuppgörelse och vann erkännande af sitt vojvodskap med ärftlig rätt. Sedermera lät han utropa sig till furste äfven af Siebenbürgen och Moldau, hvilkas furstar han förjagat, och förenade sålunda under sin spira hela Trajanus' Dacien. Han föll för en lönnmördares hand (19 aug. 1601). Mattias Basarab (1633—54) försvarade sitt land med kraft, ordnade förvaltningen, lät utarbeta en civil- och strafflag och trycka kyrkliga böcker på rumänska samt upprättade skolor, kyrkor och kloster. — Sedan 1659, då dynastien Basarab utslocknat, styrdes V. af vojvoder tillhörande grekiska familjer i Konstantinopel (s. k. fanarioter; se Fanar). Bland dem må nämnas Sjerban Kantakuzenos 
page_number=203, index= - Valakiet - Valakiska språket 
(1679—88), som arbetade mycket för odlingens framsteg och bl. a. lät öfversätta bibeln till rumänska. Han tvangs af turkarna att deltaga i belägringen af Wien 1683, men underhöll därvid hemliga förbindelser med de belägrade och upphöjdes sedermera af kejsaren till riksgrefve. Efter hans död skyndade bojarerna sig att välja hans systerson Konstantin II Brankovan (1688—1714) för att utestänga grekerna, och Porten bekräftade, för en betydande summa, hans val. Anklagad för hemliga stämplingar med tsar Peter, då denne efter Poltavaslaget ryckte an mot Turkiet (1711), samt med andra makter, förklarades han 1714 afsatt, fördes till Konstantinopel och halshöggs jämte sina fyra söner. V. förlorade därefter sista skymten af oberoende, ty sultanen utnämnde efter den tiden själf furstarna, som nu buro titeln <i>hospodar</i> och togos bland de mestbjudande fanarioterna (vanligen Portens tolkar eller andra hoftjänstemän), hvilka utsögo landet för att kunna betala sin värdighet. De utgallrade på 100 år nästan hela den inhemska adeln och ersatte den med bestickliga uppkomlingar från Stambul. Hospodarerna, som ömsevis tillhörde familjerna Maurokordatos, Rakovitsa, Ghika, Ypsilanti, Karadja, Sutzu och Moruzi, innehade makten vanligen endast ett par år, då de afsattes och fingo lämna plats åt en lyckligare medtäflare. Somliga återkommo dock till väldet, naturligtvis mot ny betalning till Porten, flera gånger, såsom Konstantin Maurokordatos, hvilken 1730—63 sex gånger var hospodar. Vid många tillfällen låg hospodarernas makt nere tillföljd af rysk ockupation, nämligen 1768—74, 1789—92, 1806—12, 1828—34, 1848—50, 1853—54. I freden i Kutschuk Kainardji (se d. o.) 1774 förmådde Ryssland Porten bl. a. att nedsätta tributen och erkänna det valakiska sändebudets i Konstantinopel folkrättsliga ställning samt ge Ryssland rätt att intervenera till furstendömets (liksom äfven till Moldaus) bästa. I själfva verket utöfvade Ryssland efter den tiden genom sitt sändebud i Konstantinopel protektorat öfver V. (och Moldau). Emellertid, då fanarioten Alexander Ypsilanti i spetsen för hetairian (se d. o. 2) 1821 sökte draga in V. i grekernas resning emot Porten, träffade han på motstånd hos ett rumänsk-nationellt parti, under ledning af Todor Vladimirescu, som ville "rensa V. från grekerna", men mördades genom deras anslag. Likväl hade Vladimirescus försök till följd, att Porten, förbittrad öfver det understöd hetairian fått af Moldau-hospodaren Mihail Sutzu och de i V. bosatte grekerna, beslöt ge hospodarvärdigheten endast åt inhemska. Grigore Ghika (se Ghika 3) utnämndes (1822); han ville reformer, men sträfvandena därefter afbrötos genom den ryska invasionen 1828. 1774 års fördrag hade lagt grunden till det ryska protektoratet, och hvarje senare rysk-turkisk öfverenskommelse (1779 i Konstantinopel, 1792 i Jassy, 1812 i Bukarest, 1826 i Akjerman, 1829 i Adrianopel, 1834 i Petersburg) utsträckte Rysslands maktbefogenhet på Portens och den valakiska frihetens bekostnad. 1832 oktrojerades en författning, "organiskt reglemente", af Ryssland, som äfven utnämnde hospodarer: Alexander Ghika (1834—42) och Georg Bibescu (1842—48), hvilka mottogo order från Petersburg. Det oaktadt utvecklade sig nationalkänslan. Under inflytande af de åter upprättade rumänska skolorna uppstod i V. och Moldau en litterär och politisk rörelse af nationell art, riktad mot de greciserade och förryskade bojarerna. Med anledning däraf läto ryssarna stänga de nationella skolorna i Jassy och Bukarest. Men den franska februarirevolutionen af 1848 lämnade ej heller Donau-furstendömena oberörda. Valakerna tvungo Bibescu att 23 juni s. å. underskrifva en ny författning, men kort därpå flydde han ur landet. En provisorisk regering tillsattes och offentliggjorde en mycket frisinnad författning. Men ryssar och turkar inryckte; det "organiska reglementet" återställdes, och enligt fördraget i Balta-Liman 1 maj 1849 ställdes hospodarerna, som utnämndes för 7 år, under uppsikt af en rysk och en turkisk kommissarie. Då ryssarna 1853 öppnade fientligheterna mot Turkiet genom inbrott i Donaufurstendömena, flydde hospodaren i V., Barbu Stirbeiu Bibescu (1849—56), till Wien, lämnande styrelsen åt ministrarna. Sedan ryssarna 1854 förmåtts att utrymma V., besattes det af österrikiska trupper, och hospodaren återvände. Genom Parisfreden 1856 ställdes furstendömena under de kontraherande makternas gemensamma garanti; Rysslands protektorat upphäfdes; Porten skulle fortfarande ha öfverhögheten öfver furstendömena, men förband sig att respektera deras själfständighet med afseende på den inre styrelsen. En europeisk kommission skulle samlas i Bukarest för att revidera de båda furstendömenas lagar och författningar i samråd med af Porten för detta ändamål sammankallade nationalråd ("divaner") från bägge furstendömena. Vid kommissionens sammanträde i sept. 1857 uttryckte nationalråden enhälligt önskvärdheten af furstendömenas förening till en enda stat, Rumänien, med gemensam representation och under styrelse af en ur någon af de regerande dynastierna i Europa vald furste. Men konferensen i Paris (aug. 1858) beslöt, att furstendömena skulle ha hvar sin för lifstiden utsedde hospodar och hvar sin representation samt att en centralkommitte skulle tillsättas i Foksjani att förbereda lagar af gemensamt intresse, hvilka skulle hänskjutas till de bägge representationernas afgörande. I enlighet därmed samlades i Bukarest och Jassy deputerade från de resp. furstendömena. Dessa valde enhälligt (Moldaus 17 jan. och V:s 5 febr. 1859) Alexandru Ioan Kusa till furste, och därmed var, trots den europeiska konferensen, en personalunion genomförd. Furst Kusas val godkändes sedermera såväl af traktatmakterna som af Porten. Om V:s senare öden se Rumänien (Historia); om de tidigare jfr äfven Moldau. Litt.: N. Iorga, "Mihail Viteazul" (1900), och "Geschichte des rumänischen volkes etc." (2 bd, 1905), de Martonne, "La Valachie. Essai de monographie geographique" (1903), och v. Wlislocki (i Helmolts "Weltgeschichte", bd 5, 1905). Jfr äfven litteraturanvisningar under Moldau och Rumänien. (V. S—g.) 
<b>Valakiska språket.</b> Se Rumänska språket och litteraturen. 
page_number=204, index= - Valamit - Valamo - Valangin - Valans spådom - Valaoritis (Balaorites), Aristotelis - Valaskialf l. Valaskialf - Valaze, Charles Éleonor du Friche de - Valbarhet - Walbeck, Henrik Johan 
<b>Valamit.</b> Se Valamo. 
<b>Valamo</b> [va'lamå], stort och berömdt grekisk-katolskt kloster på en af ett 30-tal större och mindre öar bestående skärgårdsgrupp i den djupa nordliga delen af Ladoga sjö i Sordavala socken af Viborgs län. Det ligger på 45 km. afstånd från Sordavala, med hvilket det har regelbunden ångbåtsförbindelse under sommarhalfåret. Berggrunden utgöres företrädesvis af diabas, som brutits sönder genom preglaciala förkastningar, hvarvid Ladogas botten sänkt sig och öarna blifvit kvarstående som horstar. På hufvudön, Valamo, når den högsta punkten 61 m. öfver Ladogas yta; på den vildsköna Helgonön (fi. <i>Pyhityssaari</i>) når berggrunden 40 m. samt sänker sig sedan mot ö. Stränderna äro flerstädes mycket branta, och ett kort stycke utanför stranden kan sjöbottnen sänka sig till 200 m. Diabasen har på några ställen blifvit sönderklyftad i tärningformade block, som likt murstenar äro radade på hvarandra. Vid deras ytterligare söndervittring bildas ett rödaktigt grus. I skärgårdens östra del anträffas bl. a. en rödbrun bergart, som fått namnet <i>valamit.</i> I dälderna ha ganska fruktbar lera och vittringsgrus afsatt sig. Klimatet är något mildradt genom den djupa sjöns inverkan. Så t. ex. isbeläggas stränderna något senare (i Jan.) än vid det närliggande Sordavala, och först i febr. bli isvägarna tillförlitliga, ehuru det kan hända, att hårda stormar bryta upp isen midt i vintern. Islossningen sker först i maj, och ännu i juni ser man drifis på Ladogas yta. De hårda stormarna hindra äfven skogens växt, så att trots munkarnas goda omvårdnad resliga furor finnas blott på väl skyddade ställen. V. har tack vare munkarnas pietet för naturen redan i flera århundraden utgjort en naturpark, och ganska frodig vegetation betäcker dess klippor, utom där vindarna omöjliggöra sådant. Mest finnes barrskog, men äfven lundartade formationer i skogsbrynen med rik örtvegetation. Dalarna äro omsorgsfullt odlade och förvandlade till åkrar eller trädgårdar. Kärren ha gjorts till betesmarker. Klostret får grönsaker, bär, rot- och trädfrukter från eget område. I den vilda floran märkas flera östliga arter. Faunan är så till vida egenartad, att rofdjuren utrotats så när som på räfvar, som tidtals åter invandra öfver isen. Skogsfågel och småfåglar äro fridlysta och rätt tama; detsamma är fallet med en del sjöfågelarter. Under Världskriget decimerades dock fågelskarorna något genom tjufskytte från militärens sida. V. gör ett imponerande intryck, när man närmar sig detsamma från sjösidan. Ur lummiga omgifningar resa sig ståtliga kyrkor, klosterbyggnader och pilgrimshotell (det största med plats för 200 pilgrimer). Den största kyrkan är Kristi förklaringskyrka med sitt 68 m. höga klocktorn, hvarifrån man har utsikt öfver hela skärgården. Dess 5 kupoler och tornet äro rikt förgyllda. Utom denna finnes ett 20-tal andra kyrkor och kapell. Enligt traditionen grundlades klostret 992 af två munkar, Sergej och Herman, från klostret Athos, som där samlade en skara eremiter omkring sig. Sannolikt fick det emellertid sin första organisation först 1329, då de kringboende karelarna till största delen voro kristnade. Då klostret låg intill gränsen mellan två riken, som sträfvade att utvidga sina områden, blef det ofta utsatt för krigiska öfverfall. Munkarna ha om dessa sina särskilda traditioner, hvilka icke öfverensstämma med historien. Så t. ex. berättas, att konung Magnus Eriksson 1350 med sin flotta försökte bemäktiga sig öarna, men att i följd af munkarnas böner flottan strandade och förgicks, hvarvid allt manskap drunknade, men konungen ensam räddades. Han öfvergick sedan, heter det, till grekiska tron och afled 1371. Hans graf med inskript om hans omvändelse visas ännu. 1578 och 1580 förstörde svenskarna klostret, hvilket dock efter freden i Teusina återuppbyggdes. Men 1610—11 ankommo nya skaror under Jakob De la Gardie och förstörde klostret i grund, hvarefter det någon tid låg öde. Först under Peter den stores tid blomstrade det åter upp. Under Världskriget och den ryska revolutionen undgick klostret större förödelse, ehuru en stor del af dess skatter förbrukades. 1920 erhöllo munkarna finsk medborgarrätt. Litt.: Y. Nielsen, "Valamo" (i "Det norske geogr. selsk:s aarbog"). J. E. R. 
<b>Valangin</b> [-lãʃä'], stad i schweiziska kantonen Neuchâtel, 4 km. n. v. om staden Neuchâtel, vid högra stranden af Seyon och foten af Chaumont. Omkr. 450 inv. V. var hufvudort i grefskapet V., som omfattade Val de Ruz och Clods de la Franchise, eller trakten omkring Chaux-de-Fonds, Locle och Brenets. Det tillhörde ett par grenar af huset Neuchâtel och förenades 1592 med furstendömet Neuchâtel. A. N—d. 
<b>Valans spådom.</b> Se Voluspa. 
<b>Valaoritis</b> (nygrek. namnform Balaorites), Aristotelis, nygrekisk skald. Se Nygrekiska litteraturen, sp. 206. 
<b>Valaskialf</b> l. Valaskialf, <i>nord. myt.</i>, är enligt Grimnismal och Snorres Edda en gudaboning, i urtiden konstnärligt uppförd och täckt med silfver. Hvilken gud den tillhört, är ovisst. Är det, såsom några antaga, Odens son, Vale, så betyder ordet eg. "Vales palats". En troligen oursprungligare redaktion af Snorres Edda uppger Oden som dess egare, och skulle detta vara riktigt, torde namnet möjligen betyda "de dödes palats", d. v. s. detsamma som Valhall. Jfr Hliðskjalf. Ad. N—n. 
<b>Valaze</b> [-ṡē], Charles Éleonor du Friche de, fransk politiker, f. 1750 i Alencon, d. 1793 i Paris, var advokat i sin födelsestad, blef 1792 led. af nationalkonventet, röstade för dödsstraff för Ludvig XVI, men med uppskof med straffets verkställande samt bekämpade i konventet häftigt Berget och Pariskommunen. Han häktades 1793 samtidigt med girondistledarna, dömdes till döden och begick då själfmord med en dolk midt under domstolsförhandlingarna. V. S—g. 
<b>Valbarhet.</b> Se Val. 
<b>Walbeck,</b> Henrik Johan, finländsk astronom, f. 11 okt. 1793 i Åbo, d. där (genom själfmord) 23 okt. 1822, blef student 1808 och magister 1815 samt docent i tillämpad matematik 1816, allt vid Åbo universitet. Han utgaf flera disputationer, förnämligast i astronomi; bl. a. tillämpade han sannolikhetskalkylen och minsta kvadratmetoden vid bearbetandet af observationsmaterialet. Universitetet egde då ännu blott obetydliga astronomiska instrument. Först 1817 beslöts uppförandet af ett observatorium, hvars förste föreståndare W. blef i egenskap af astronomieobservator. För 
page_number=205, index= - Walbeck, Henrik Johan - Val Bedretto - Valberg - Walberg, Karl Gustaf - Walberg, 1. Karl August - Walberg, 2. Frans Gustaf Emanuel - Valbert, G. - Val Blenio - Valbo - Valborg 
att anskaffa den modernaste utrustningen därför reste han till Tyskland, af hvars astronomer han blef högt skattad. Äfven med astronomen Struve i Dorpat trädde han i samarbete för att fortsätta i Finland dennes i Östersjöprovinserna påbörjade gradmätning. Under somrarna 1821 och 1822 utförde han, delvis jämte Struve, rekognosceringsarbeten för detta ändamål. W. var bl. a. korresp. led. af sv. Vet. akad. (1817) och led. af astronomiska sällsk. i London (1820). T. C. 
<b>Val Bedretto</b> [-tå]. Se Bedretto. 
<b>Valberg,</b> stad. Se Adelöf. 
<b>Walberg,</b> Karl Gustaf, vitterlekare, f. 28 sept. 1788 i Jönköping, d. 20 okt. 1821 i Stockholm, blef student i Lund 1805, tog 1808 i Uppsala examen till rättegångsverken, tjänstgjorde därefter i Stockholm och blef notarie i Stockholms stads Justitiekollegium. Hemfallen åt dryckenskap, råkade han i armod och förfall. Han åtog sig sakföraruppdrag äfven af sämre halt och skref dessemellan allvarliga dikter, som vittna om en ej ringa begåfning, samt skämtsamma, ofta osedliga alster för en dålig publik. W. utgaf tidningen "Nytta och nöje" (1810—11) och författade bl. a. <i>Svenska fält-sånger</i> (1812), <i>Sång öfver Grefve C. J. Adlercreutz</i> (1816), <i>Visor och sångstycken</i> (1818), <i>Uggelviksbalen</i> (1814—15), <i>Herdinnan vid Hagalund</i> (2 bd, 1816), <i>Engelbrecht Engelbrechtssons historia</i> (1817) och <i>Gustaf Wasas historia</i> (I, 1818). 
<b>Walberg.</b> 1. Karl August W., universitetslärare, filolog, f. 14 dec. 1827 i Särestads socken, Skaraborgs län, d. 14 okt. 1874 i Lund, blef student 1847, filos. doktor 1854, docent i grekiska litteraturen 1856 och höjersk adjunkt i samma ämne 1860, allt vid Uppsala universitet, samt erhöll grekiska professuren vid Lunds universitet 1869. Under en studieresa 1862—63 besökte W. äfven Grekland. Han tjänstgjorde som censor vid mogenhetsexamina 1864 —74 samt var led. af läroverkskommitteer 1865—66 och 1870—72. W. utarbetade i förening med K. V. Linder ett värdefullt <i>Svenskt-grekiskt lexikon</i> (1862), utgaf bl. a. en kritisk edition af Euripides' "Electra" (1869) och deltog verksamt i granskningen af bibelkommissionens öfv. af N. T:s böcker. Han var en synnerligen harmoniskt utrustad personlighet. — 2. Frans Gustaf Emanuel W., den föregåendes son, romanist, universitetslärare, f. 24 dec. 1873 i Lund, blef student 1892, filos. doktor 1900, docent s. å. och professor 1910 i romanska språk, allt vid Lunds universitet. Bland W:s många arbeten, som röra sig på skilda områden och som förvärfvat honom anseende som en lärd, skarpsinnig och samvetsgrann forskare, märkas den mönstergilla texteditionen "Le Bestiaire de Philippe de Thaun" (gradualafh., 1900), "Les Vers de la mort par Helinant" (i samarbete med F. Wulff, i "Societe des anciens textes", 1905), "Las Ordenes militares, auto sacramental de Calderon" (i "Bulletin hispanique", 1903—04), <i>Juan de la Cueva et son Exemplar poetico</i> (i "Lunds univ:s årsskr.", 1905), <i>Saggio sulla fonetica del parlare di Celerina-Cresta</i> (<i>alta Engadina</i>) (1907) samt artiklar och kritiker i vetenskapliga tidskrifter. W. förbereder sedan länge en edition af Guernes' de Pont-Sainte-Maxence "La Vie de S. Thomas le martyr", som inom kort är att förvänta. 1. (A. M. A.) 2. E. S—f. 
<b>Valbert</b> [-bär], G., pseudonym för Victor Cherbuliez (se denne). 
<b>Val Blenio</b> [-iå], dal. Se Blenio. 
<b>Valbo.</b> 1. Härad i Älfsborgs län, ingår i Nordals, Sundals och Valbo domsaga samt i Sundals fögderi och omfattar socknarna Torp, Valbo-Ryr, Färgelanda, Ödeborg, Högsäter, Rännelanda, Råggärd, Lerdal, Järbo, 73,067 har. 11,281 inv. (1919). — 2. Socken i Gäfleborgs län, Gästriklands östra tingslag. 54,750 har. 11,159 inv. (1919). V. utgör ett pastorat i Uppsala stift, Gästriklands östra kontrakt. 
<b>Valborg,</b> eng. och ty. <i>Walpu'rgis</i> (-<i>burgis</i>), <i>Walpu'rga</i> (-<i>burga</i>), helgon, dotter af en angel-saxisk ädling (enligt legenden konung Rikard), f. omkr. 710, blef nunna och kom omkr. 728, på tillskyndan af sin frände Bonifatius, till Thüringen i sällskap med sina bröder, Willibald och Wunnibald, samt blef abbedissa i det af bröderna grundlagda klostret Heidenheim (Württemberg), hvarest hon dog 25 febr. 779, hvilken dag i den katolska kalendern ännu bär hennes namn. Hennes reliker fördes 871 till Eichstädt, och 896 skrefs hennes legend under hopande af under. Redan under den tidigare medeltiden blef hennes kult vida utbredd. V. åkallades företrädesvis som främjerska af åkerfältens fruktbarhet. Den atmosfäriska afsättningen på hennes grafsten dyrkades och dyrkas alltfort som helgonets olja; hennes attribut äro en oljeflaska och tre sädesax. Kyrkor och kapell byggdes till hennes ära såväl i Tyskland (Walpurgis-kyrkan i Eichstädt) som i England, Frankrike och Nederländerna. V. vardt förklarad för helgon på 1 maj (däraf fordom kallad Valborgsmässan, Walpurgistag), och denna omständighet bragte hennes namn i förbindelse med den germanska hedendomens vid samma tid hållna vårfester, som i samband med häxtrons utveckling stämplades som häxförsamlingar. Särskildt trodde man, att på Valborgsmässonatten (mellan 30 april och 1 maj) häxorna redo på kvastar eller getabockar till de gamla offerplatserna, i synnerhet till Blocksberg (Brocken, den högsta spetsen af Harz, bekant bl. a. genom den fantastiska scenen "Walpurgisnacht" i Goethes "Faust"), och där drefvo ofog i djäfvulens sällskap (jfr Blocksberg). För att oskadliggöra spökeriet gjorde man larm (med rop, skott och hornlåt) samt tände eldar på höjderna. Sådan blef nämligen den kristna tidens förklaring af dessa till sitt ursprung hedniska vårseder. Äfven i Sverige, där Walpurgis blef känd genom de förste kristendomsförkunnarna, bibehålles flerstädes ännu denna sedvänja. I Uppsala firas Valborgsmässoaftonen (30 april) dessutom af studenterna med afsjungande af vårsånger på Slottsbacken, och denna afton utgjorde äfven en inledning till de festligheter och lekar, med hvilka maj månad förr plägade invigas (se Maj och jfr Uppsala studentsång). 
page_number=206, index= - Valborg - Valborgsmässan - Valbo-Ryr - Valboån - Val Bregaglia - Valbuena, Bernardo de - Valbuena, Antonio de - Walburgis - Valby - Val Camonica - Valcensus - Walch, Jacob - Walch, Johann - Walcheren - Walchia - Valckenaer, Lodewijk, Kaspar 
Se vidare Våreldar. — Om den s. k. Valborgs-noran ("nordan") se Luddenätter. (Hj. H—t. N. E. H.) 
<b>Valborgsmässan.</b> Se Valborg. 
<b>Valbo-Ryr,</b> socken i Älfsborgs län, Valbo härad. 8,673 har. 634 inv. (1919). Annex till Torp, Karlstads stift, Västra Dals kontrakt. 
<b>Valboån.</b> Se Dal, sp. 1132, och Kvistrumsälfven. 
<b>Val Bregaglia</b> [-ga'lja], dal. Se Bregaglia. 
<b>Valbuena</b> [-bo͡e'na], Bernardo de, spansk skald och prelat, f. 1568 i Valdepenas (Ciudad real), d. 1627 i Puerto Rico, där han var biskop. V:s poetiska arbeten äro den heroiska dikten <i>El Bernardo o Victoria de Roncesvalles,</i> hyllningsdikten <i>La grandeza mejicana</i> och <i>El siglo de oro en las selvas de Erifile.</i> Vid sidan af många skönheter finnas i dessa dikter många brister, som af nyare litteraturforskare påpekats. Se Rivadeneiras "Biblioteca de autores espanoles", bd 17. V. är intagen i Spanska akad:s "Catalogo de autoridades de la lengua". Ad. H—n. 
<b>Valbuena</b> [-bo͡e'na], Antonio de, spansk författare, f. 1844 i Pedrosa del Rey (Leon), begagnade pseudonymerna Juan Paseante, Venancio Gonzalez och Miguel de Escalada. Som politisk skriftställare framträdde V. först i karlisttidningen "La Lealtad" och 1868 med en broschyr <i>Sursum corda,</i> hvari han häftigt angrep revolutionen och förfäktade, att den enda lösningen vore en monarki Don Carlos. I den af V. ledda tidningen "La buena causa" fortsatte han sin kamp för karlismen, tills han 1870 måste emigrera till Frankrike. Vid återkomsten därifrån utgaf han i Bilbao tidningen "La voz de Vizcaya", som emellertid snart blef indragen, hvarefter han i 5 år var medarbetare i Madridtidningen "El Siglo futuro". V. egnade sig äfven åt litterär och språklig kritik med <i>Ripios aristocraticos, Ripios academicos, Ripios vulgares, Ripios ultramarinos</i> och med <i>Fe de erratas del Diccionario de la Academia,</i> en kritik af spanska akad:s ordboksarbete af 1884. F. ö. har V. publicerat odet <i>A Zumalacarregui</i> och novellsamlingarna <i>Capullos de novela</i> och <i>Novelas menores.</i> Ad. H—n. 
<b>Walburgis.</b> Se Valborg. 
<b>Valby,</b> till 1901 en förstad till Köpenhamn (7,500 inv.) och nämnda år inkorporerad med hufvudstaden (36,700 inv. 1916). Utom andra fabriker finnas två stora bryggerier, Gamle och Ny Carlsberg (se d. o.) med det väldiga Carlsberglaboratoriet, vidare J. Kr. Jacobsens (se Jacobsen 1) präktiga hem Carlsberg, som 1914 skänktes till bostad på lifstid åt en vetenskapsman eller konstnär (första gången åt H. Höffding, se denne) samt den af C. Jacobsen (se Jacobsen 2) uppförda praktfulla Jesuskyrkan (arkitekt: V. Dahlerup), hvartill sedan fogades det stora kyrktornet, i likhet med S. Marcos kampanil i Venezia. Då Karl X kom till V. backe och såg, att Köpenhamns förstäder voro brända, förstod han, att försvaret skulle bli allvarligt. E. Ebg. 
<b>Val Camonica,</b> dal. Se Camonica. 
<b>Valcensus,</b> viss förmögenhet för valrätt eller valbarhet. 
<b>Walch,</b> Jacob, målare. Se Barbari, J. de'. 
<b>Walch,</b> Johann, tysk målare, f. 1757 i Kempten, d. 1816 i Augsburg, studerade i Geneve, Wien och Rom samt målade goda miniatyrporträtt. Hans son Johann Sebastian W. (f. 1787, d. 1840) var likaledes porträttmålare i miniatyr samt egnade sig äfven åt glasmåleri, och dennes son Albert W. (f. 1815, d. 1882) utbildade sig i München under Cornelius och studerade historiemåleri i Rom. (G—g N.) 
<b>Walcheren,</b> den västligaste och betydelsefullaste af öarna i nederländska prov. Zeeland, 209 kvkm., 22 km. lång, 18 km. bred. Omkr. 55,000 inv. Under medeltiden var W. ännu ett för hafvets öfversvämningar utsatt, i flera stycken uppdeladt landområde, som emellertid senare genom skyddsvallar blifvit tryggadt mot stormfloder. I nordvästra delen af ön utgöra dynerna tillräckligt skydd. Där ligger den moderna badorten Domburg nära en plats, där på romartiden en betydande stad legat, från hvilken ruiner bl. a. af ett Nehalennia-tempel funnits ute i hafvet. Mot s. v. minskas däremot dynernas mäktighet, och där har man vid orten Westkapelle måst bygga en väldig damm, om hvilken man säger, att dess byggnads- och underhållskostnader motsvaras af dess egen massa i silfver. Midt på ön ligger hufvudstaden Middelburg, under Ostindiska kompaniets dagar en af den holländska republikens mest välmående handelsstäder. F. n. har den i betydelse trädt tillbaka för Vlissingen, öfverfartsorten till England. Det lilla Veere på nordsidan är bekant för sitt vackra rådhus. — Historiskt bekant är ön genom en expedition, som brittiska regeringen, orolig öfver de sjörustningar, som Napoleon förehade i Antwerpen, sommaren 1809 lät afgå till Scheldes mynning. Antwerpen, som under engelsmännens högst okloka dröjsmål utanför Vlissingen hunnit förstärka sin garnison och kalla Bernadotte med 30,000 man till hjälp, lyckades dock försvara sig, och bland de engelska trupper, omkr. 40,000 man, som förlagts på W., utbröt en härjande farsot, som tvang hela expeditionen att återvända, sedan den förstört fästningen Vlissingen och de etablissemang, som Napoleon där anlagt. A. N—d. 
<b>Walchia</b> Sternberg, <i>bot. paleont.</i>, ett för de permiska aflagringarna karakteristiskt barrträdssläkte, med utspärrade, tvåsidigt ställda, alternerande sidogrenar och spiralställda, vanligen skärformigt böjda, framåt riktade, kölade barr. De äggformade kottarna ha hos de flesta arterna sin plats i grenarnas spetsar; men som deras inre byggnad ännu ej är tillräckligt känd, är släktets systematiska ställning bland barrträden oafgjord. Dock har man vanligen sedan gammalt, på grund af en stor habituell likhet med <i>Araucaria excelsa</i> och andra arter af samma släkte, hänfört <i>Walchia</i> till araucariaceernas familj. Sannolikare är dock, att det är att anse som en af denna familjs förelöpare. A. G. N. 
<b>Valckenaer</b> [fa'lkənār], Lodewijk Kaspar, holländsk filolog, f. 1715, d. 1785, blef professor i grekiska språket vid universitetet i Franeker 1741 och i Leiden 1766. Han vann ett namn genom sina kritiska editioner af bl. a. Ammonius' "De vocabulorum affinium differentia" (1739), Euripides' "Phœnissae" (1755) och "Hippolytus" (1768), Theokritos' idyller (1773) samt undersökningen <i>De Aristobulo judaeo</i> (utg. 1806). V:s samlade "Opuscula" utkommo i Leipzig 1808—09 (i 2 bd). 
page_number=207, index= - Valckenaer, Lodewijk, Kaspar - Walckenaer, Charles Athanase - Valckenborch, Lucas van - Valckenburg, Theodor (Dirk) - Walcker, Elias von (Wolker) - Walcker, Eberhard Friedrich - Walcott, Charles Doolittle - Wald - Valdai - Valdai-bergen (Alauniska höjden) 
Biografi och bibliografi af J. Th. Bergman (1871). — Hans son Jan V. (f. 1759, d. 1821) vardt känd som juridisk författare och diplomat. (Hj. P—r.) 
<b>Walckenaer</b> [valknār], Charles Athanase, baron, fransk lärd, t 1771 i Paris, d. där 1852, studerade i Oxford och Glasgow, förordnades 1793 till uppsyningsman öfver militärtransporterna i Pyreneerna och idkade därefter tekniska högskolestudier. Han invaldes 1813 i Franska institutet, var mär i Paris' 5:e arrondissemang och generalsekreterare hos Seine-prefekten 1816—25, baroniserades 1823 och blef 1839 konservator för kartafdelningen vid k. biblioteket i Paris samt 1840 sekreterare på lifstid i Academie des inscriptions. W. införde i franska litteraturen den omfångsrikare biografien efter engelskt mönster genom sina arbeten <i>Histoire de la vie et des ouvrages de La Fontaine</i> (1820; 4:e uppl. 1858), <i>Histoire de la vie et des poesies d'Horace</i> (1840; ny uppl. 1858) och <i>Memoires touchant la vie et les ecrits de m:me de Sevigne</i> (6 bd, 1842—65), skrifna i en enformigt glättad stil. W. återställde originaltexten i La Bruyeres arbeten, som han utgaf 1845. På det geografiska vetandets område inlade W. förtjänst bl. a. genom arbetena <i>Le monde maritime</i> (4 bd, 1818), <i>Histoire generale des voyages</i> (21 bd, 1826—31) och <i>Geographie ancienne, historique et comparee des gaules</i> (3 bd, 1839; ny uppl. i 2 bd, 1862). Han utmärkte sig äfven som entomologisk författare, i <i>Histoire naturelle des insectes</i> (4 bd, 1836—47, jämte Gervais) och andra arbeten. 
<b>Valckenborch</b> [fa'lkenbårch], Lucas van, nederländsk målare, f. i Mecheln, d. tidigast 1598 i Tyskland, blef 1564 mästare i Mechelns Lukasgille. 1566 begaf han sig på vandring och besökte Antwerpen, Frankfurt a. M., Nürnberg och Linz. Hans små taflor — berglandskap med borgar och slott eller landtliga boningar med staffage ur det dagliga lifvet — äro sorgfälligt utförda. Taflor af honom finnas i Wien, Braunschweig, Madrid, Frankfurt, Köpenhamn m. fl. st. Hans son, Frederic van V. (f. 1570, d. 1623), målade i faderns maner. — Lucas' broder, Martin van V., f. 1542 i Mecheln, d. 1605, intogs 1559 i sin födelsestads målargille, men var efter 1564 verksam i Antwerpen och Frankfurt a. M. Hans taflor visa släktskap med broderns, men äro ej så fint utförda. C. R. N.* 
<b>Valckenburg</b> [fa'lkənbörch], Theodor (Dirk), holländsk målare, f. 1675 i Amsterdam, d. där 1725, lärjunge af Jan Weenix, målade med förkärlek skjutet vildt med hundar. Taflor af honom finnas i Wien, Frankfurt a. M. och en (<i>Björn i strid med hundar</i>) i Köpenhamns museum. C. R. N.* 
<b>Walcker,</b> Elias von, ämbetsman, pietist, f. 1660 i Gäfle, d. 1733, hette urspr. Wolker och härstammade från en till Sverige inflyttad engelsk släkt. Han blef 1691 likvidationskommissarie, 1704 kamrer i Generalsjötullkontoret och 1719 kamrer i Tull- och licentkontoret samt fick 1731 kammarråds afsked. Han adlades 1720 med namnet von W. W. var en af de förste, som i Sverige anslöto sig till den pietistiska rörelsen. Redan 1699 började han och några likasinnade regelbundet hålla religiösa sammankomster, hvilka ansågos olofliga och ledde till åtal och undersökningar (1703—12). Något annat straff följde icke, än att de som kätterska ansedda böcker, hvilka träffades i deras ego, och särskildt de af W. själf författade, togos i beslag. Se vidare Pietism, sp. 845—847. 
<b>Walcker,</b> Eberhard Friedrich, tysk orgelbyggare, f. 1794 i Kannstatt, d. 1872 i Ludwigsburg, lärde yrket af sin fader, öppnade 1820 egen orgelfabrik i Ludwigsburg och vann världsrykte genom viktiga uppfinningar, framför allt kägellådan (1842; se Orgel, sp. 865). Hans söner ha fortsatt skötseln af fabriken, från hvilken omkr. 1,500 orglar utgått, bl. a. de i Ulms münster (numera med 171 stämmor), domkyrkan i Riga (124 stämmor), Stefanskyrkan i Wien (90 stämmor), Mikaeliskyrkan i Hamburg (154 stämmor, 5 manualer och pedal) samt Skandinaviens största orgel, Petrikyrkans i Malmö (1914; med 73 stämmor). 
<b>Walcott</b> [ωå'lkət], Charles Doolittle, amerikansk geolog och paleontolog, sekreterare vid Smithsonian institution, f. 31 mars 1850 i Mills, staten New York, inträdde i staten New Yorks geologiska undersökning som tjänsteman 1876 och 1879 i U. S. A:s geol. undersökning, där han 1888 avancerade till paleontolog och chef för afdelningen för evertebratpaleontologi samt 1894 till direktor för hela ämbetsverket. 1892 inträdde han i styrelsen för U. S. National museum, och 1907 blef han styresman för detta museum och för den akademi, som leder detsamma jämte åtskilliga andra vetenskapliga inrättningar, d. v. s. sekreterare vid Smithsonian institution. Som vetenskapsman har W. hufvudsakligen sysslat med de kambriska bildningarnas geologi och paleontologi, särskildt deras fauna af brachiopoder och trilobiter; 1879 gaf W. det första viktigare bidraget till kännedomen om dessa djurs extremiteter och organ på buksidan. Genom de ledande ställningar, som W. intagit, har han haft tillfälle att samla rikt material genom att dels själf, dels med andras biträde genomsöka ofantliga lagerserier, företrädesvis i Nord-Amerikas västliga delar, hvilka lämnat rika skördar af olika slags fossil. Bland de märkligaste fynd han gjort förtjänar nämnas förekomsten i kambriska bildningar af synnerligen väl bevarade exemplar af en del djurgrupper, som sakna fasta skelettdelar, såsom medusor, holoturier och annelider, samt flera fynd af fossil i de algonkiska bildningarna, äldre än kambrium, däribland såväl kalkalger som kräftdjur. W. är led. af Fysiogr. sällsk. i Lund (1900) och Vet. akad. (1919). Se biografi och litteraturförteckning i "Geological magazine" 1919. K. A. G. 
<b>Wald</b> [valt], stad i Rhenprovinsen, s. ö. om Düsseldorf. 25,300 inv. (1914). Liksom det närbelägna Solingen är W. bekant för sin fabrikation af knifvar och andra stålvaror. A. N—d. 
<b>Valdai,</b> stad i Ryssland, guv. Novgorod, belägen på nordsidan af den efter staden uppkallade Valdai-åsen, ungefär halfvägs mellan Petersburg och Moskva och vid den 24 km. långa och 9 km. breda Valdai-sjön, i hvilken ligger på en ö det berömda vallfartsklostret Iverskoj med rikhaltigt bibliotek. 5,300 inv. (1913). Klockgjuterier. A. N—d. 
<b>Valdai-bergen</b> (Alauniska höjden), småkulligt skogslandskap i nordvästra Ryssland, nordligaste utlöparen af den stora mellanryska platån. Eftersom flera större flodsystem där upprinna (Volga, Dnjepr, Düna och Neva), tänkte man sig 
page_number=208, index= - Valdai-bergen (Alauniska höjden) - Waldau, Max - Waldberg, Max von - Waldbrunnen - Waldburg - Waldburg, Truchsess von, släkt - Waldburg-Zeil, Karl von - Val de Bagnes - Waldeck - Waldeck, furstar af - Waldeck, Benedikt Franz Leo 
i äldre tider — särskildt under 1700-talet — här en betydande ansvällning af marken. I själfva verket når högsta punkten (<i>Kamestik</i>) endast upp till 321 m. och <i>Popova gora</i> i n. till 234 m. ö. h. Volgas källa ligger 210 m. ö. h. I de lägre delarna finnes ymnigt med sjöar, torfmossar och kärrmarker. Den geologiska byggnaden består af kalk- och sandsten med inströdda stenkolsflötser. A. N—d. 
<b>Waldau,</b> Max, pseudonym för Hauenschild, von (se d. o.). 
<b>Waldberg</b> [va'lt-], <i>Max von,</i> friherre, tysk litteraturhistoriker, f. 1858 i Czernowitz, filos. doktor och titulärprofessor i Heidelberg, har författat ett flertal betydande arbeten, af hvilka må nämnas <i>Untersuchungen über Lessings stil</i> (1881), <i>Die galante lyrik</i> (1885), <i>Die deutsche renaissancelyrik</i> (1888), <i>Goethe und das volkslied</i> (1890) och <i>Der empfindsame roman in Frankreich</i> (I, 1906), och varit verksam som utgifvare. R—n B. 
<b>Waldbrunnen</b> [valtbro'n-], källa vid Marienbad (se d. o.). 
<b>Waldburg</b> [va'ltborg], ett af grefvarnas af W. fordom riksomedelbara besittningar 1803 bildadt furstendöme i Schwaben, mellan Donau och Iller, hvilket genom Rhenförbundsakten 1806 kom under württembergsk och till en del under bajersk länshöghet. Areal 745 kvkm. Omkr. 3,000 inv. A. N—d. 
<b>Waldburg</b> [va'ltborg], Truchsess von, tysk greflig släkt, som kan spåras redan på 1100-talet i Schwaben och inom hvilken sedan 1214 truchsessämbetet (se Truchsess) var ärftligt (1525 blef värdighet af "Reichserbtruchsess" förlänad släktens hufvudman). Släktens medlemmar voro ministerialer under hohenstauferna och innehade, när denna ätt bar kejsarkronan, en inflytelserik ställning i tyska riket, så t. ex. Eberhard Truchsess von W., f. 1187, d. 1234, hos Fredrik II, som 1222 åt honom anförtrodde vården om sin son Henrik och riksklenoderna. Mest bekant af släktens medlemmar är Georg Truchsess von W., d. 1531, schwabiska förbundets härförare mot Ulrik af Württemberg 1519 och i Bondekriget 1525. Flera medlemmar af släkten erhöllo höga kyrkliga värdigheter, så t. ex. ärkebiskop Gebhard af Köln (se Gebhard). Släkten erhöll 1628 greflig och dess hufvudlinjer 1803 furstlig värdighet. Två furstliga linjer, W.-Wolfegg-Waldsee och W.-Zeil und Trenchburg, kvarlefva i Württemberg, en greflig sidolinje, W.-Zeil-Lustenau-Hohenems, i Österrike. Jfr J. Vochezer, "Geschichte des fürstlichen hauses W. in Schwaben" (3 bd, 1888—1907). V. S—g. 
<b>Waldburg-Zeil</b> [va'ltborg-tsa'jl], Karl von, grefve, tysk polarfarare, f. 1841, d. 1890, företog 1870 tills. med Th. von Heuglin en forskningsresa till Öst-Spetsbergen samt deltog 1876 och 1881 i expeditioner till Väst-Sibirien, senare gången på ett till Jenisej afgående handelsfartyg. O. N—d. 
<b>Val de Bagnes</b> [vall də ba'nj]. Se Entremont. 
<b>Waldeck,</b> republik, förut furstendöme i Tyskland. Furstendömet bestod af två skilda delar, en större, sydligare, det forna grefskapet W., omslutet af Preussen, samt ett mindre, nordligare, det af Hannover, Braunschweig och Lippe omgifna furstendömet Pyrmont. Tillsammans betäckte de en areal af 1,121 kvkm. (något mindre än Öland). 61,700 inv. (1910). W. genomdrages af Rhenska skifferbergen och har ett ganska högt läge (Ettelsberg 838 m. ö. h.). Skogsarealen är 38 proc., åker och äng upptaga 57 proc. Får- och svinafveln är rätt ansenlig. Järn, marmor, brunkol och skiffer brytas. Hufvudstad Arolsen, med 2,800 inv. (1910). — Omkr. 1189 nämnas bröderna Widukind och Herman von Schwalenburg som grefvar af W. Den förres sonson Adolf (f. 1214, d. 1270) utvidgade sitt hessiska stamgods, och släkten blef 1349 riksgreflig. 1397 delad i grenarna Landau (utdöd 1495) och W., kom den 1438 i länsförhållande till Hessen, hvilket faktiskt upphäfdes 1806, då Rhenförbundet bildades, men rättsligt först 1847 af tyska förbundsdagen. Grefvarna af W., hvarmed 1625 Pyrmont förenades, fingo under Georg Fredrik (se Georg, <i>tyska</i> furstar 8 a) 1682 furstlig och under hans kusins son Fredrik Anton Ulrik (f. 1676, d. 1728) 1712 riksfurstlig värdighet. De ofta delade släktgodsen hade samlats på en hand af dennes fader Kristian Ludvig (d. 1706), hvars yngre son Josias (f. 1696, d. 1763) blef stamfader för den grefliga ätt W., som 1757—1863 innehade äfven en del af det 1806 mediatiserade grefsk. Limpurg i Württemberg, hvilken genom gifte sedermera kom till en gren af huset Bentinck. 1806 ingick W. i Rhenförbundet, 1815 som suverän medlem i Tyska förbundet, och 1816 fick det af furst Georg Henrik Fredrik (f. 1813, d. 1845) en konstitutionell författning, som af hans änka Emma 1849 reformerades i starkt demokratisk anda. 1866 slöt sig W. till Preussen, inträdde i Nordtyska förbundet och öfverlämnade (från 1867 på 10 år, från 1887 på obestämd tid) sin statsförvaltning åt Preussen. Vid revolutionen i nov. 1918 proklamerades republiken, och furst Fredrik (f. 1865) afsade sig tronen. Enligt den provisoriska författningen af 15 april 1919 består landtdagen af 21 deputerade; förvaltning och finanser skötas fortfarande af Preussen. A. N—d. E. A—t. 
<b>Waldeck,</b> furstar af. Se Georg 8, sp. 1000. 
<b>Waldeck,</b> Benedikt Franz Leo, preussisk politiker, f. 1802 i Münster. d. 1870, promoverades 1822 till juris doktor i Göttingen och egnade sig sedermera åt juridisk ämbetsverksamhet. 1846 utnämndes han till obertribunalsrath i Berlin. Sedan W. erhållit plats i den nationalförsamling, som efter marsoroligheterna i Berlin 1848 kallades att ge Preussen en författning, räknades han snart som ledare för vänstern inom denna, blef församlingens vicepresident och ordf. i det utskott, som tillsattes för att utarbeta författningen. Han var sedermera en bland dem, som protesterade mot församlingens flyttning till Brandenburg, och infann 
page_number=209, index= - Waldeck, Benedikt Franz Leo - Waldeck (pseudonym) - Waldeck-Rousseau, Pierre Marie Rene Ernest - Waldeckska recessen - Valdegamas - Val de Joux - Valdelvira, 1. Pedro de - Valdelvira, 2. Andres de 
sig icke till förhandlingarna där. I maj 1849 blef W. häktad på en anklagelse för högförräderi, men frigafs efter en långvarig undersökning, sedan anklagelsen visat sig alldeles ogrundad. 1860 blef W. medlem af Preussens deputeradekammare och verkade där, liksom senare i nordtyska riksdagen, i frisinnad riktning. 1869 nedlade han sina mandat till båda dessa församlingar. W. utgaf flera juridiska arbeten. Bland flera öfver honom utgifna lefnadsteckningar må nämnas Oppenheims (1874; folkuppl. 1880). J. N. 
<b>Waldeck,</b> pseudonym för tecknaren Th. A. Wallbeck-Hallgren. 
<b>Waldeck-Rousseau</b> [-roså], Pierre Marie Rene Ernest, fransk statsman, f. 2 dec. 1846 i Nantes, d. 10 aug. 1904 i Corbeil, var son till advokaten Rene W. (f. 1809, d. 1882), hvilken var en framstående medlem af 1848 års konstituerande församling, under Napoleon III:s regering höll sig borta från det politiska lifvet och 1870 som mär i Nantes där proklamerade republiken 4 sept. W. idkade grundliga juridiska studier i Poitiers och Paris, blef 1870 advokat i S:t Nazaire och organiserade där hösten s. å. lokalförsvaret. Han blef 1873 advokat i Rennes och blef där 1879 vald till led. af deputeradekammaren, där han genast blef en af Gambettas ifrigaste anhängare. I dennes "stora ministär" (nov. 1881—jan. 1882) var han inrikesminister och innehade samma post i ministären Ferry (febr. 1883—mars 1885). Som inrikesminister utsände han 1881 ett ryktbart cirkulär till prefekterna mot påverkan af deputerade vid ämbetstillsättningar, och 1884 genomdref han en banbrytande lag om fackföreningars erkännande. Från 1886 var W. praktiserande advokat i Paris, och hans glänsande framgång på denna bana föranledde honom att 1889 lämna parlamentet, sedan han där s. å. kraftigt påyrkat rättsligt inskridande mot general Boulanger. Berömdt för logisk skärpa och medryckande framställningskonst är hans försvar för F. de Lesseps och ingenjör Eiffel 1893 i de processer, h vartill Panamaaffären (se Frankrike, sp. 1169—70) gaf anledning. W. återvände 1894 till det politiska lifvet som senator för departementet Loire och var vid presidentvalet jan. 1895 en bland huvudkandidaterna (jämte H. Brisson och F. Faure), men trädde vid andra omröstningen tillbaka till förmån för Faure. Under de följande åren växte hans anseende bland de moderate republikanerna stadigt, och då Dreyfusaffärens stormar 1899 fordrade statsrodrets öfverlämnande åt en man med obestridd auktoritet, anmodades han af president Loubet efter kabinettet Dupuys fall att bilda ministär. Ehuru med svårighet lyckades W. i en stark koncentrationsministär (22 juni) förena så politiskt vidt åtskilda män som general Gallifet (krigsminister) och den "oberoende socialisten" Millerand (handels- och industriminister). Delcasse blef utrikes-, Caillaux finans- och Leygues undervisningsminister. Om ministären W:s kraftiga och lyckosamma politik se Frankrike, sp. 1171. Dreyfusaffärens afveckling genom en kompromisslösning efter domen i Rennes 1899 (se Dreyfusprocessen, sp. 853), det kraftiga inskridandet mot monarkistiska ränksmidare 1900, armens rensning från politiskt opålitliga officerare genom Gallifets efterträdare som krigsminister, general Andre, och det glänsande förloppet af 1900 års världsutställning i Paris stärkte i hög grad ministärens anseende och öfvertygelsen om den republikanska statsformens fasthet. Alliansen med Ryssland befästes genom ryska kejsarparets besök i Paris 1901 och president Loubets motbesök i Petersburg 1902. En framsynt arbetarpensioneringslag genomdrefs 1901, och antagandet af den nya föreningslagen s. å. gaf regeringen skarpa vapen för att häfda statens makt gentemot de katolska kongregationerna, vapen, mot hvilkas fanatiskt hänsynslösa, af lagstiftaren ej afsedda tillämpning af hans efterträdare Combes W. sedermera utan framgång protesterade. Valen 1902 blefvo en glänsande triumf för ministären trots den våldsamma och mot W. personligen kränkande kampanj, som oppositionsgrupperna iscensatt. Det väckte därför stor förvåning, då W. omedelbart efter valsegern demissionerade 3 juni 1902. En plågsam sjukdom, lefverkräfta, som två år senare lade honom i grafven, torde ha varit hufvudorsaken till, att han frivilligt afstod från makten. På en rekreationsresa till Norge efter sin afgång besökte W. (juli 1902) älven Stockholm och Göteborg. — W. var närmast efter Gambetta och Ferry den främste statsman den tredje republiken frambragt, och i sin ärligt republikanska och energiskt nationella politik gick han i deras fotspår. Republikens räddning ur den farliga kris, som Dreyfusaffären framkallat, och det parlamentariska lifvets inriktande på positivt reformarbete äro hans största insatser i Frankrikes historia. — Af W:s politiska tal ha flera samlingar utgetts: <i>Discours parlementaires</i> (1889), <i>Questions sociales</i> (1900), <i>Associations et congregations</i> (1901), <i>Pour la republique, 1883—1903</i> (1904) och <i>L'État et la liberte</i> (2 bd, 1905—06). H. Barboux har utgett hans ryktbaraste <i>Plaidoyers</i> (2 bd, 1906). Jfr G. Deschamps, "W., orateur et homme d'etat" (1905), och H. Leyret, "W. et la troisieme republique" (1908). V. S—g. 
<b>Waldeckska recessen,</b> <i>hist.</i>, en allians mot Frankrike mellan kejsaren och flera tyska riksständer 1682, åstadkommen af grefve Georg Fredrik af Waldeck. Se Georg, sp. 1000—01. 
<b>Valdegamas,</b> markis af. Se Donoso-Cortes. 
<b>Val de Joux</b> [-də ʃō'], dal. Se Joux. 
<b>Valdelvira.</b> 1. Pedro de V., spansk skulptör och arkitekt, f. i slutet af 1400-talet i Alcaraz, d. 1565 i Italien, studerade där Michelangelos verk och byggde <i>Vår frälsares kyrka</i> i Ubeda. Vidare tillskrifvas honom portalen till en dominikankyrka, stadshus i Sevilla, stadsfängelset och tre portar i Baeza, hvarjämte han utförde ritningar till katedralen i Jaen — en storartad treskeppig renässansbyggnad. Han började själf utföra sakristian. — 2. Andres de V., den föregåendes 
page_number=210, index= - Valdelvira, 2. Andres de - Valdemar, svensk konung - Valdemar, svensk prins - Valdemar I den store (dansk konung) 
son, skulptör och arkitekt, f. 1509 i Alcaraz, d. 1575, fulländade flera af faderns verk, såsom högaltaret i Ubeda, hvilket han prydde med många stoder och reliefer. Dessutom utförde han stadskyrkan i Villacarillo och arbetade på sakristian till katedralen i Jaen, som icke heller han lyckades få färdig före sin död. 1 o. 2. (G—g N.) 
<b>Valdemar,</b> svensk konung, son af Birger jarl och prinsessan Ingeborg, konung Erik Knutssons dotter, föddes i slutet af 1230-talet och dog 1302. Såsom närmaste frände till den 1250 aflidne konung Erik Eriksson, hans morbroder, och därjämte son till den mäktige folkungajarlen valdes V. 1250 till konung. Året därpå kröntes han i Linköping. Birger jarl förde regeringen såväl under V:s omyndiga år som långt därefter ända till sin död (1266) och förberedde därvid den delning af riket emellan sina söner, hvilken vid hans död till V:s ofärd trädde i verkställighet. V., en svag och lättsinnig furste, hade icke länge själf handhaft styrelsen, förrän han kom på spänd fot med sina bröder, den kraftige och maktlystne hertig Magnus samt Erik. Efter hemkomsten från en pilgrimsresa till Rom (1274), hvilken han sannolikt företagit för att utverka påfvens förlåtelse för sitt brottsliga förhållande till sin svägerska Jutta, slog tvedräkten ut i full låga. Det hjälpte honom ej, att han förklarat sitt rike skattskyldigt under romerska stolen. Med hjälptrupper, som konung Erik Klipping i Danmark lämnat, besegrade V:s bröder hans förtrupper vid Hofva (midsommaren 1275), medan han själf med sitt bästa folk låg overksam vid Ramundeboda på Tiveden. V. flydde därefter till Norge, men återvände inom kort och såg sig då tvungen att afsäga sig Sveriges krona till förmån för sin broder Magnus (1275). Han förlorade emellertid icke modet, utan upptog redan s. å. på nytt kampen mot fienderna. Bistånd vann han äfven från flera håll, såsom från grefven af Holstein och sina anförvanter, konungarna af Norge och Danmark. Sedan ett försök till skiljedom gått om intet (1276), begaf sig V. till Danmark, och öppet krigstillstånd inträdde. Under de första månaderna af 1277 härjade V., understödd af Erik Klipping af Danmark, i Västergötland och Småland, sökte senare på året mot löfte om Gottlands afträdande hjälp äfven hos markgrefven af Brandenburg och kom slutligen genom fördrag med Magnus i de sista månaderna af 1277 i besittning af Götaland, hvarvid han emellertid måste afstå konungavärdigheten. Redan 1279 beröfvade Magnus honom hans område, måhända emedan han varit invecklad i 1278 års folkungauppror. Under V:s senare år väckte hans vanhederliga vandel allmän anstöt, och 1285 begärde rikets främsta män, att konungen måtte sätta honom inom lås och bom, en begäran, hvartill dock otvifvelaktigt äfven politiska skäl medverkat. Från år 1288 hölls han också fången, först i Nyköping, sedermera i Stockholm. V. förmäldes 1262 med sin syssling prinsessan Sofia (d. 1286), danske konungen Erik Plogpennings dotter, och hade med henne 7 eller 8 barn, af hvilka må nämnas sonen Erik (se Erik, svenska prinsar 2) och döttrarna Ingeborg, g. m. Gerhard II af Holstein, Rikissa, g. m. hertig Przemyslaw af Polen, Marina, g. m. grefve Rudolf af Diepholtz, och Margareta, nunna i Skänninge kloster. V. uppges ha varit gift dessutom med en Kristina från Danmark, Katarina af Gützkow (dotter af grefve Jaczo eller Konrad af Gützkow) och en Lucrardis, men antagligen var förbindelsen med åtminstone de båda första af samma lösa beskaffenhet som hans förhållande till Jutta. Jfr Tove. (S. T—g.) 
<b>Valdemar,</b> svensk prins, konung Magnus Ladulås' och Helvigs af Holstein tredje son, f. på 1280-talet, blef vid sin äldste broder konung Birgers kröning (1302) hertig af Finland och förmäldes samtidigt med marsken Tyrgils Knutssons dotter Kristina. I sammanhang med marskens störtande (dec. 1305) skilde V. sig från sin gemål, förebärande, att de voro andligen besläktade (dopsyskon), och hösten 1312 stod i Oslo hans bröllop med norske konungen Erik Prästhatares dotter Ingeborg. Vid det "häfdabyte", som V. och hans äldre broder Erik 1315 företogo, sedan de afpressat konung Birger stora stycken af riket, fick V. på sin lott Åbo hus och Tavastehus med största delen af Finland, Stockholms slott med största delen af Uppland samt Borgholm med Öland. Om V:s deltagande vid sin broder Eriks sida i kampen emot konung Birger och om de bägge brödernas sorgliga slut efter Nyköpings gästabud (1318) se Erik, svenska prinsar 3. I sitt gifte med Ingeborg hade V. en son, Erik (f. 1316), som antagligen dog ung. (S. T—g.) 
<b>Valdemar,</b> danska konungar. — 1. V. I den store, f. 14 jan. 1131, antagligen i staden Slesvig, en vecka efter det hans fader, Knut Lavard, blifvit mördad, d. 11 maj 1182 i Vordingborg, uppkallades efter sin moder Ingeborgs farfader, ryske storfursten Vladimir Monomach. Han uppfostrades hos Asser Rig, och därvid grundlades den förtroliga vänskap, som förenade honom med 
page_number=211, index= - Valdemar I den store (dansk konung) - Valdemar II Seier (dansk konung) 
Absalon och Esbern Snare. V. slöt sig tidigt (1150) till sin kusin Sven Grade i dennes strid mot Knut Magnusson, sonen till hans faders mördare, och blef hertig öfver Sönderjylland, men måste först fördrifva den af motkonungen insatte hertig Knut, Henrik Skatelars son. Han gjorde Sven stora tjänster i kriget och bidrog väsentligt till segrarna 1151; men då Sven bröt den förlikning han 1152 ingått med Knut och V. samtidigt blef förälskad i dennes halfsyster, den ryska furstinnan Sofia, slöt han sig till motpartiet och lät 1154 på samma gång som Knut hylla sig som konung på Viborgs ting, hvarpå Sven flydde ur landet. Då tre år senare en förlikning kom till stånd msllan de tre konungarna, utsågs V. att skifta väldet, hvarvid han för sin del behöll hela Jylland. Genom sin rådighet undgick han det mordförsök från Svens sida 9 aug. 1157, hvarvid Knut omkom, och lyckades fly från Själland med Absalons och Esberns hjälp. Så snart han kommit öfver till Jylland, frambar han på Viborgs ting sina klagomål öfver Svens förrädiska tillvägagående och äktade därpå Sofia för att på sin sida vinna Knuts parti. 23 okt. s. å. besegrade han Sven, som under flykten dräptes på Graaheden, och var nu ensam konung. Året därefter utverkade han sin vän Absalons val till biskop i Roskilde samt hade i honom sin bäste rådgifvare under hela sin regering. Då V. kom till styret, var landet i sorglig belägenhet, ödelagdt både genom inbördes krig (sedan 1131) och genom vendernas härjningar, men under honom hämtade det sig ånyo och höjde sig till en makt, som det icke haft sedan Knut den stores dagar. 1159—79 gjordes sjutton tåg mot venderna, och under ett af dem intogs Arkona (15 juni 1169), hvarpå hela Rügen lades under Danmark och invånarna kristnades. Öfver hufvud taget bidrog därtill den krigiske Absalon mera än den fredsälskande konungen. 1160 slöt V. förbund med Henrik Lejonet mot venderna, men blef snart missnöjd med denne, hvilken tillskansade sig alla landvinningar. För att erhålla ett stöd mot honom lyssnade V., emot Absalons råd, till kejsar Fredrik Barbarossas uppmaning att infinna sig på kyrkomötet i S:t Jean de Laune i Burgund 1162 och nödgades där hylla kejsaren scm öfverherre. Förbundet med Henrik förnyades 1167, hvarvid V:s äldste son, Knut, förlofvades med Henriks dotter Gertrud. 1164 bistod V. Magnus Erlingsson att eröfra Norge, men kom snart i strid med hans fader, Erling Skakke, om herraväldet öfver Viken. Med svenske konungen Karl Sverkersson stod V. på god fot och emottog sedan vid sitt hof hans son Sverker Karlsson. Liksom V. är den förste danske konung, hvars kröning (1157) uttryckligen omnämnes i källskrifterna, så lät han också, för att förebygga trontvister och tillförsäkra sin ätt kronan, 1170 kröna sin sjuårige son Knut (K. VI) till konung på riksmötet i Ringsted, samtidigt med Knut Lavards skrinläggning och helgonförklaring. V. återuppförde Dannevirke, af brändt tegel, befäste Sprogö och byggde Vordingborg, under det att Absalon grundlade Köpenhamn och Esbern Snare Kalundborg. V. var mycket gifmild mot kyrkor och kloster, af hvilka sistnämnda flera grundlades eller utvidgades under hans tid, såsom Andverskov och Vidsköl. (Om hans hårdhet mot prins Buris och prinsessan Kirsten se dessa ord.) Likaledes utgåfvos under hans regering både den skånska och den själländska kyrkorätten, de första skrifna lagarna. Riddarväsendet utvecklades, och adelns makt trädde i st. f. det förra folkväldet. Under sitt sista regeringsår nödgades V. kufva ett bondeuppror i Skåne, framkalladt genom Absalons stränghet vid införandet af biskopstionden. V. ligger begrafven i Ringsteds kyrka, dit bönderna buro hans lik, tillsammans med sin drottning, Sofia (d. 1198). Han hade i sitt äktenskap 2 söner, Knut (VI) och Valdemar (II), samt 6 döttrar, af hvilka två dogo som nunnor, Sofia (f. 1159) äktade grefve Siegfried af Orlamünde (1181) och blef moder åt Albert af Orlamünde, Rikissa äktade 1210 konung Erik Knutsson i Sverige, Ingeborg 1193 konung Filip August i Frankrike och Helene 1202 Vilhelm den tjocke, Henrik Lejonets yngste son och stamfader för det engelsk-hannoverska konungahuset. Med sin frilla Tove (se d. o.) hade V. sonen Kristofer, d. 1173 som hertig af Sönderjylland. — Ingemann har behandlat V:s historia i en episk dikt, "Valdemar den store og hans maend". Se H. Olrik, "Konge og praestestand", II (1895). Brakteat, slagenför Valdemarden store. 
2. V. II Seier, den föregåendes yngre son, f. 28 juni 1170 eller, kanske riktigare, 1169, d. 28 mars 1241 i Vordingborg. Han slogs till riddare 1187 och sattes ett par år senare af sin broder Knut VI till hertig af Sönderjylland samt ledde därifrån eröfringen af Holstein och Dithmarschen 1201, hvarpå äfven Lübeck och Hamburg bragtes under danskt välde. 1202 efterträdde V. sin broder på tronen, kröntes 25 dec. s. å. i Lunds domkyrka och hyllades i Lübeck 1203 af länsfurstarna i norra Tyskland. Under de första tjugu åren af sin regering sträfvade V. att utvidga Danmarks välde. Han sökte i sådant syfte erhålla länshöghet öfver Norge, som redan hans fader eftersträfvat. Han inblandade sig äfven i Sveriges förhållanden under striden mellan konungarna Sverker Karlsson och Erik Knutsson, men den danska hären led ett afgjordt nederlag vid Lena (1208), och V. slöt 1210 fred med konung Erik samt gaf honom sin syster Rikissa till äkta. Mera lycka hade han under tronföljderna i Tyskland. Han understödde först sin svåger Otto IV emot Filip af Hohenstaufen, men slöt sig senare till Fredrik II och erhöll af denne i Metz 1214 stadfästelse på herradömet öfver alla tyska länder n. om Elbe och Elde samt öfver landvinningarna i Wenden. Största betydelsen fingo emellertid hans företag mot de hedniska folken vid Östersjön. Ösel och Dagö intogos 1205, Preussen och Samland 1210, och mot Estland företogs 1219 ett stort korståg mad en flotta af 1,200 fartyg. Efter ett blodigt slag vid Reval ("Volmerslaget") 15 juni, i hvilket dannebrogen för första gången användes, måste esterna underkasta sig samt låta sig döpa. Staden Reval anlades 1222. Redan följande år grusades dock den stolta byggnaden. V. blef tillika med sin äldste son (V. den unge) natten mellan 6 och 7 maj 1223 tagen till fånga under en jakt på Lyö och bortförd af grefve Henrik af Schwerin, som han 1219 djupt förorättat genom att fråntaga honom ett 
page_number=212, index= - Valdemar II Seier (dansk konung) - Valdemar Atterdag (dansk konung) 
stort stycke land, som arf åt grefvens brorsdotter Ida, hvilken var gift med V:s oäkta son Nils. Så snart ryktet om V:s fångenskap blef bekant, lösryckte sig Holstein och de andra nordtyska besittningarna, och tyske kejsaren sökte begagna sig af tillfället att göra sig Danmark länsskyldigt, hvilket likväl riksföreståndaren grefve Albert af Orlamünde, V:s systerson, motsatte sig. Då denne med vapenmakt sökte befria V., blef han slagen vid Mölln i jan. 1225 och själf tagen till fånga. V. tvangs 17 nov. s. å. att ingå en förlikning, hvari han afsade sig anspråken på sina tyska och vendiska besittningar samt förband sig till en lösepenning af 45,000 mark silfver och att icke söka hämnd för sin förödmjukelse. Påfven löste emellertid strax V. från hans ed, därför att denna blifvit honom aftvungen genom förräderi, och V. intog en stor del af Holstein, men i den afgörande drabbningen, vid Bornhöved 22 juli 1227, blef han slagen af de förenade nordtyske furstarna. I striden förlorade han sitt ena öga. Han måste nu sluta fred, och af Danmarks landvinningar återstodo blott Rügen, Estland och en liten del af Preussen. Af mera bestående art var V:s arbete som lagstiftare. I Skåne afskaffades järnbörden 1216, och på ett danahof i Vordingborg stadfästes i mars 1241 V:s jutska lag, hvilken biskop Gunner i Viborg sammanskrifvit efter en del äldre lagar. Äfven de båda själländska lagarna blefvo antagligen affattade under hans regering. V. fick också tillnamnet "Lovförer" (lagstiftare), hvaremot "Seier" (segrare) tillades honom under en senare tid och urspr. begagnades om hans fader. Liksom dannebrogen under V:s tid blef rikets baner, så upptog han också det danska riksvapnet med lejon och hjärtan (sjöblad). "Kong V:s jordebog" var en förteckning öfver kronans gods, och en skattelista öfver hela riket affattades 1241 och utgafs 1873 af O. Nilsen. V. jordades i Ringsted mellan sina båda gemåler, nämligen Dagmar af Böhmen (gift 1205, d. 1212), moder till V. den unge, och Berengaria af Portugal (gift 1214, d. 1221), moder till Erik Plogpenning, Abel och Kristofer, samt en dotter, Sofia (d. 1248), gift med markgrefve Johan af Brandenburg. V. hade två oäkta söner, Nils, grefve af Halland, och (med Esbern Snares änka, Helena) Knut, som blef hertig först af Reval och Blekinge, sedermera af Lolland. Eftervärlden såg hans regeringstid som en för Danmark lycklig period, och med hans död slutade landets storhetstid, "Valdemarstiden". V:s skiftesrika lefnad har behandlats af Ingemann i den historiska romanen "Valdemar Sejr" och af Hauch i romanscykeln "Valdemar Sejr, et romantisk eventyr". Se A. D. Jörgensen, "Valdemar Sejr" (1879), och H. Olrik, "Konge og praestestand", II (1895). 
3. V. Atterdag, yngste sonen till konung Kristofer II, f. omkr. 1317, d. 24 okt. 1375 på Gurre slott, uppfostrades efter 1328 vid tyske kejsaren Ludvigs af Bajern hof, hvars son Ludvig af Brandenburg äktat V:s syster Margareta. Då grefve Gerhard af Holstein blifvit dräpt (1340), blef V. vid en förlikning med hans söner i Spandau erkänd som Danmarks konung och, till följd af en ny förlikning, i Lübeck s. å., äktade han hertig Valdemars af Sönderjylland syster Helvig, hvarvid hennes hemgift, 24,000 mark silfver, afdrogs från de 100,000 mark, för hvilka Nörrejylland var pantsatt. Förmälningen egde rum på Sönderborgs slott, och V. hyllades 24 juni 1340 som konung på Viborgs ting samt emottog styrelsen öfver norra fjärdedelen af Nörrejylland. Detta obetydliga välde blef nu utgångspunkten för V:s sträfvan att under sin spira samla hela riket, och efter tjugu års ihärdigt arbete hade han vunnit sitt mål, dels genom köp, dels genom list eller våld, ty han var föga nogräknad i valet af sina medel. Med stor slughet förstod han att begagna hvarje tvist, som yppade sig eller kunde uppväckas mellan hans motståndare, och ändrade hållning, allteftersom det bäst främjade hans syften. 1346 sålde han Estland till de tyske riddarna för 19,000 mark och fick därigenom medel att inlösa viktiga landsdelar. Äfven digerdöden, som rasade i landet 1349—50 och bortryckte mycket folk, blef honom nyttig. V. slog nämligen under sig en mängd panter, hvilkas innehafvare dött. 1343—50 satte han sig efter hand i besittning af Själland och Mön; 1348 lade han därtill östra delen af Fyn samt Falster, 1353 södra delen af Nörrejylland och slutligen genom segern öfver holsteinarna vid Brobjerg 1357 den öfriga delen af Fyn. V. hade under allt detta att kämpa äfven med inre svårigheter. Bönderna klagade öfver de tunga skatter, som gingo till inlösen af panterna, och kallade honom "den onde". Adeln var missnöjd med V:s myndiga styrelse och framför allt hans hårda processer för återvinnande af jordagods, som på orätt sätt afhändts kronan. På Jylland grep adeln flera gånger till vapen mot honom och inlät sig t. o. m. med rikets fiender under ledning af sådana män som Klaus Limbek och Stig Andersön. I jan. 1359 blefvo Stig Andersöns son, Ove Stigsön, och broder, Peder Andersön, samt den rike Niels Bugge på Hald mördade i Middelfart af några fiskare på hemvägen från ett möte med V., och denne nödgades med ed värja sig för misstanken om delaktighet i detta brott. 1360 begagnade han sig med stor förslagenhet af de stridigheter, i hvilka konung Magnus Eriksson var invecklad, för att återvinna de skånska landskapen, hvilkas besittning han 1341 och 1343 tillförsäkrat Magnus och hans efterkommande. 1361 intog och brandskattade han därtill Visby, hvarefter han och de danske konungarna efter honom förde titeln "de gothers konge". Men företaget uppväckte stor förbittring hos hansestäderna, hvilka sände en stor flotta till Öresund 1362, men blefvo slagna vid Hälsingborg. De svenska anspråken på Skåne lyckades han på ett listigt sätt häfva. De herrar, som vid denna tid sutto vid makten i Sverige, hade bestämt, att Magnus' son konung Håkan skulle äkta den holsteinska prinsessan Elisabet; men då denna på resan till Sverige blef stormdrifven till Bornholm, kvarhöll V. henne där, hämtade Håkan och hans fader och fick ett redan 1358 aftaladt äktenskap till stånd emellan sin dotter Margareta och Håkan samt anspråken på de skånska landskapen häfda. Med hansestäderna och de holsteinske grefvarna slöt V. fred 1365 och med konung Albrekt 1366. Slutligen, 1368, kom också den återstående, pantsatta delen af Nörrejylland under danska kronan. Men redan s. å. utbröt en ny fejd med hansestäderna, hvilkas sillfiske i Öresund V. egenmäktigt 
page_number=213, index= - Valdemar Atterdag (dansk konung) - Valdmar den unge (dansk prins) - Valdemar (dansk prins, 1238—1257) - Valdemar (dansk prins, 1260—1312) - Valdemar (dansk prins, 1314—1364) - Valdemar (dansk prins, f. 1858) - Valdemar, dansk prelat 
tog sig för att beskatta högre än förut. Då de till ett förbund samlade alla hans fiender, Sverige, Mecklenburg och Holstein, till hvilka äfven hertig Henrik af Sönderjylland och den jutska adeln slöto sig, fann V. det rådligast att lämna riket, i april 1368, för att söka hjälp i utlandet, sedan han öfverlämnat styrelsen åt sitt råd, med Henning Podebusk i spetsen. Hoppet om främmande bistånd slog likväl fel, men riksföreståndaren lyckades upplösa fiendernas förbund och sluta särskild fred med hansestäderna (1370), om ock på mycket förödmjukande villkor; bl. a. skulle V. ej få återvända, förrän han stadfäst freden. Först i juli 1372 kom V. tillbaka. Näst efter att samla riket var hans mål att stärka konungamakten och att göra konungens rättarting till rikets högsta domstol samt att utvidga kronans jord och därmed rikets inkomster. Vid riksmötet i Kalundborg 1360 vann han folkets godkännande. I sitt äktenskap med Helvig fick han sonen Kristofer (1344—63) samt döttrarna Ingeborg (1347—70), som blef gift med Henrik af Mecklenburg, och den namnkunniga Margareta Valdemarsdotter. Hans lik jordades först i Vordingborg, men flyttades 1377 af drottning Margareta till Sorö. Hans tillnamn härleder sig af uttrycket "der tage" (ett tyskt utrop) snarare än af "imorgen er der atter en dag", hvilket är den vanliga förklaringen, därför att hans regering bragte dag i Danmark. Genom förväxling af denne Valdemar med V. 1 har man tillagt honom ett kärleksförhållande till en viss Tovelille (se därom Tove). Sagan framställer V. som en passionerad jägare, hvarför han till straff går igen som "den vilda jakten". V. är hjälten i Hertz' drama "Valdemar Atterdag" samt i Hauchs romans-cykel af samma namn och Ewalds roman "Valdemarstoget". 1—3. E. Ebg. 
<b>Valdemar,</b> danska prinsar. — 1. V. den unge, f. 1209, son af Valdemar Seier och drottning Dagmar, hyllades redan 1215 på Samsö af rikets stormän, valdes därefter till konung på Viborgs ting och kröntes 1218 i Slesvigs domkyrka. I maj 1223 blef han tillika med sin fader tillfångatagen af grefve Henrik af Schwerin och lösgafs först vid påsken 1226. Han omkom 28 nov. 1231 genom ett vådaskott på en jakt i Refsnaes skog. Sedan 1229 var V. förmäld med Eleonora af Portugal, dotter till konung Alfons II (broder till hans styfmoder Berengaria) och död i barnsäng redan i maj 1231. — 2. V., hertig af Sönderjylland, den föregåendes halfbrors son, konung Abels af Danmark och Mechtilds af Holstein son, f. omkr. 1238, d. 1257, blef i febr. 1251 på ett danahof i Rendsborg erkänd som tronföljare, men s. å. på hemresa från Paris tillfångatagen af ärkebiskopen af Köln och lössläppt först 1254. Under tiden hade han af sin farbroder Kristofer I blifvit undanträngd från tronföljden och fick åtnöja sig med Sönderjylland som län. — 3. V., den föregåendes brorson, hertig af Sönderjylland, f. omkr. 1260, d. 1312, uppfostrades efter sin faders (hertig Eriks) död (1272) under konung Erik Klippings tillsyn och insattes 1283 som hertig. Då hans kraf på ön Als och kronans gods i Sönderjylland af danahofvet i Nyborg i maj 1285 afvisades, ämnade V. sig till Norge för att vinna dess hjälp, men han blef fängslad i Helsingör, hvarjämte hans hertigdöme indrogs till kronan. Genom några utländska furstars mellankomst fick V. 1286 sin förläning tillbaka mot det att han afsade sig öfriga anspråk. Sedan Erik Klipping blifvit mördad i nov. s. å., fick han dock sin önskan uppfylld. I maj 1287 utsågs han till förmyndare för Erik Menved och erhöll Langeland som nytt län. Då Erik Menved, sedan han 1292 blifvit myndig, indrog Langeland, bröt striden ut på nytt, men 1306 kom det till en slutlig försoning, hvarvid Als förenades med Sönderjylland och V:s broder Erik Langben fick Langeland i förläning. V. var gift med en prinsessa af Sachsen-Lauenburg och hade med henne en son, hertig Erik II. — 4. V., den föregåendes sonson, hertig af Sönderjylland, f. 1314, d. 1364, efterträdde 1325 sin fader, Erik II, som hertig och blef i juni 1326 i Viborg vald till konung i Danmark i st. f. Kristofer II. Förmynderskapet för V. utöfvades af hans morbroder grefve Gerhard af Holstein, och riket styckades i förläningar åt de stormän, som lämnat sin hjälp åt V. Då konung Kristofer 1330 förliktes med de holsteinske grefvarna, återfick V. sitt län. Sedan 1336 sökte han frigöra sig från sin mäktige morbroders inflytande, och efter hans dråp 1340 tog han del i underhandlingarna mellan Valdemar Atterdag och de holsteinske grefvarna, som äfven nu misstänkte honom för att ha del i faderns död. V. fick NörreJylland i pant, men måste till gengäld pantsätta Sönderjylland till grefvarna. Senare sällade han sig till konungens fiender, men hade vid sin död endast norra delen af Sönderjylland under sitt välde, medan hela den södra delen var i grefvarnas våld. I sitt äktenskap med prinsessan Riccardis af Sachsen-Lauenburg hade V. en son, Henrik, den siste hertigen af Sönderjylland. — 5. V., f. 27 okt. 1858, yngste son af konung Kristian IX, blef 1879 löjtnant i marinen och befordrades slutligen till vice amiral. Som kommendör företog han en expedition till Öst-Asien och besökte hofven i Siam och Japan V. gjorde 1909 med sina söner en ny resa till Öst-Asien, men fick vända i Indien på grund af sin makas död. 1886 afslog han ett anbud att bli furste af Bulgarien. Han ingick 1885 äktenskap med prinsessan Marie af Orleans (f. 1865, d. 1909) och hade med henne 4 söner och 1 dotter. Af sönerna gifte sig Aage (f. 1887) med en italiensk adelsdam och fick därefter titel af grefve af Rosenborg, Axel (f. 1888), som utbildat sig till flygare, äktade 1919 prinsessan Margareta af Sverige (f. 1899), Erik (f. 1890) är godsegare i norra Jylland. Dottern Margarete (f. 1895) har ärft sin mors böjelse för välgörenhet, i synnerhet sjukvård. 1—5. E. Ebg. 
<b>Valdemar,</b> dansk prelat, oäkta son till konung Knut V Magnusson, f. efter faderns mord (1157). d. 1236, uppfostrades vid konung Valdemar I:s hof. Efter studier i Paris blef han omkr. 1180 biskop i Slesvig (inrättade 1189 Guldholms kloster, se d. o.) samt ett par år därefter ståthållare i Sönderjylland. 1188 ökades hans makt därigenom, att dithmarscharna ställde sig under hans biskopsstol; men då hans kusin Valdemar (sedan V. Seier) snart därefter blef hertig öfver Sönderjylland och utsikterna att en gång komma på tronen i Danmark därigenom förmörkades, lät han välja sig till ärkebiskop i Bremen 1191. Konung Knut VI hindrade 
page_number=214, index= - Valdemar, dansk prelat - Valdemar, markgrefve af Brandenburg - Valdemar, Kristian - Valdemaren - Valdemarsdagen - Valdemars slott - Valdemarsudde 
honom emellertid från att tillträda detta ämbete, och V. slöt sig då till hans fiender i Nord-Tyskland samt flydde till Norge 1192, där han till hjälp erhöll en stor flotta, med hvilken han 1193 vände tillbaka till Sönderjylland. Han antog nu konunganamn, men blef på ett möte med Knut i aug. s. å. tagen till fånga och insatt i hårdt fängelse, först på Nordborg och 1198 på Söborg. På drottning Dagmars och påfven Innocentius III:s förböner lössläpptes han 1206 och reste till Rom, där han vid straff af bannlysning skulle stanna, till dess påfven skaffat honom ett nytt stift. 1207 lämnade han likväl Rom utan påfvens vetskap, sedan han ännu en gång blifvit vald till ärkebiskop i Bremen. Bannlyst, måste han 1209 i Rom ödmjuka sig för påfven, men fortsatte detta oaktadt äfven sedermera sina stämplingar mot såväl sin efterträdare på biskopsstolen som mot konung Valdemar Seier. 1218 ingick V. i Lockums cistercienskloster, där han 1220 löstes från sitt bann, men gjorde 1223 efter konungens fångenskap ännu ett försök till hämnd. Sedan detta misslyckats, återvände han till klostret, därifrån 1232 till Citeaux i Frankrike och slöt där sitt oroliga lif. Se A. Crone, "Valdemar Knudson" (1848). E. Ebg. 
<b>Valdemar,</b> markgrefve af Brandenburg, d. 1319, tillhörde Askaniska huset, linjen Stendal, och efterträdde 1305 sin broder Johan V som ättens hufvudman. V. var en djärf och dådkraftig krigare, som låg i ständiga fejder med sina grannar och utvidgade Brandenburgs område. Han efterträddes af sin kusin Henrik d. y. Då med dennes död (1320) Askaniska huset i Brandenburg utslocknade, förlänade kejsar Ludvig Bajraren landet åt sin son Ludvig d. ä. Men 1348 uppträdde en pilgrim från Jerusalem, som uppgaf sig vara V., hvilken han lär ha mycket liknat, med anspråk på Brandenburg, erkändes af flera i Wolmirstedt församlade furstar och s. å. äfven af kejsar Karl IV, en fiende till bajerska huset. Då han senare ej infann sig vid riksdagen i Nürnberg för att försvara sina anspråk, förklarades han 1350 af denna för bedragare, men bibehöll sig i Brandenburg, som till största delen var honom troget, till 1355, hvarefter han fann en tillflyktsort vid anhaltska hofvet. Denne falske Valdemar, d. 1356, tros ha blifvit uppställd som pretendent af de i Anhalt och Sachsen regerande grenarna af Askaniska huset, hvilka önskade komma i besittning af Brandenburg. Häring (pseud. Wilibald Alexis) har nyttjat honom som stoff för en roman, "Der falsche Woldemar" (1842). 
<b>Valdemar,</b> Kristian, "grefve af Slesvig och Holstein", f. 1622, son af konung Kristian IV och Kirsten Munk, upphöjdes till tysk riksgrefve 1630 och reste utomlands 1637—39 med sin svåger Hannibal Sehested. Han sändes till Ryssland 1641 och ånyo 1643 för att äkta tsar Mikaels dotter Irene, men vägrade öfvergå till grekisk-katolska läran och hölls därför i ett slags fångenskap till i aug. 1645. Efter sin faders död (1648) umgicks han, som var lättsinnig, slösaktig och mycket fåfäng, med planer på att bli vald till konung med förbigående af halfbrodern Fredrik III och kom därigenom på spänd fot med denne. Han lefde mest i utlandet, gick i svensk tjänst 1655 och stupade i en träffning vid Lublin i april 1656. Åt honom uppförde Kristian IV 1639—43 "Valdemarsslottet" på Taasinge (se d. o.). Jfr C. Nyrop, "Nogle oplysninger om Grev V. Kristians Ruslandsfaerd 1643—45" (i "Dansk hist. tidsskr." Sjette raekke, III, 2; 1891). E. Ebg. 
<b>Valdemaren,</b> sjö. Se Nyköpingsån, sp. 239. 
<b>Valdemarsdagen,</b> 15 juni, årsdagen för slaget vid Reval 1219, blef 1912 förklarad vara en dansk nationell festdag. E. Ebg. 
<b>Valdemars slott.</b> Se Taasinge. 
<b>Valdemarsudde,</b> lägenhet på Södra Djurgården i Stockholm vid stora segelleden, ingick liksom kringliggande område i den förläning af mark på Valdemarsön, som M. G. De la Gardie 1648 erhöll af drottning Kristina. Platsen blef mot slutet af 1600-talet upplåten åt Tjärhandelssocieteten och omkr. 1725 åt kommissarien O. Ahlström, som därstädes byggde och röjde. Där var sedermera oljeslageri och sågverk, någon tid äfven ett värdshus. Grosshandlaren K. M. Fris, som innehade området 1783—1807, förskönade platsen, gjorde sprängningar och fyllningar, anlade "plantager och trädgårdar" (den närbelägna "Frisens park" har sitt namn efter honom) samt byggde "tvenne betydliga väderkvarnar" — den ena af dessa, en oljekvarn "med marmorstenar och utantill beslagen med koppar", kvarstår ännu (med årtalet 1785). Platsen innehades sedan af olika personer, till dess hertigen af Närke, prins Eugen, som några somrar hyrt en af de gamla byggnaderna, inköpte hela området 1899. Under de följande åren omdanades V. med 
page_number=215, index= - Valdemarsudde - Valdemarsvik - Valdemarsvik—Söderköpings järnväg - Valdemarsön - Walden, Paul - Walden, Howard de - Waldenburg - Valdensbibeln - Valdenser 
största pietet för naturkaraktären. 1903—04 lät den furstlige egaren där uppföra en bostad (se fig.) åt sig själf efter ritningar af F. Boberg. I inredning och utstyrsel är enkelhet förenad med förnäm och förfinad smak. Terrasserna framför byggnaden prydas af bildverk, bl. a. bronsafgjutningar af Nike från Samothrake och Rodins staty Tänkaren samt två örnar i granit af K. Milles. I prinsens bostad liksom i det senare tillfogade konstgalleriet finnes en mängd alster af mestadels modern konst, hufvudsakligen svensk. Bland svenska konstnärer, företrädda i galleriet, märkas, förutom prins Eugen själf, Josephson, Nordström, Kreuger, Björck, C. Larsson, E. Jansson, Liljefors, Sager-Nelson, Hennigs, Norrmann och Hasselberg. Af utländska konstnärer äro att nämna Viggo Johansen, Munch och C. Meunier. Äfven representanter för ultramoderna riktningar ha sin plats i samlingen. Denna skildras som "sammanställd med en egendomlig blandning af kräsen slutenhet och vidhjärtad förståelse". Från V. och utsikterna därifrån öfver inloppet till Stockholm har prins Eugen hämtat motiv till många af sina förnämsta stämningsmålningar. Se F. U. Wrangel i "Stockholmiana", III (1904). G—g N. 
<b>Valdemarsvik,</b> köping i Östergötlands län, Hammarkinds härad, belägen vid innersta ändan af den 16 km. långa, 1/3—1 1/2 km. breda Valdemarsviken (Vammarn), slutpunkt för järnvägslinjen Norrköping—Söderköping—Valdemarsvik (39 km. från Söderköping). 907 har. 1,861 inv. (1 jan. 1920). V. har provinsialläkare och apotek, postkontor, tullstation, sparbank samt afdelningskontor af a.-b. Svenska handelsbanken och a.-b. Göteborgs bank. Hamnen, som till följd af uppgrundning i Valdemarsviken är tillgänglig endast för fartyg om högst 3 1/2 m. djupgående, besöktes 1917 af 598 fartyg om 49,064 ton (ankomna och afgångna sammanräknade). Hamnafgifterna utgjorde 4,752 kr. På platsen finnas många handlande och handtverkare. Af industriella anläggningar märkas i främsta rummet C. J. Lundbergs läderfabriks a.-b:s stora garfveri, med tillverkning af svecia-, smor- och kipsläder, samt därjämte sågar och snickerifabrik. Taxeringsvärdet å fastighet utgjorde 1919 för bevillningsskyldig 2,933,000 och för bevillningsfri 193,500 kr.; bevillningstaxerade inkomsten af kapital och arbete uppgick till 3,235,790 kr. I kommunalskatt utdebiterades 1920 7,50 kr. pr 100 kr. inkomst. 1917 utgjorde köpingens inkomster 100,673, utgifter 121,086, tillgångar 482,400 och skulder 280,739 kr. V. utgör sedan 1 maj 1919 egen församling och eget pastorat i Linköpings stift, Hammarkinds kontrakt (dessförinnan ingick V. i Ringarums församling). Kyrkan, som byggdes på 1870-talet, har nyligen undergått en genomgripande nydaning under ledning af arkitekten A. Lindegren. V. omnämnes första gången 1664 som lydköping under Söderköpings stad. Köpingen, som ej utgjorde egen kommun, ansågs omfatta, förutom det egentliga köpingsområdet i Ringarums socken i Östergötlands län, jämväl ett område i Tryserums socken i Kalmar län. Enligt k. bref 20 dec. 1912 utgör V. från 1 jan. 1914 egen kommun, hvarvid köpingsområdet betydligt utvidgades i såväl Ringarums som Tryserums socken. Samtidigt öfverflyttades området i Tryserum till Östergötlands län. Genom k. bref 31 dec. 1919 har köpingen från början af 1920 ytterligare utvidgats med ett område af Gryts socken. Om den till skydd för inloppet till V. på 1600-talet anlagda skansen se Stjärnökalfskansen. L. Wll. 
<b>Valdemarsvik—Söderköpings järnväg.</b> Se Norrköping—Söderköping—Vikbolandets järnväg. 
<b>Valdemarsön,</b> äldre namn på Djurgården (se d. o., sp. 571). 
<b>Walden,</b> Paul, baltisk kemist, f. 27 (g. st. 14) juli 1863 i Livland, studerade 1883—88 vid polyteknikum i Riga, där han var assistent sedan 1885 i fysik, sedan 1888 i kemi, studerade 1890—91 i Leipzig, där han blef filos. doktor, och 1893 i München, utnämndes 1892 till docent och 1894 till professor i analytisk och fysikalisk kemi samt 1896 till ord. professor i oorganisk och fysikalisk kemi vid Rigas polyteknikum. Han förvärfvado 1899 doktorsgraden i kemi vid Petersburgs universitet och var 1902—19 direktor för polyteknikum i Riga, som någon tid under den tyska invasionen (1916—18) var förlagdt till Moskva. Sedan 1912 var han också chef för ryska vet. akad:s kemiska laboratorium och är sedan 1919 professor i kemi vid universitetet i Rostock. W. har utöfvat synnerligen omfattande och framgångsrik verksamhet inom den fysikaliska kemien. Särskildt bemärkta äro hans arbeten ang. salters och syrors vattenlösningars elektriska ledningsförmåga (i Ostwalds "Zeitschrift" 1887, 1888 och 1891 och "Bulletin de l'Academie imperiale de St. Petersbourg", 1913), inom stereoisomerien, särskildt ang. den s. k. <i>Waldenska omlagringen</i> (i "Berichte der deutschen chemischen gesellschaft" 1897 och 1898 samt i Petersburgs fysisk-kemiska sällskaps journal 1898), om organiska lösnings- och ioniseringsmedel, där han studerat sambandet mellan elektriska ledningsförmågan och viskositet, löslighet, lösningsvärme och dielektricitetskonstant (Ostwalds "Zeitschrift" 1905—08, 1912 och 1920 i "Bull. de l'Acad. imp. de St. Petersbourg" 1912 och 1913), vidare om kapillaritetskonstant och inre tryck (Ostwalds "Zeitschrift" 1909), om lösta salters dielektricitetskonstant (i "Bull. de l'Acad. imp. de St. Petersbourg", 1912, och "Journal of the American chemical society", 1913). W. är en bland nutidens främsta fysikaliska kemister. S. A—s. 
<b>Walden</b> [də ωå'ldn], Howard de, baron, engelsk adelstitel inom släkterna Howard (se d. o., sp. 1169), Hervey och Ellis (se Ellis 3). 
<b>Waldenburg,</b> stad i Schlesien, 72 km. s. v. om Breslau. 19,600 inv. (1914). W. ligger i Waldenburgs bergland (se därom Sudeterna), är centrum i ett mindre stenkolsfält samt har anmärkningsvärd glas- och porslinsindustri. Linberedning i grannskapet. A. N—d. 
<b>Valdensbibeln.</b> Se Boktryckarkonst, sp. 971. 
<b>Valdenser</b> (fr. <i>Vaudois</i>), "Alpernas Israel", ett religionssamfund, som leder sitt namn från en rik köpman i Lyon Valdes (lat. <i>Valdus;</i> förnamnet Pierre, lat. <i>Petrus,</i> ej säkert bevittnadt), d. före 1218. Denne hade genom en väns plötsliga död (1176) uppskrämts för sin själs frälsning, börjat läsa evangelierna och gripits af det genom de franske vandrarpredikanterna från 1100-talets början lefvandegjorda idealet om Jesu efterföljd i fattigdom och apostolisk vandrarpredikan 
page_number=216, index= - Valdenser 
(<i>imitatio Christi</i>). Det rådde då svår dyrtid i Lyon; Valdes bortskänkte till dess lättande hela sin förmögenhet, öfvade själavård bland de fattige och öfversatte för spridning bland dem delar af evangelierna. Där fann han ock hänförda anhängare, "amici" (vänner), och äfven medhjälpare i att predika bot och fattigdom. Dessa senare bildade den egentliga "societas" (samfund), ett af Valdes ledt <i>asketiskt predikarsällskap,</i> vanligen kalladt "de fattige från Lyon" (lat. <i>pauperes de Lugduno</i>); valdenserna började ej som sektbildning. Biskopen i Lyon förbjöd dem förgäfves att predika; de vädjade till lateransynoden 1179, som för dem stadfäste det tredubbla löftet (fattigdom, kyskhet, lydnad), men förbjöd dem att predika utan klerus' tillåtelse. Denna gafs ingenstädes. Med den energiske Valdes hade emellertid medeltidens lekmannaaktivitet hunnit den punkt, då den ej längre kunde bindas genom kyrkligt maktbud. Han och hans vänner upphörde ej med sin verksamhet; och de började öfva kritik på kyrkliga inrättningar och erkände blott 3 sakrament (dop, nattvard, bikt); likaså förkastade de edgång och dödsstraff. Då fördrefvos de 1182 från Lyon och bannlystes tillsammans med katarer, humiliater och albigenser af påfven Lucius III på synoden i Verona 1184. Under trycket häraf sammanslötos predikanterna och vännerna till en organisation; <i>sekten</i> växte fram och vidgades till en anti-påflig <i>motkyrka,</i> äfven om "amici" till det yttre förblefvo i katolska kyrkan. Valdes blef själf biskop och ordinerade presbyterer och diakoner. Åskådningen förblef i det hela den medeltida katolska; men påverkan från katarerna (se d. o.) medförde en skärpt världsförsakelse och bekämpande af en del katolska bruk och läror (skärselden m. m.). Ur sammanblandningen af Imitatio-Christi-idealet, katolsk kyrkouppfattning och katarisk gnosticism framgick den egendomliga <i>moralism,</i> som blef valdensernas särmärke. I st. f. medeltidens mystik kom här plikt-idealistens nyktra moraliska opposition mot katolicismens sedliga utväxter, stödd af träget <i>bibelstudium.</i> Detta af Valdes själf införda bibelstudium, som så kännetecknat valdenserna, gick ej i evangelisk riktning; bibeln var Guds lag, efter hvilken lifvet skulle regleras. Men liksom denna biblicism var det egentliga originella hos valdenserna, blef den ock det starka centrum i rörelsen, som gaf den större motståndskraft än någon annan medeltida sektrörelse och som banade väg för 'en ny religiös' princip. Biblicismen hos Wycliffe, husiterna, döparna, Calvin, kväkarna och den moderna frikyrkorörelsen har åtminstone delvis sitt ursprung hos Valdes. Bibeln identifierades snart af valdenserna med den absoluta naturrätten, som kräfde full religiös frihet, alla troendes likställighet och borttagandet af alla kyrkliga och sociala skrankor. På den afgörande dogmatiska punkten, frälsningsvägen genom verkhelighet och askes, stodo de på katolicismens grund; men då de afvisade alla kyrkliga institutioner, hvilka ej direkt kunde påvisas i bibeln, genombröto de katolicismens centrum, det hierarkisk-sakrala systemet. Det riktigaste torde därför vara att beteckna valdenserna som en själfständig företeelse, skild från både katolicism och protestantism, men med anknytning till bäggedera. 
När valdenserna efter 1184 förföljdes på samma vis som katarerna, spredos de raskt öfver södra Frankrike och norra Italien (Lombardiet). Därmed delades de ock i två grenar, den franska och den lombardiska. Den af Valdes ledda, mera moderata franska grenen nådde hastigt både Spanien och Flandern och torde i början af 1200-talet ha omfattat majoriteten af befolkningen i Aragonien, Katalonien och Languedoc; den bestod mest af bönder och borgare. Men efter brytningen med lombarderna (se nedan) dukade den småningom nästan helt under för albigenskrigen och inkvisitionen. Annorlunda den lombardiska grenen, som för någon tid i sig upptog de 1184 bannlysta asketiska lekmannaföreningarna <i>humiliater</i> (se d. o.) i Lombardiet. Dess centrum blef Milano. Lombarderna kunde ej fördraga Valdes' despotiska regemente, bröto sig omkr. 1210 helt ut ur hans samfund (ett fåfängt återföreningsförsök på mötet i Bergamo 1218), valde ett eget monarkiskt öfverhufvud, intogo en mycket radikalare hållning till kyrkan och hierarkien, lärde, att sakramentens kraft var beroende af prästens värdighet, och utbildade en fullständig egen sakramentförvaltning, kritiserade skarpt kyrkans mässa, helgon- och relikdyrkan och aflatsväsen samt utsände hemliga agitatorer, som snart öfverdrogo nästan hela Schweiz, Tyskland, Böhmen, Ungern och Polen med ett nät af dolda kretsar bibelläsande valdenser. Sin hufvudhärd fìngo de ända till våra dagar i dalarna Pelice, Angrogna, Perosa och San Martino, Pragelato med bidalar i Kottiska alperna v. om Turin vid franska gränsen (de berömda valdenserdalarna), där de bildade liksom en ö midt i den katolska befolkningen, med t. o. m. egen dialekt. Från Piemonts dalar trängde de äfven in på franska sidan, medan de däremot i Lombardiet dogo ut under 1300-talet. I Piemont höllo grefvarna af Luserna sin skyddande hand öfver dem, tills inkvisitorn Borelli 1376-93 lyckades bringa otaliga offer på schavotten, särskildt i de aflägsnare dalarna. Det blef den första stora allmänna förföljelsen mot dem; den skärpte deras kyrkofientlighet och gaf deras åskådning ett starkt apokalyptiskt inslag. Den kunde hejda deras spridning i Italien och Frankrike, men ej i Österrike-Tyskland, där deras personlighetsreligion på germansk mark träffade gynnsammare förarbeten. Särskildt spridde de sig bland väfvarna och ylleproduktionens män och i allmänhet i samband med hemslöjd, ända till Östersjöns kuster. (Valdensernas nationalekonomiska betydelse torde vara värd en undersökning.) I Böhmen-Mähren fingo de stor betydelse för husiterna och bömiska bröderna (se d. o.) och uppgingo delvis i dessa. Inkvisitionen arbetade outtröttligt, och valdenserbål tändes allt som oftast. En bulla af Innocentius VIII åstadkom 1487 ett formligt korståg mot valdenserna i Piemont. På italienska sidan gjorde de väpnadt motstånd i Angrogna-dalen och slöto en gynnsam fred med Karl I af Savojen; på franska sidan foro korshärarna under Hugues de la Palud fram så, att de valdensiska församlingarna nästan utrotades. 
Sedan följde en lugnare tid, till dess valdenserna under reformationens inflytande (en predikant Martin Gonin sändes från Angrogna-dalen till Tyskland 1526 och återkom med Luthers skrifter) 
page_number=217, index= - Valdenser - Valdenserrörelsen - Waldenstein - Waldenska omlagringen - Waldenström, släkt - Waldenström, 1. Paul Petter 
började äfven i det yttre skilja sig från katolska kyrkan. I Tyskland gingo de i allmänhet omärkligt upp i lutherdomen. I södern behöllo de sin organisation. En märkessten i dessa valdensers historia blef synoden i Cianforan i Angrogna-dalen 1532, där predikanter ("barba", onkel) från olika delar af Italien och Frankrike i närvaro af Farel och Olivetanus beslöto den fulla anslutningen till reformationens ideer. Olivetanus fick i uppdrag att verkställa en ny bibelöfversättning på franska, hvilken 1535 utkom. Detta år nåddes de franske valdenserna emellertid af den blodiga motreformationen, som Frans I i Frankrike 1534 begynt. Ediktet i Fontainebleau 1540 skärpte kättarförföljelserna; ett af de rysligaste bladen i martyrhistorien är det blodbad på valdenserna, särskildt i Cabrieres och Merendol, som 1545 enligt Frans' edikt utfördes af den grymme baron d'Oppede och hvarvid mer än 4,000 dödades. De återstående franske valdenserna drefvos af nöden i kalvinismens (hugenotternas) armar. Valdenserna i Piemonts dalar hade relativ ro (dock brändes den ädle "barba" Voraglia i Turin 1558), till dess Savojens hertig genom freden i Cateau-Cambresi fick Piemont (1560) med förpliktande att undertrycka reformationen. I blodigt krig tillkämpade sig valdenserna visserligen seger och freden i Cavour 1561, men deras kommande historia blef en ständig kedja af öfvervåld och martyrier. I Kalabrien hade en valdenserkoloni blomstrat upp till nytt lif, men den utrotades med bålet och galgen 1560-61. Från Piemont utvisades bl. a. en "barba" Lentulus, som blifvit vidtberömd genom sitt arbete "Historia delle grandi e crudeli persecutioni" (1595, utg. 1906 af T. Gay). 1655 väcktes hela Europas fasa af den framfart, som katolska soldater under förevändning att söka vinterkvarter öfvade i valdenserdalarna; Milton skref en berömd hämnd-sonett, och Cromwell nödgade på Schweiz' hemställan hertig Karl Emanuel II att, visserligen blott för tillfället, inställa våldet. Nantesiska ediktets upphäfvande 1685 och Ludvig XIV:s tryck på hertig Viktor Amadeus II medförde utvisning af alla predikanter och nya blodiga massakrer; alla kyrkor förstördes. 3,000 valdenser utvandrade under outsägliga mödor öfver de snöhöljda Alperna till Schweiz och Tyskland och grundlade där nya församlingar. Men nu kom ock den mest berömda episoden i valdensernas hela historia, när predikanten Henri Arnauld (d. 1721) med en militäriskt organiserad skara af omkr. 900 flyktingar gjorde "la glorieuse rentree" 1689, återeröfrade dalarna och nödgade hertigen att 1690 ge valdenserna frihet och rätt att återupprätta sin kyrka i Piemont. Därmed voro de blodiga förföljelserna i dalarna slut. Dock kommo på Ludvig XIV:s uppmaning nya utvisningar 1698 och 1713; Arnauld måste fly till Tyskland, där alla valdenserförsamlingar 1716 sammanslötos till en kyrka. Barnrof från valdenserna förekommo ända fram till 1800-talets midt; penningutpressningar utarmade valdenserkyrkan alldeles under 1700-talet, och det religiösa lifvet sjönk djupt, till dess den stora väckelsen på 1820-talet nådde äfven dalarna (Felix Neffs besök 1825 och engelsmannen general Beckwiths verksamhet där 1827-62). 1839 gåfvo valdenserna sig en kyrkoordning, med en hvart 5:e år sammanträdande synod af lekmän och präster, hvilken har högsta lagstiftande makten och stadfäster de af församlingarna valde prästerna, hvilka måste ha teol. bildning. Den ädle turinaren d'Azeglio vann det unga liberala Italien för de efter Napoleons fall åter förtryckte valdensernas sak och påverkade konung Karl Albert af Sardinien, så att han inför den hotande revolutionen genom <i>emancipationsediktet</i> 17 febr. 1848 gaf valdenserna fri religionsutöfning och samma borgerliga rättigheter som den katolska befolkningen. Under otaliga hinder från det klerikala partiet kunde de nu upprätta församlingar och bygga kyrkor i den ena italienska staden efter den andra ända ned till Neapel, Palermo och Messina (först genom Beckwith i Turin 1853; Luther-året 1883 öppnades en valdensisk kyrka i själfva Rom vid Via nazionale, följd 1913 af en andra vid Piazza Cavour). Omhvälfningarna 1860 och 1870 lättade ytterligare valdensernas ställning i Italien, där de utgöra den nationella formen af evangelisk kristendom. Sina starkt nationella tendenser ha de ock senast ådagalagt före och under Världskriget. En duglig teol. vetenskap ha de numera uppammat med egen teol. fakultet i Florens; de underhålla viktiga välgörenhetsanstalter, sprida biblar och traktater, utge ett flertal tidskrifter och tidningar; deras kulturella inflytande i Italien är proportionsvis vida större än deras antal. Af de omkr. 70,000 evangeliska, som 1910 funnos i Italien, tillhörde omkr. 36,000 valdenserförsamlingar. På sistone ha de vunnit åtskilliga tusen katolikers öfvergång. Så slungade ock Benedikt XV sin hårdaste fördömelse mot dem som "emissari di satana" i den beryktade encyklikan 21 nov. 1915. Utom Italien finnas valdensiska församlingar i Marseille, Nizza, New York och framför allt Uruguay, Argentina och North-Carolina (omkr. 9,000). Litt.: K. Müller, "Die waldenser bis zum anfang des 14. jahrh." (1886), H. Böhmer i Haucks "Realencyklopädie für protestantische theologie und kirche" (bd 20, 3:e uppl. 1908), E. Comba, "Histoire des vaudois", I (2:a uppl. 1901), Paolo Calvino, "Evangelische bestrebungen in Italien" (3:e uppl. 1902), L. Zanoni, "Gli umiliati" (1911), J. B. Pierron, "Die katholischen armen" (1911), och T. Gay, "Histoire des vaudois" (1912). Hj.H—t. 
<b>Valdenserrörelsen.</b> Se Valdenser. 
<b>Waldenstein.</b> Se Waldstein. 
<b>Waldenska omlagringen,</b> <i>kem.</i> Se Walden, P. 
<b>Waldenström,</b> svensk släkt, som härstammar från kronofogden i Norrviken, Bohuslän, Bengt Månsson (f. omkr. 1637, d. 1712). Hans söner, Anders Bengtsson (f. 1665, tullförvaltare i Uddevalla, öfverkrigskommissarie, d. 1725), och Georg Bengtsson (f. 1674, d. 1742, fältbokhållaro under Karl XII:s krig, egare af egendomen Öfre Häröd, Röra socken, Orust, hvilken till en del ännu innehas af hans ättlingar), antogo namnet W. Se Georg Fritjof Waldenström (f. 1828, kapten i flottans mekaniska kår, d. 1905), "Genealogi och biografier öfver släkten W." (1903). Släktens mest bekanta medlem är 
1. Paul Petter W., ättling i 5:e led till den ofvannämnde Anders Bengtsson, son till provinsialläkaren Erik Magnus W., religiös ledare, predikant, författare, politiker, f. 20 juli 1838 i 
page_number=218, index= - Waldenström, 1. Paul Petter 
Luleå, d. 14 juli 1917 i missionsskolan på Lidingön. Han blef student i Uppsala 1857, filos. kandidat 1862, filos. doktor 1863 och prästvigd 1864, adjunkt vid Växjö högre allmänna läroverk 1862 och lektor i kristendom, grekiska och hebreiska vid Umeå högre allmänna läroverk 1864 samt var 1874—1905 lektor i samma ämnen vid Gäfle högre allmänna läroverk. Under en resa i Amerika utnämndes han 1889 af Yale university till teol. doktor, och 1913 promoverades han i Uppsala till filos. jubeldoktor. 
W. var skicklig lärare, men det var som religiös folkledare och politiker han mer än de fleste utöfvade inflytande på sin samtid. 1857, vid nitton års ålder, upplefde han ett religiöst genombrott och slöt sig till den andliga väckelserörelse, hvars främste man då var K. O. Rosenius (se denne). När denne 1868 afled, var W. redan så känd, att han blef hans efterträdare som redaktör för tidskr. "Pietisten", väckelserörelsens mest spridda och älskade uppbyggelseläsning, som han redigerade till sin död. Härmed hade han en erkänd ledarställning. 1868 var han led. af kyrkomötet och gjorde sig där bemärkt för sin slagfärdighet. Äfven 1908, 1909 och 1910 var han kyrkomötesled. Ännu större uppmärksamhet tilldrog han sig genom <i>Predikan på 20 Söndagen efter Trefaldighet</i> (1872) och skriften <i>Om försoningens betydelse</i> (1873) samt sina teser <i>De iustificatione</i> för pastoralexamen (s. å.). I dessa skrifter angrep han lärosatser om försoningen (se Försoning, sp. 490), hvilka på ett i åtskilligt stötande sätt formulerats af 1600-talets teologer. Men då han ej ännu opponerade vare sig mot bekännelseskrifternas eller Luthers åskådning, fick han t. o. m. ett högt betyg i sin pastoralexamen. Längre gick han i boken <i>Herren är from, Betraktelser öfver Davids 25:e psalm</i> (1875; 8:e uppl. 1918; öfv. till eng. 1889, no. 1890, ty., 2:a uppl. 1890). Där synes han ej alls vilja veta af någon Guds vedergällande rättfärdighet och förnekar hvarje lära om "den objektiva försoningen", d. v. s. att Gud genom Kristus kommit i ett nytt förhållande till det genom synden från honom skilda människosläktet. Många ansågo, att W. därmed gjorde Kristi verk betydelselöst för oss och att detta måste leda till sedlig slapphet. Ej mindre än 180 skrifter utkommo inom kort i frågan, bl. a. inlägg af biskoparna A. F. Beckman, L. Landgren och G. Billing. Dittills hade Evangeliska fosterlandsstiftelsen gett någon sammanhållning åt de många missionsföreningar, som väckelserörelsen framkallat. Nu uteslötos W. och hans anhängare ur stiftelsen, som stod kvar på en mera kyrklig och luthersk ståndpunkt. På den kyrkliga förkunnelsen har striden otvifvelaktigt haft den inverkan, att åtskilligt af 1600-talets teologi kommit ur bruk. Men de kyrklige teologerna ha aldrig anslutit sig till W:s ensidigheter, utan alltid opponerat mot dem. Inom väckelserörelsen hade förut de många lekmannapredikanterna i okunnighet och oklarhet förkunnat många skiftande och mot hvarandra stridande meningar. Genom försoningsstriden tvingades alla till eftertanke och till att söka efter klarhet i sin uppfattning. Och snart förefunnos endast två partier, det ena mot, det andra för W. Och dennes anhängare ("Waldenströmarna") hade nu vunnit en enhetlig och säregen åskådning i en central läropunkt. Efter uteslutningen ur Evangeliska fosterlandsstiftelsen behöfde W:s vänner ett nytt enande organ. Då visade det sig, huru det reformerta inflytandet genom metodister och baptister på väckelserörelsen burit frukt. W:s slagord: "Hvar står det skrifvet?" är prägladt af reformert lagiskhet och icke af luthersk evangelisk frihet. Och alltmera sträfvade man efter en kyrkotukt, som genom uteslutning af ovärdiga kunde ge ett rent nattvardsbord. När W. 1876 hållit en enskild nattvardsgång för Uppsala missionsförening i missionshuset, erhöll han varning af domkapitlet. Då tillkom den s. k. nattvardspetitionen 1877 med 22,334 underskrifter om "att den heliga nattvardens bruk blir fritt, såsom det gudomliga ordets bruk genom Guds nåd blifvìt det". Ingen ändring i den kyrkliga lagstiftningen föranleddes emellertid häraf, och då bildades 1878 Svenska missionsförbundet som en sammanslutning af de friförsamlingar och missionsföreningar, hvilka numera firade egna nattvardsgudstjänster. Förbundets förste ordf. blef E. J. Ekman (se denne), en afgjord befrämjare af separation från kyrkan och bildandet af en frikyrka. W. däremot hoppades länge, att kyrkan skulle kunna reformeras till förbundets ståndpunkt. Först efter flera strider med Uppsala domkapitel tog han afsked från prästämbetet (1882). Mot Ekman och dennes radikalare anhängare kämpade han för barndopet, som dessa förkastade, och författade det lilla mästerverket i folklig framställningskonst <i>Barndopets historia</i> (1880; 4:e uppl. 1883; öfv. till da. 1881). Samtidigt var han emellertid så fördragsam, att han ville behålla sina motståndare kvar inom förbundet. Genom sin utomordentligt skickliga kyrkopolitik inom sitt samfund lyckades han allt framgent bevara sammanhållningen där trots alla strider och motsatser. 
Under 1880-talet anlitades W. för flera kommunala uppdrag; bl. a. var han stadsfullmäktig i Gäfle och landstingsman, och 1884-1905 var han stadens riksdagsman i Andra kammaren, som insatte honom 1900-02 i konstitutions- och 1903-04 i lagutskottet. Varm fosterlandskärlek var det bärande i hans af liberalism präglade politiska verksamhet. Därför var han afgjord försvarsvän. Sitt mesta intresse egnade han åt nykterhets-, sedlighets- och kyrkliga frågor. På grund af sin originalitet och drastiska uddighet hade han kammarens öra som få, men utöfvade ändock knappast någon betydelsefullare inverkan på besluten, enär han ej anslöt sig till något parti, utan var "vilde"; i försvarsfrågan 1892 och 1901 bidrog han dock kraftigt till försvarets stärkande. Bland W:s offentliga uppdrag må vidare nämnas ledamotskap i maltdryckskommitten (1898-1900), egnahemskommitten (1899-1901) och kommitten ang. lagar om 
page_number=219, index= - Waldenström, 1. Paul Petter - Waldenström, 2. Johan Anton - Waldenströmianismen - Val d’Entremont - Valdepenas - Val de Reis - Waldersee, Alfred von 
registrerade icke ekonomiska föreningar m. m. (1901—03). 1905 drog W. sig från politiken och egnade sig helt åt Svenska missionsförbundet, hvars ordf. han blifvit 1904 efter en ny strid med Ekman, i hvilken han försvarat läran om de eviga straffen mot dennes förnekande af dessa. Som förbundets därefter obestridt härskande ledare utöfvade han en omfattande verksamhet, vårdade sig om missionsfälten, gjorde en inspektionsresa till missionen i Kina, stärkte genom resor missionsintresset i landet m. m. Hans förnämsta skapelse är förbundets stora missionsskola på Lidingön, åt hvilken han egnade sina sista krafter. Under hans ledning har förbundet i friförsamlingar, ungdomsföreningar och söndagsskolor de senare åren haft omkr. 270,000 anhängare. Och utan öfverdrift kan sägas, att omkr. 1 mill. af vårt folk sett upp till W. som sin andlige fader åtminstone under någon del af sitt lif. 
Oaflåtligt bekämpade han kyrkans ordning, men motsatte sig också hel separation från henne. Enligt hans motion vid 1908 års kyrkomöte borde inga rent kyrkliga handlingar utföras genom statskyrkan, utan lämnas åt frikyrkorna. Guds ords predikan och undervisning borde däremot staten fortfarande ombesörja. I synnerhet under sina senare år angrep han universitetsteologien. Men utan honom hade den andliga söndringen säkerligen varit ännu större. Det är hans storverk, att 1800-talets väckelserörelse omhändertagits och i stort sedt enats inom Svenska missionsförbundet i stället för att splittras i ett otal sekter. Han delade den pietistiskt färgade väckelsens asketiska synpunkter på lifvet, men en frisk fläkt af humor och glädje kom genom honom in i många kretsar, där det annars var kvalmigt nog. Ej blott hans förunderliga klokhet och energi, utan främst hans innerliga barnatro på Gud och trosvisshet om syndernas förlåtelse genom Jesus Kristus gjorde honom till den andlige ledare han var. Klar och enkel, aldrig sentimental var hans predikan, men i hans stämma låg en klang af orubblig trosöfvertygelse. I synnerhet var hans predikan en tröstförkunnelse för oroliga hjärtan. 
Bland hans många skrifter märkas utom de förut nämnda <i>Brukspatron Adamsson eller Hvar bor du?</i> (1863; 7:e uppl. 1916; öfv. till no. 1891), en ovanligt populär folkbok om kristligt troslif, <i>Predikningar öfver svenska kyrkans nya högmessotexter.</i> (4 dlr, 1876 ff.)> <i>Stycken af lifvets ord</i> (1878—1910), <i>Frälsningsbudskap, Minnen från Immanuelskyrkan i Stockholm</i> (1888), <i>Guds eviga frälsningsråd</i> (3 dlr, 1892), hvilket han betraktade som sitt hufvudarbete vid sidan af sina bibelöfv., och <i>Biblisk troslära</i> (3:e uppl. 1918), <i>Dop och barndop</i> (1898; öfv. till fi. 1902), <i>Bibelns evangelium och de eviga straffen eller huru står det skrifvet?</i> (3:e uppl. 1904), <i>Samlade predikningar</i> (2 dlr, 1918), uppbyggelseskrifter, som fått en kolossal spridning, samt de likaledes öfver hela landet lästa reseskildringarna <i>Genom Norra Amerikas förenta stater</i> (1890), <i>Till Österland</i> (1895—96), <i>Nya färder i Amerikas förenta stater</i> (1902—03), <i>Genom Canada</i> (1905) och <i>Till Kina</i> (1907—08). Därjämte utgaf han en öfv. och utläggning af Esaias 53:e kapitel under titeln "Smärtornas man" (2 uppl. 1881) samt en öfv. med förklarande anmärkningar af nya testamentet (2 dlr, 1883—94; 3:e uppl. 1913), en öfv. af Psaltaren (1904), kritiker öfver bibelkommissionens öfv. af nya testamentet (1883, 1908, 1915) och af gamla (1902). Han var redaktör af "Vittnet, kristlig månadsskrift" (i förening med E. J. Ekman; 1877—80) och af julkalendern "Ansgarius" (1882—91) samt medarbetare i "Svenska morgonbladet" m. fl. tidningar, bland dem ett par svensk-amerikanska. Litt.: "Minnesskrift utg. med anledning af P. P. W:s 75-årsdag den 20 juli 1913" (1913), som bl. a. innehåller förteckning öfver W:s skrifter, N. P. Ollen, "P. P. W. En lefnadsteckning" (1917), A. Ohlden, "Lektor P. W. Ett biografiskt samlingsverk" (1918), och Edv. Leufven, "P. W. som predikant" (1920). 
2. Johan Anton W., den föregåendes broder, läkare, universitetslärare, f. 18 sept. 1839 i Luleå, d. 23 nov. 1879 i Uppsala, blef 1869 med. doktor och docent i kirurgi och obstetrik vid Uppsala universitet samt var 1878—79 t. f. och blef 1879 ord. professor i praktisk medicin där. Han var därjämte 1870—75 stadsläkare i Uppsala. W. var framstående praktisk läkare, skattades högt som lärare och utgaf bl. a. <i>När bör den hårda åldersstarren opereras?</i> och <i>Bidrag till diagnosen af bukens tumörer.</i> — Hans son Johan Henning W., f. 14 aug. 1877 i Uppsala, blef 1910 med. doktor, docent i ortopedisk kirurgi vid Karolinska institutet och läkare vid sjukhuset S:t Göran, där han sedan 1914 är öfverläkare å afdelningen för kirurgisk tuberkulos. 1. E. M—g. 
<b>Waldenströmianismen,</b> de religiösa och kyrkliga åsikter, som framställdes af P. P. Waldenström (se d. o.; jfr Nattvardsföreningar och Olsson, O., sp. 655). 
<b>Val d'Entremont</b> [vall dãtrmå']. Se Entremont. 
<b>Valdepenas</b> [-penjas], stad i spanska prov. Ciudad real (Nya Kastilien), på nordsidan af Sierra Morena, centrum för slätten Campo de Calatrava. V. står genom järnväg öfver Despena perros-passet (Sierra Morena) i förbindelse med Guadalquivirdalen och Andalusien. Till följd af förbättrade kommunikationer har staden på senare år gått en blomstring till mötes. 21,000 inv. (1900). Vinodling. Mineralkällor i grannskapet. A. N—d. 
<b>Val de Reis</b> [val də re͡iʃ], grefve. Se Loule 1. 
<b>Waldersee</b> [-ṡe], Alfred von, grefve, tysk militär, f. 1832 i Potsdam, d. 5 mars 1904 i Hannover, var son till generalen grefve Franz von W. (d. 1873). W., som 1850 blef officer vid gardesartilleriet, deltog som adjutant hos generalfälttygmästaren och chefen för artilleriet i 1866 års krig i Böhmen, blef efter slaget vid Königgrätz generalstabsofficer och major, var 1870 militärattache i Paris till krigsutbrottet och afgaf som sådan 
page_number=220, index= - Waldersee, Alfred von - Valdes, P. - Valdes, Alfonso och Juan de - Valdes, Jose Manuel 
mycket upplysande rapporter rörande franska armen. Under kriget var han som öfverstelöjtnant vid generalstaben först anställd vid stora högkvarteret och därefter vid prins Fredrik Karls armekvarter. 1871 utnämndes han till chef för generalstaben vid storhertigens af Mecklenburg arme. I mars s. å. var han stabschef hos den tyske guvernören i Paris och till sept. s. å. tysk charge d'affaires hos franska republikens regering. Därefter vardt han öfverste och chef för 13:e ulanregementet och 1873 chef för X:e armekårens generalstab (Hannover). 1876 blef han generalmajor och 1882 generallöjtnant. 1881 generalkvartermästare och Moltkes ställföreträdare som chef för armens generalstab, efterträdde han 1888 efter befordran till general af kavalleriet denne i chefskapet, men afgick redan i febr. 1891 samt utnämndes till chef för IX:e armekåren (Schleswig-Holstein). 1895 utnämndes han till generalöfverste i kavalleriet med generalfältmarskalks rang. 1898 blef han generalinspektör för III:e armeinspektionen (Hannover). 1900 (i sept.) uppdrogs åt honom öfverbefälet öfver de allierade makternas — med anledning af boxarupproret (se d. o.) — till Kina öfverförda stridskrafter, slutligen (i okt.) omkr. 80,000 man starka. Med stor skicklighet fullgjorde W. det på grund af makternas skilda intressen svåra uppdraget, hvarefter han återvände till Europa och återtog sin förra befälspost. H. J—dt. 
<b>Valdes,</b> P. Se Valdenser. 
<b>Valdes,</b> Alfonso och Juan de, tvillingbröder, spanska humanister och reformister, föddes mot slutet af 1400-talet i Cuenca i Nya Kastilien och blefvo tidigt bärare af den evangeliskt färgade, från Erasmus påverkade reformrörelse inom katolska kyrkan, "reformismen", hvilken fram till omkr. 1540 bildade en andlig hufvudströmning mellan reformationen och den framväxande motreformationen. Alfonso följde kejsar Karl V till riksdagen i Worms 1521, fick starkt intryck af kyrkliga reformers nödvändighet och blef efter återkomsten till Spanien som Gattinaras sekreterare förgrundsfigur i Spaniens kyrkoreformatoriska humanism. Kraftigt försvarade han Erasmus mot de spanske munkarna. Efter Roms plundring 1527 skref han sin berömda <i>Dialog,</i> där t. o. m. påfvens världsliga regemente öfver Kyrkostaten angreps; kejsaren borde taga reformen om hand. Alfonso lämnade dock ej sin kyrkas mark. Han stod högt i Karl V:s gunst och deltog bl. a. i riksdagen i Augsburg 1530, där han fick tjäna som den taktfulle förmedlaren mellan kejsaren, den påflige legaten och Melanchthon. Han ogillade Augustana, men hindrade dess vantolkning inför kejsaren. Han fortsatte att förmedla mellan Karl och protestanterna och arbeta för ett fredligt konsilium, tills han 1532 afled i Wien. — Juan blef ännu mera betydande. Bredvid reformismens bibelbetoning trädde hos honom ett starkt inslag af den spanska kvietistiska mystiken med dess spiritualism. Klarare än bibeln är den gudomlige anden i den kristne; och målet är själens befrielse från allt materiellt och uppgående i Gud i "ren ointresserad kärlek". När Juan efter riksdagen i Worms började lära Luther och senare Bucer, tolkade han dem i denna kvietistiska anda och räknade dem som goda reformister. Då brodern Alfonso skref sin dialog om "Sacco di Roma", skref Juan en ännu skarpare: <i>Merkurius och Charon</i> 1528 (tr. 1529, många uppl., öfv. till flera språk), med sådant stilistiskt mästerskap, att den äfven från strängt romerskt håll betecknats som det bästa spanska originalarbetet under Karl V:s tid. Liksom brodern stod Juan i hög gunst hos kejsaren. Intresse för naturvetenskapliga studier drog honom 1531 till Rom; från 1532 var han bosatt i det då spanska Neapel i kardinal Gonzagas tjänst. 1534 skref han där <i>Dialogo de la lengua,</i> hvilket i Spanien erkänts som ett till både form och innehåll klassiskt verk öfver spanska språket. Snart öfvergick han helt till religionens värld. När Giulia Gonzaga sökte tröst hos honom i sin religiösa ångest för Guds dom, nedskref han på spanska sina själavårdande samtal med henne i <i>Alfabeto Cristiano</i> (på it., 1546; öfv. till många språk; 1883 utg. i oktoglott). Den visar, att V:s religiositet nu väsentligen var luthersk, fast genomväfd med kvietistiska tankar och inordnad i de yttre katolska anstalterna. De senare momenten fingo dock från 1536 allt mera vika, och Juan orienterade sig i luthersk anda på Paulus, skref öfversättningar med kommentar till Psaltaren, Matteus, Romar- och 1 Korinterbreiven och kanske flera bref. Detta är den första öfv. af nya testamentet direkt från grekiska till spanska. Kommentarerna utmärkas af enkel, glänsande framställningskonst. V. fann ock tid att författa en mängd små religiösa uppsatser, hvaraf en samling 110 <i>Considerationes</i> 1550 trycktes i Basel på italienska (tysk öfv. af Böhmer 1861). Kring honom bildades i Neapel en stor samling af evangeliskt sinnade italienska humanister, och han blef utgångspunkten för den lutherska reformationsrörelsen i Italien, ehuru han aldrig formellt utträdde ur romerska kyrkan. Han verkade bestämmande äfven på de spanska protestantförsamlingar, som uppstodo främst i Valladolid. 1541 afled han. — Se E. Boehmer, "Bibliotheca Wiffeniana", Spanish reformers, 3 bd (1874—1904), E. Schäfer, "Beiträge zur geschichte des spanischen protestantismus und der inquisition im 16. jahrh." (3 bd, 1902), J. Heep, "Juan de V." (1909) och "V. und sein verhältniss zu Erasmus" (s. å.). Hj. H—t. 
<b>Valdes,</b> Jose Manuel, peruansk skald och läkare, f. i midten af 1700-talet, dödsåret okändt. Vid sidan af sin praktik som läkare utöfvade V. vetenskaplig verksamhet inom medicinens område och odlade skaldekonst, som gick i religiös och mystisk riktning. Spanska kritiker anse V:s dikter känsliga och lyckligt inspirerade. Af dessa må nämnas <i>Poesias sagradas</i> (1819), <i>Poesias espirituales, escritas a beneficio y para el uso de las personas sencillas y piadosas</i> (1833), <i>Le fe de Cristo triunfante</i> (1822), <i>Salterio peruano o parafrasis de los ciento cinquenta Salmos de David</i> (1833—36). Ad. H—n. 
page_number=221, index= - Valdes, Gabriel de la Concepsion (Placido el mulato) - Valdes, Armando Palacio - Valdes Leal, Don Juan de - Val de Travers - Valdevielso, Jose de - Waldeyer, Heinrich Wilhelm Gottfried - Waldhaus-Flims - Waldheim - Waldheim, G. Fischer von - Waldiehia - Val d’Heremence och Val d’Herens - Waldhof - Valdhorn - Valdieri - Val di Fassa - Val di Noto - Val di Poschiavo - Waldis, Burkhard - Val d’Ispica - Val di Venosta - Valdivia 
<b>Valdes,</b> Gabriel de la Concepcion, kubansk skald, vanligen kallad Placido el mulato, f. 1809 i Matanzas, fusiljerad där 1844, anklagad för delaktighet i en sammansvärjning. Ehuru i besittning endast af folkskolebildning, odlade V. icke utan framgång alla diktformer, från elegien till epigrammet. Hans roman <i>Placido y Blanca</i> anses icke utan förtjänst, sonetterna <i>El juramento, A Napoleon, A Jesucristo</i> och <i>A Guillemo Tell</i> röja mindre vanlig inspiration liksom äfven odet <i>A la sombra de Pelayo,</i> romanerna <i>A Jicotencal</i> och <i>A Cora</i> samt hans sista dikt, skrifven kort före hans död, <i>A Dios,</i> som är ett bevis för, att den mot honom riktade anklagelsen saknade all grund. Ad. H—n. 
<b>Valdes,</b> Armando Palacio-V., spansk författare. Se Palacio Valdes. 
<b>Valdes Leal,</b> Don Juan de, spansk målare, f. 1630 i Cordoba, d. 1691 i Sevilla, hade till lärare Antonio del Castillo och påverkades af Murillo. Han var en betydande kolorist. Bland hans arbeten märkas en <i>Concepcion</i> i Sevillas museum, där han är godt representerad, en <i>madonna</i> i Cordobas museum, <i>Bebådelsen</i> i National gallery i London, <i>Dominikanmunken</i> i Dresden, ett par hårresande allegorier af döden i kyrkan Caridad i Sevilla. Han målade äfven statyer och reliefer. Monografi ("Biografia del pintor sevillano J. de V. L.") af Gestoso y Perez (1917). G—g N. 
<b>Val de Travers</b> [də travär], dal. Se Travers. 
<b>Valdevielso</b> [-så], Jose de, spansk skald,f. 1560 i Toledo, d. 1636 i Madrid, rörde sig på den religiösa diktningens såväl som på dramatikens område. Som prof på den förra må anföras <i>Poema a San Jose</i> l. <i>Vida, excelencias y muerte del glorosisimo Patriarca San Jose, Romancero espiritual del Santisimo Sacramento</i> (1612) och dikten <i>El Sagario de Toledo.</i> Som dramatiker uppträdde V. både med autos och komedier. I Toledo utkommo 1622 <i>Doce autos sacramentales y dos comedias divinas,</i> innehållande <i>El hospital de locos, Los centivos libres, El Fenix de amor, La amistad en el peligeo, Psiquis y Cupido</i> m. fl. autos; komedierna äro <i>El nacimiento de la mujer</i> och <i>El Angel de la Guarda.</i> Ett antal autos och komedier finnes ytterligare intaget i Rivadeneiras "Biblioteca de autores espanoles" (bd 58). V. är intagen i Spanska akad:s "Catalogo de autoridades de la lengua". Ad. H—n. 
<b>Waldeyer,</b> Heinrich Wilhelm Gottfried, tysk anatom, f. 6 okt. 1836 i Hehlen (Braunschweig), blef 1861 med. doktor i Berlin, sedan han utgett afh. <i>De claviculae articulis et functione.</i> Han utnämndes 1865 till e. o. och 1867 till ord. professor i patologisk anatomi i Breslau, kallades 1872 till professor i normal anatomi vid det då nyorganiserade universitetet i Strassburg och 1883 till enahanda befattning i Berlin, från hvilken han afgick 1910. Därjämte var han till 1919 sekreterare i Vet. akad. i Berlin. Han är led. af Vet. soc. i Uppsala (1902), Fysiogr. sällsk. i Lund (1906), hedersled. af Svenska läkaresällskapet (1906) och led. af Vet. akad. (1908) samt är en af vår tids förnämsta anatomer och har utgett en stor mängd arbeten, såsom <i>Eierstock und ei</i> (1870), <i>Atlas der ... haare und ähnlicher fasergebilde</i> (1884), <i>Über das gorillarückenmark</i> (1889), <i>Das gibbonhirn</i> (1891), <i>Die lage der weiblichen beckenorgane</i> (1892), <i>Das becken, topographisch-anatomisch dargestellt</i> (1899), <i>Die Kolon-nischen, die Arteriae colicae</i> etc. (1900) och <i>Die geschlechtszellen</i> (1903). R. T-dt. 
<b>Waldhaus-Flims</b> [va'lt-], kuranstalt. Se Flims. 
<b>Waldheim</b> [va'lthajm], stad i förra tyska konungariket Sachsen, mellan Leipzig och Dresden. 12,300 inv. (1914). Tukthus. Tillverkning af cigarrer, tvål m. m. Stenbrott. A. N—d. 
<b>Waldheim</b> [va'lthajm], G. Fischer von. Se Fisch. 
<b>Waldheimia,</b> <i>zool., paleont.</i>, ett släkte, tillhörande armfotingarna, med äggformigt, hvälfdt, glatt, sällan fåradt skal och stort armskelett. Några nu lefvande arter och många fossila, de äldsta ur triasformationen, äro beskrifna. L—e. 
<b>Val d'Heremence</b> [deremã's] och Val d'Herens, dalar. Se Herens. 
<b>Waldhof</b> [va'lthåf], förstad. Se Mannheim, sp. 799. 
<b>Valdhorn,</b> <i>mus.</i>, äldre ordform för valthorn (se d. o. och Horn 2). 
<b>Valdieri,</b> ort i italienska prov. Cuneo, 18 km. s. v. om staden Cuneo i Piemont, i Hafsalperna, 1,350 m. ö. h. 2,300 inv. (1901). Järnbruk och marmorbrott. V. är hufvudsakligen bekant för sina svafveltermer och bad. 8 källor af 26°—69° C. äro i bruk, dels till drickning, dels till bad. Därjämte finnas flera andra källor (af hvilka 2 med en temp. af 75° C.), men de äro svårtillgängliga och därför obegagnade. A. N—d. 
<b>Val di Fassa,</b> alpdal. Se Fassadalen. 
<b>Val di Noto</b> [nåtå]. Se Noto. 
<b>Val di Poschiavo,</b> dal. Se Poschiavo. 
<b>Waldis,</b> Burkhard, tysk fabeldiktare, f. på 1480-talet i Hessen, d. omkr. 1557, blef franciskanmunk i Riga 1523, men omvändes snart till lutherska läran, slog sig på tenngjutaryrket och företog vidsträckta färder kring Europa. 1544 erhöll han ett pastorat i Abterode (Hessen). W:s förnämsta arbete är <i>Esopus</i> (1548; 5:e uppl. 1584), en samling af 400 fabler och skämtberättelser, bland dem 100 uppfunna af honom själf. Han berättar ledigt och väl, med naiv humor och frimodig satir, samt riktar gärna sitt gissel mot de andliges lyten. Vidare märkas hans plattyska fastlagsspel <i>De parabell vam verlorn szohn</i> (1527; ånyo utg. 1851 och 1881) samt en rimmad parafras af Psaltaren (1553). Andra skrifter vittna om hans glödande hat till påfvedömet. W:s fabler äro utg. på nytt 1862 och 1882 (i 2 bd). Jfr K. Gödeke, "B. W." (1852), och Milchsack, "B. W." (1881). (Kj—t.) 
<b>Val d'Ispica.</b> Se Modica. 
<b>Val di Venosta.</b> Se Vintschgau. 
<b>Valdivia.</b> 1. Provins i södra delen af 
page_number=222, index= - Valdivia - Valdiviabark - Valdivialäder - Valdjuren - Waldmüller, Ferdinand Georg - Waldmüller, Robert - Waldnaab - Valdora - Waldorp, Antoine - Valdres - Valdresvasdraget 
sydamerikanska republiken Chile, mellan prov. Cautin i n. och Llanquihue i s. Liksom grannprovinssrna omfattar V. såväl en del af Andernas fjällkedja i ö. som den där nedanför befintliga kustslätten. Fjällkedjan har flera vulkaner. Vid dess fot befinna sig flera vackra fjällsjöar, hvilkas uppkomst är att sätta i förbindelse med den rika nederbörden och den starka gletscherbetäckningen. 21,637 kvkm. (något mera än Västergötland). 178,589 inv. (1917). — 2. Hufvudstad i nämnda provins, vid Valdiviaflodens utlopp i Valdiviaviken, som bildar en af de vackraste och säkraste hamnar på hela västkusten af Amerika. Staden anlades 1541 af spanjorerna. 23,464 inv. (1916). V. har anknytning till den långa "inlandsbana", som från Puerto Montt i s. löper parallellt med kusten genom så godt som hela republiken Chile. V. hör äfven till de punkter utmed kusten, där man planerat stationer för trådlös telegrafering och hvilka nu (1920) torde ha nått sin fullbordan. — 3. Flod. Se Calle-Calle. 1—2. A. N—d. 
<b>Valdiviabark,</b> <i>tekn.</i> Se Garfmedel, sp. 747. 
<b>Valdivialäder,</b> en lädersort, som något liknar hemlockläder (se Läder, sp. 168) och framställes i Chile med tillhjälp af den på garfämnen rika barken af <i>Persea lingue.</i> Fmn. 
<b>Valdjuren</b> o. s. v. Se Hvaldjuren o. s. v. 
<b>Waldmüller</b> [va'lt-], Ferdinand Georg, österrikisk målare, f. 1793 i Wien, d. där 1865, var elev af Maurer och Lampi vid akademien i Wien och påverkades af nasarenerna, förblef bosatt i Wien, men gjorde studieresor till Italien, Paris och London. Han gjorde till en början lycka som porträttmålare. Hans porträtt och grupper äro ytterst noggrant studerade i ett delikat och utglättadt målningssätt med samlade plan af ljus och skugga. Han slog äfven in på genremålning med motiv ur bondelifvet och barnens värld och på landskap, som voro ståtligt hållna, bredt och kraftfullt studerade. I sin sträfvan efter ljus och luftverkan var han en föregångsman; han målade frilufts- och solskenseffekter, utan att rädas för starka och brokiga färger. Som lärare hänvisade han ungdomen till naturstudiet, men påtvingade ingen sitt eget framställningssätt. Han var professor vid akademien, men då han 1846 utgaf en skrift mot slentrianen i den akademiska undervisningen, aflägsnades han från sin syssla med halfva lönen i pension. 1864 återfick W. sin professur, och akademien reformerades 1877. W. är godt representerad i museet och i det moderna galleriet i Wien samt i staden Wiens samling (<i>Kyrkogång om våren, Leopoldsberg, Gratulanterna, Själfporträtt</i> m. fl.), i Berlins nationalgalleri (<i>Efter skolan, Tidig vår i Wiener wald, Praterlandskap, Vidsträckt utsikt vid Ischl,</i> mästerliga porträtt), i Nya pinakoteket i München (<i>Kalkbränneri</i> m. fl.), i Budapest, Königsberg, Kassel, Breslau, Hamburg och andra tyska gallerier. — Ett monument öfver W. (af Josef Engelhart) aftäcktes i Wien 1913. Jfr monografi af Rössler och Pisko (2 dlr, 1908). G—g N. 
<b>Waldmüller</b> [va'lt-], Robert, pseudonym för C. É. Duboc (se d. o.). 
<b>Waldnaab</b> [valtnab], flod. Se Naab. 
<b>Valdora</b> [-då-], markis de. Se Menabrea. 
<b>Waldorp,</b> Antoine, holländsk målare, f. 1803 nära Haag, d. 1866 i Amsterdam, studerade för A. Breckenheijmer och började med teatermåleri, hvarefter han egnade sig åt olika arter af målning, utsikter af städer och byar, hamnar och stränder, husliga scener och porträtt. Efter 1838 vände han sig hufvudsakligen till framställning af vatten, både stilla och i rörelse. Af hans äldre arbeten må nämnas <i>Holländska fiskarbåtar i storm, Judekvarteret i Amsterdam, Haarlems sluss,</i> af hans senare <i>Vindstilla på Zeeland</i> (1853) och <i>Två båtar, som möta hvarandra</i> (1861). Representerad i museer i Amsterdam, Haag, Rotterdam o. a. (G—g N.) 
<b>Valdres,</b> fögderi i Opland fylke (före 1919 Kristians amt), omfattar 6 pastorat, Vang, Östre och Västre Slidre, Nord-Aurdal, Etnedal och Sör-Aurdal. 5,431,70 kvkm. 17,290 inv. (1918). I judiciellt hänseende utgör V. ett sorenskriveri. Det omfattar hufvudsakligen de dalar, som genomflytas af Begnaälfven med dess bifloder (se Valdresvasdraget), har god åkerjord och vackra skogar samt framför allt utmärkta förutsättningar för boskapsskötsel genom sina vidsträckta fjällbeten. Den vackra och omväxlande naturen lockar till V. en massa turister, hvartill äfven bidrar, att Valdresbanan, Kristiania—Fagernesbanan och den stora stråkvägen mellan Öst- och Västlandet, vägen från Odnäs till Laerdalsören går genom V. I n. ö. stöter V. intill Jotunheims fjällmassiv. På höjdsträckningen mellan Etnedal och det egentliga V. ligga sanatorierna Tonsåsen och Breidablik. I öfre V. finnas flera goda hotell, Fagernes, Fosheim, Löken, Heggenes, Fosheimsaeter, Merket m. fl. Folklynnet erinrar i mycket om Vestdalsfolkets. Valdresbon är rask och liflig, men har sedan gammalt rykte om sig att vara "laus, leug och let". 
Fögderiindelningen bibehålles numera endast för statistiken. Fogdarna äro afskaffade, och deras göromål äro öfverflyttade på polismästare och fylkeskassörer. K. G. G. 
<b>Valdresvasdraget</b> är det gemensamma namnet på Valdresdalens hufvudälf Begna med bifloder och vatten från källan på Fillefjeld på gränsen mot Sogn, tills den förenar sig med Randselven vid Hönefos. Hufvudälfven (Begna) kommer från den lilla sjön Utrovand (2,85 kvkm., 1,175 m. ö. h.), strax s. om Tyin. V. genomflyter Vang och Vestre Slidre, bildar insjöarna Vangsmjören, Slidrefjorden och Strandefjorden, mottar från n. v. den älf genom östra Slidredalen, som kommer från en rad fjällsjöar strax s. om Bygdin, fortsätter i sydvästlig riktning genom Nord- och Sör-Aurdal, den egentliga Begnadalen, och utfaller i norra ändan af insjön Sperillen (25 kvkm.). Från Sperillens södra ända fortsätter den i sydlig riktning under namn af Adalselv eller Henselv till Hönefos. V. mottar flera betydliga tillflöden (Aabjöra, Häljsa, Urula m. fl.) och bildar en rad vattenfall och forsar (Lofoss, Fossheimfoss, Aasekjaerfoss, Faslefoss 
page_number=223, index= - Valdresvasdraget - Waldschmidt - Waldseemüller l. Waltzemüller, Martin - Valdshult - Waldstein (Waldenstein) - Waldstädte (Baden) - Waldstätte (Schweiz) - Waldstätten, Johann von - Waldteufel, Emil - Val-d’Yevre - Vale, Valeas - Vale (mytologi) 
m. fl. i öfre loppet, Hensfoss, Hofsfoss och Hönefos m. fl. i det nedre). Nederbördsområde 4,921 kvkm. Samlad kraftmängd i hufvudälf och bivatten beräknas till 221,700 hkr, däraf utbyggda (1919) 23,310 hkr. K. G. G. 
<b>Waldschmidt</b> [va'lt-]. Se Schmidt, Maximilian. 
<b>Waldseemüller</b> [valtsem-] l. Waltzemüller, Martin, tysk geograf, f. 1480 eller 1481, d. 1522, från Freiburg im Breisgau, af ven bekant under det greciserade namnet Hylacomylus (Ilacomilus). Han verkade som lärare vid den af hertig Rene II af Lothringen grundlagda högskolan i S:t Die. Sin största ryktbarhet har W. erhållit därigenom, att han är den egentlige upphofsmannen till, att den af Columbus upptäckta världen fick bära namnet Amerika. Han förberedde nämligen i likhet med så många andra af sin samtids geografer och kartografer en ny upplaga af Ptolemaios. Under förarbetena erhöll han kännedom om Amerigo Vespuccis resor till Syd-Amerikas kust. I <i>Cosmographiae introductio</i> (1507) aftryckte han Vespuccis reseberättelse samt föreslog, att det nya landet borde uppkallas "efter sin upptäckare Americus" och heta "Americus' land eller America". Den planerade Ptolemaioseditionen utkom 1513 i Strassburg samt var utom med de sedvanliga Ptolemaioskartorna försedd med 20 nya blad, däribland äfven öfver den nya världen. Emellertid bär den sydamerikanska kontinenten här ej namnet Amerika, det heter blott: "Detta land med kringliggande öar har upptäckts af genuesaren Columbus på uppdrag af Kastiliens konung." Det nya namnet hade dock redan vunnit burskap. A. N—d. 
<b>Valdshult,</b> socken i Jönköpings län, Mo härad. 3,427 har. 205 inv. (1919). Annex till Stengårdshult, Skara stift, Redvägs kontrakt. 
<b>Waldstein</b> (tjechisk form för ty. Waldenstein), bömisk släkt, hvars stamfader, Zdenko (d. 1236), byggde stamslottet Waldenstein (nu en ruin), vid Turnau. Släkten delade sig på 1500-talet i två grenar: en äldre, som 1628 erhöll riksgreflig värdighet och 1758 antog namnet <i>W.-Wartenberg,</i> och <i>W.-Arnau.</i> Till den senare, som utslocknade 1886, hörde den ryktbare fältherren Albrecht von Wallenstein, till den förra (linjen Dux-Leitomischl) malteserriddaren grefve Franz Adam von W. (f. 1759, d. 1823). Denne utgaf, som mecenat, i förening med professor Paul Kitaibel i Pest (f. 1759, d. 1817), som författare, det berömda folioverket <i>Descriptiones et icones plantarum rariorum Hungariae</i> (3 bd, 1802—12, med 280 färglagda taflor). Han byggde slottet Dux (se d. o.) och skapade därvarande samlingar. Sina botaniska samlingar skänkte han bömiska museet i Prag. C. Lmn. 
<b>Waldstädte</b> [valt-; lat. <i>urbes silvaticae</i>] benämnas de i Breisgau (södra Baden) belägna fyra städerna Rheinfelden, Säckingen, Laufenburg och Waldshut. 
<b>Waldstätte</b> [valt-], "Skogskantoner", kallas de i hjärtat af Schweiz omkring Vierwaldstättersjön belägna kantonerna Uri, Schwyz, Unterwalden och Luzern, som genom förbund sinsemellan och med närliggande orter och områden lade grunden till schweiziska Edsförbundet. Förbundet mellan de tre urkantonerna Schwyz, Uri och Unterwalden, ingånget redan på 1100-talet, förnyades 1291, 1307 eller 1308 och 1315. 1332 tillkom Luzern som den fjärde i förbundet (se Schweiz, sp. 1279), 1798—1803 voro Uri, Unterwalden, Zug och södra delen af Schwyz förenade till en kanton, Waldstätte. A. N—d. 
<b>Waldstätten</b> [valt-], Johann von, friherre, österrikisk militärförfattare, f. 1833, d. 1918, officer vid ett infanteriregemente 1851 och vid ingenjörkåren s. å., utnämndes 1856 till kapten vid generalstaben, där han 1870 befordrades till öfverste. 1877 blef han generalmajor och brigadchef samt 1882 generallöjtnant (fältmarskalklöjtnant) och chef för 6:e infanterifördelningen (Temesvar). 1889—1905 var han general (fälttygmästare) och chef för 7:e armekåren (Temesvar). W. deltog med utmärkelse i 1859 och 1866 års krig. Han utgaf bl. a. <i>Die taktik</i> (1865; 10:e uppl. 1896), <i>Die terrainlehre</i> (1867; flera uppl.), <i>Über den nachrichten- und sicherheitsdienst. I. Nachrichtendienst</i> (1870) samt <i>Strategische grundsätze in ihrer anwendung auf den feldzug in Italien</i> (1895). H. J—dt. 
<b>Waldteufel</b> [va'lttöj-], Emil, elsassisk danskompositör, f. 1837 i Strassburg, d. 1915 i Paris, studerade vid konservatoriet där och vann genom sina valser och andra danser så stor popularitet, att han 1865 blef kejsarinnan Eugenies kammarpianist och kejs. hofbaldirektör. Han anförde musiken vid operabalerna, dirigerade sin dansmusik äfven i England och Tyskland samt utgaf flera hundra danser, hvaraf många alltjämt äro omtyckta. De ha getts ut äfven satta för piano, bl. a. i 5 W.-album. 
<b>Val-d'Yevre</b> [-diävr], en af franska statens allmänna uppfostringsanstalter för brottslig och vanartad ungdom, belägen i dep. Cher i närheten af staden Bourges, är anordnad som åkerbrukskoloni (<i>colonie penitentiaire agricole</i>) för gossar, med något mer än 400 platser. Vid V. intagas dels sådana, som i åldern mellan 16 och 18 år af domstol underkastats behandling på grund af lagen 12 april 1906, dels ett mindretal af fattigvården omhändertagna gossar under 21 års ålder, som gett "synnerlig anledning till missnöje" (enligt lagen 28 juni 1904). Förstnämnda lag bestämmer att, då en tilltalad är yngre än 18 år och handlat utan klar urskillning (<i>discernement</i>), skall han frikännas, men efter omständigheterna öfverlämnas till sina föräldrar eller intagas i en "colonie penitentiaire" för att där uppfostras under så många år, som domstolen bestämmer, dock ej längre än till dess han fyllt 21 år. Den intagne kan villkorligt friges och vid dåligt uppförande återföras till anstalten. V. är en fullständigt "öppen" anstalt utan mur eller hägnad, urspr. anlagd af filantropen och fångvårdschefen Charles Lucas (f. 1803, d. 1889) och af honom samt hans son såsom dåv. egare ledd efter principen: man skall förbättra barnet genom jorden och jorden genom barnet. V. öfvertogs 1881 af staten. V. A—t. 
<b>Vale,</b> Valeas, lat., lef väl! farväl! — Valete, faren väl! 
<b>Vale,</b> <i>nord. myt.</i> 1. En son till Oden och Rind. Han var tapper i strid och en träffsäker skytt. V. kallas äfven Ale; namnet betyder sannolikt "den lille vanen" (se Vaner). Jfr Mytologi, sp. 
page_number=224, index= - Vale (mytologi) - Valee, Sylvain Charles - Valenca - Valencay - Valence (stad) - Valence, släkt - Valencia 
163. — 2. En son af Loke och Sigyn samt broder till Nare (se denne). 1—2. Th. W. (B—e.) 
<b>Valee</b> [-lē], Sylvain Charles, grefve, fransk marskalk, f. 1773, d. 1846, deltog i revolutionskrigen och utmärkte sig särskildt i Spanien (1808—14) som artilleriofficer. Han blef 1811 divisionsgeneral och upphöjdes 1814 af Napoleon i grefligt stånd. Ludvig XVIII utnämnde honom s. å. till generalinspektör öfver artilleriet, en plats, som han fick behålla, äfven sedan han 1815 slutit sig till Napoleon under "hundra dagarna", och på hvilken han 1815—28 gjorde mycken nytta genom att förbättra artillerimaterielen. 1830 fick V. pärsvärdighet. 1837 begaf han sig till Algeriet, kommenderade artilleriet vid Constantines belägring och öfvertog efter Damremonts död (12 okt. s. å.) befälet öfver hären samt tvang dagen därpå staden att ge sig. Han belönades med marskalksstafven och generalguvernörskapet öfver Frankrikes afrikanska besittningar. V. företog flera lyckade expeditioner in i Algeriet. 1840 lämnade han sin plats åt general Bugeaud. Hans staty har rests i Constantine. (H. J—dt.) 
<b>Valenca</b> [vəlẽ'sə]. 1. Stad i brasilianska staten Rio de Janeiro, 100 km. n. om hufvudstaden, förbunden med denna genom järnväg. 25,000 inv. (1914). — 2. Stad i brasilianska staten Bahia, belägen vid Todos os Santosbukten i ett distrikt med bomulls- och kaffeodling. Textilindustri, järnverk och skeppsbyggen. Omkr. 30,000 inv. (1914). 1—2. A. N—d. 
<b>Valencay</b> [-lãsä], stad i franska dep. Indre. Omkr. 3,500 inv. Vackert, under 1500-talet byggdt slott, som 1803 förvärfvades af Talleyrand; konung Ferdinand VII (prins af Asturien) vistades där 1808—14 som Napoleons fånge. För Talleyrands räkning blef V. 1829 upphöjdt till hertigdöme. Den rikhaltiga samlingen af taflor, möbler och konstsaker skingrades 1900. A. N—d. 
<b>Valence</b> [-lã's], hufvudstad i franska dep. Drôme, fordom hufvudstad i landskapet Valentinois i Dauphine, vid vänstra stranden af Rhône, strax nedanför Iseres mynning. 28,100 inv. (1906). Tillverkning af siden och olja (oliven når vid V. sin nordgräns i Rhônedalen). Staden är omgifven af gamla fästningsverk från Frans I:s tid. En ny präktig bro byggdes 1902—05 öfver floden. Den berömdaste af stadens kyrkor är katedralen S:t Apollinaris, invigd 1095 af påfven Urban II, restaurerad i början af 1600-talet, med monument öfver påfven Pius VI, som från 1798 satt som fånge i V. och dog där 1799. Staden eger botanisk trädgård, offentligt bibliotek samt museum med fornlämningar och taflor. Biskopssäte sedan 300-talet. — <i>Valentia Colonia Julia, Valentia segalaunorum urbs</i> l. <i>Civitas valentinorum,</i> segalaunernas hufvudstad, blef romersk koloni under Augustus och var under Valentinianus I en viktig stad. Sedan det efter hvartannat tillhört frankernas rike, Burgund och Arelat, grefsk. Provence och Toulouse, styrdes det en tid af sina biskopar samt förenades därefter med Dauphine och 1446 med Frankrike. Kyrkomöten höllos i V. 374, 584 och 855. Staden, som erhållit universitet 1454, omfattade protestantismen vid midten af 1500-talet. Återkallandet af Nantesiska ediktet 1685 gaf dess industri och handel en svår stöt. A. N—d. 
<b>Valence</b> [vä'ləns], engelsk adelssläkt. Se Isabella 1, sp. 886, och Pembroke. 
<b>Valencia</b> [-le'nthia]. 1. Landskap i Spanien med titeln konungarike, beläget utmed Medelhafvet mellan Katalonien och Murcia. 22,876 kvkm. (något större än Västergötland). 1,749,467 inv. (1917). Landet är i v. ett platåland, utgörande en del af den s. k. spanska "mesetan", d. v. s. den inre högslätten. Där nedanför utbreder sig mot ö. en delvis mycket fruktbar kustslätt. De förnämsta floderna äro Guadalaviar, Júcar och Segura. Själfva kusten är till öfvervägande del sandig; genom dynerna har lagunen Albufera di Valencia (s. om staden V.) blifvit afsnörd. Denna trakt är säte för en omfattande risodling. Enär nederbörden är otillräcklig, ha sedan arabernas dagar stora irrigationsanläggningar fört flodernas vatten ut öfver fälten och sålunda åstadkommit de rika <i>huertas</i> l. <i>vegas</i> (trädgårdar) med odling af allehanda sydfrukter: apelsiner, fikon, mandlar o. s. v. Äfven mullbärsträd och oliver odlas, och vid orten Elche s. v. om Alicante finnes den berömda "palmlunden", rättare palmskogen, den enda betydande förekomsten af dadelpalmen i Europa (äfven export). Eljest saknas skog. Det inre platåområdet har får- och getafvel. Stora delar äro bevuxna med esparto-(halfa-)gräs. De mineraliska resurserna äro ej synnerligen utvecklade; dock eger V. fyndigheter af brunkol och stensalt. Industrien är ganska betydande, fastän den står efter Kataloniens och efter 1880 har visat tecken till stagnation. Främst står siden- och ylletillverkningen, med gamla anor; oljeberedningen och tvålfabrikationen stödja sig på den stora förekomsten af olivplanteringar. De största handelsstäderna äro Valencia och Alicante. — Jakob I af Aragonien eröfrade 1233—53 V., som då var ett moriskt konungarike. 1319 förenades det för alltid med Aragoniens krona. Det är nu i administrativt hänseende deladt i prov. Castellon de la Plana, V. och Alicante. — 2. Provins i östra Spanien, mellersta delen af konungariket V. 10,751 kvkm. 926,486 inv. (1917). — 3. Hufvudstad i ofvannämnda provins, belägen i en vacker omgifning af "huertas" (se ofvan), på högra stranden af Guadalaviar, omkr. 5 km. från mynningen. Intill 1871 var V. omgifvet af en mur (från 1350-talet), af hvilken bl. a. två med mâchicoulis (se d. o.) försedda portar ännu kvarstå. Staden har med sina byggnader i morisk stil, sina torn och kupoler ett anmärkningsvärdt orientaliskt utseende. Katedralen (La Seo; se fig.) stammar från 1200-talet, var byggd i gotisk stil, men har genom senare tillbyggnader fått den ursprungliga planen förvanskad. Bland andra byggnader märkes citadellet, byggdt af Karl V som försvar mot den bekante sjöröfvaren Hairaddin Barbarossa (se d. o.). V. eger ett af Spaniens mest besökta universitet 
page_number=225, index= - Valencia - Valencia, hertig af - Valencia de Alcantara - Valenciasjön l. Tacarigua - Valenciennes - Valenciennes, Achille - Valens (kemi) - Valens, 1. Caius Valens Hostilianus Messius Quintus 
Katedralen i Valencia. (från omkr. 1500), med 4 fakulteter: filosofisk, juridisk, naturvetenskaplig och medicinsk och omkr. 1,700 studenter och ett bibliotek på 60—70 tusen bd (hvaraf öfver 750 inkunabler), vidare finnas i V. konungariket V:s arkiv (till 1419), botanisk trädgård och tafvelgalleri. Till folkmängden är V. den tredje staden i Spanien (245,871 inv. 1917). Den har betydande sidenindustri; äfven glas- och lergodsindustrien är liflig. Export af vin och sydfrukter. Stadens hamn, en af de bästa på östkusten, är El Grao (Villanueva del Grao). — V. (lat. <i>Valentia</i>) uppges af Livius ha anlagts af Junius Brutus, som ditflyttade Viriathus' soldater (136 f. Kr.). Morerna eröfrade det från västgoterna 714, förlorade det 1094 (se Cid), återtogo det 1101, men måste 1238 uppge det till Jakob I af Aragonien. Under 1500- och 1600-talen blef det säte för en framstående målarskola, som hvars grundläggare Juanes (f. 1506, d. 1579) kan anses och till hvilken hörde bl. a. Fr. och Juan de Ribalta, J. Ribera, P. Orrente (f. 1560, d. 1644) och J. G. Espinosa (f. 1600, d. 1680). Jan 1812—juni 1813 innehades det af fransmännen. — 4. Hufvudstad i staten Carabobo i sydamerikanska republiken Venezuela, belägen 550 m. ö. h. i en dalgång mellan ett par af Andernas kedjor, enligt Humboldt i ett af de vackraste landskap på jorden, 13 km. s. v. om Tacarigua 1. Valenciasjön (se d. o.). Omkr. 40,000 inv. Staden är väl byggd med raka, breda gator. Odling af kaffe och sockerrör. V. är genom en 54 km. lång järnväg förenadt med sin hamn, Puerto Cabello (se d. o.). — 5. Ö och hamn i sydvästra Irland. Se Valentia. 1—5. A. N—d. 
<b>Valencia</b> [-le'nthia], hertig af. Se Narvaez. 
<b>Valencia de Alcantara</b> [-le'nthia], stad i spanska prov. Caceres, nära portugisiska gränsen, vid järnvägslinjen Madrid—Lissabon. Omkr. 10,000 inv. (1900). Vid sidan af Badajoz den betydelsefullaste staden med gränstrafik mellan de båda rikena. Från 1500- till 1700-talet var V. berömdt som befäst plats; det intogs af portugiserna 1664 och 1698. A. N—d. 
<b>Valenciasjön</b> [-le'nthia-] l. Tacarigua, i Venezuela, på gränsen mellan prov. Carabobo och Miranda, är naturskönt belägen i en tektonisk sänka mellan två af Andernas parallellkedjor, 412 m. ö. h. 45 km. lång, 20 km. bred, areal 523 kvkm. (något större än Hjälmaren). Sjön är rik på klippöar, saknar aflopp, har ångbåtstrafik. A. N—d. 
<b>Valenciennes</b> [-lãsiä'nn], stad i franska dep. Nord, vid Rouelles förening med Schelde, som där är delad i två armar, af hvilka den ena flyter genom staden. De fordom starka befästningarna slopades 1892 och ersattes med bulevarder. 31,700 inv. (1906). Berömdt tafvelgalleri med målningar af Rubens, Watteau m. fl. Staden ligger i ett i väst—östlig riktning löpande stenkolsbäcken, stundom uppkalladt efter dep. Nord, stundom efter V. Detta bäcken, som fortsattes i grannländerna såväl åt ö. (Belgien och Tyskland) som åt v. (Syd-England), gaf före Världskriget ensamt omkr. hälften (49 proc. 1910) af Frankrikes totala kolproduktion samt tillhopa med det angränsande kolfältet i dep. Pas de Calais 67,5 proc. En stor del af den utvunna kolmängden konsumerades på platsen, ty där utvecklade sig förklarligt nog Frankrikes främsta industriområde. Förutom järn- och textilindustri funnos där glasbruk samt fabriker, som förarbetade ortens agrikulturella produkter: sockerbruk, cikoriafabriker, bryggerier. Den berömda tillverkningen af spetsar (se d. o.) har emellertid numera ej bedrifvits i själfva staden. V. led svårt under Världskriget. — V., uppkalladt efter någon af de romerske kejsarna, som buro namnet Valentinianus, var under medeltiden hufvudort i Hainaut och njöt stora privilegier. Förgäfves belägradt af Turenne 1656, togs det 1677 af fransmännen och afträddes till Frankrike genom freden i Nijmegen 1678. Efter en hård belägring (13 juni—28 juli) eröfrades det 1793 af de förenade österrikarna och engelsmännen, men återtogs redan 17 aug. 1794 af fransmännen. I aug. 1815 intogs staden af preussarna. Under Världskriget intogs det af tyskarna samt bombarderades af engelsmännen 27 sept. och 1 okt. 1915 samt 26 mars 1918. A. N—d. 
<b>Valenciennes</b> [-lãsiä'nn], Achille, fransk zoolog, f. 1794 i Paris, d. 1865, professor i zoologi vid naturhistoriska museet i Paris, är mest bekant som medarbetare i det af honom tillsammans med G. Cuvier utgifna stora arbetet <i>Histoire naturelle des poissons</i> (22 bd, 1829—49). V. publicerade dessutom en mängd undersökningar, särskildt rörande blötdjur och maskar. L—e. 
<b>Valens</b> (af lat. <i>valere,</i> gälla, vara värd), <i>kem.</i>, atomvärde. Se Atomicitet. En atom, som kan binda 1 väteatom (eller annan envärdig radikal), säges vara envärdig l. monovalent; en atom, som binder 2 envärdiga eller 1 tvåvärdig atom, säges vara tvåvärdig l. bivalent o. s. v. Termen valens användes först år 1868, af Wichelhaus. Ordet begagnas stundom i samma betydelse som frändskapsenhet. I nyare tid har valensbegreppet utvidgats genom tillkomsten af begreppen bivalenser och koordinationstal. Se härom Valensteori. K. A. V—g. 
<b>Valens,</b> romerskt tillnamn. 1. Caius Valens Hostilianus Messius Quintus, son af kejsar Decius (se denne), upptogs af fadern till 
page_number=226, index= - Valens, 1. Caius Valens Hostilianus Messius Quintus - Valens, 2. Två motkejsare - Valens, 3. Flavius Valens - Walensee, Walenstädter- l. Wallenstädtersee - Valenslära - Valens- och dispersionselektroner - Valensteori, Valenslära 
medregent ("caesar") och adopterades efter dennes död af kejsar Gallus (se denne), men dog snart af pesten. — 2. Två motkejsare bland de s. k. "trettio tyrannerna" (se Romerska riket, sp. 746). — 3. Flavius V., romersk kejsare (se Medalj, pl. I, fig. 2), f. omkr. 328, d. 378, af pannonisk börd, son till en högre officer, Gratianus. Af sin broder Valentinianus utsågs han (28 mars 364) till medkejsare med regeringsmakt öfver rikets östra provinser. I juli s. å. delades riket formligen mellan bröderna. Prokopios, en ättling af det konstantinska huset, gjorde uppror i Konstantinopel. V. besegrade tronkräfvåren, som afrättades 366, och tvang goterna, som under Atanarik understödt honom, till underkastelse. Emellertid sökte V. genom att inkalla germaner, särskildt västgoter, att upphjälpa de under kriget affolkade provinserna och att förbättra sina undersåtars ställning genom skattelindringar så långt som möjligt. I det långvariga armeniska trasslet ingrep V. Perserkonungen Schapur II (se Persien, sp. 554) hade låtit döda Armeniens konung Arsakes; V. uppsatte hans son på tronen. Efter resultatlösa underhandlingar syntes krig oundvikligt. Men V. fick annat och ännu nödvändigare att tänka på. Hunnerna hade framträngt mot v., och sedan de besegrat alaner och östgoter, kastat sig öfver västgoterna (se d. o.), som sökte skydd på andra sidan Donau i östromerska riket och fingo boningsplatser i Mesien. De blefvo dock illa behandlade af de besticklige östromerske ämbetsmännen, så att de ej sågo någon annan utväg än att vädja till vapnen. V. drog ut mot dem, men stupade i slaget vid Adrianopel 9 aug. 378. I tidens religiösa stridigheter visade sig V. fördragsam, t. o. m. mot den ständigt kampberedde Athanasios, ehuru kejsaren själf var arian. Då han emellertid tämligen strängt ingrep mot de själfsvåldige munkarnas ständiga otillbörligheter liksom mot tidens trolldomsväsen, fick han ord om sig att vara grym mot olika tänkande, en beskyllning, som genljudit äfven hos nyare historieskrifvare. Jfr bl. a. H. Richter, "Westgotisches reich" (1865), och Schiller, "Geschichte der römischen kaiserzeit" (1883—87). J. C. 
<b>Walensee,</b> Walenstädter- l. Wallenstädtersee [-se], insjö i Schweiz mellan kantonerna S:t Gallen och Glarus, 423 m. ö. h., har en längd i ö. och v. af 16 km., men knappt 2 km. bredd och en areal af 23 kvkm. Största djupet är 272 m. Sjön ligger i ett stråk, som är kommersiellt viktigt därigenom, att det förmedlar förbindelsen mellan öfre Rhendalen ofvanför Bodensjön och Aar. (Viktigaste orten utmed denna linje är Zürich.) I n. begränsas sjön af Churfirsten, hvars väldiga, kala kalkvägg stupar lodrätt i det lökgröna vattnet, lämnande endast på ett par ställen plats för en by. Södra stranden, utmed hvilken sedan 1859 järnvägen från Chur till Zürich löper, företer i allmänhet mildare former med löfskogar och byar. I ö. och v. äro stränderna, bestående af alluvium, flacka och delvis sumpiga. Större tillflöden äro Seez, Murg och, sedan 1811 genom Molliskanalen, Linth (se d. o.), som sedermera genom Linthkanalen ledes till Zürichsjön. Vid W. märkas städerna Wesen i v. och Walenstadt i ö. samt byn Murg, vid Murgdalens mynning. A. N—d. 
<b>Valenslära.</b> Se Valensteori. 
<b>Valens- och dispersionselektroner,</b> <i>fys.</i> Se Atomteori i Suppl. 
<b>Valensteori,</b> Valenslära, <i>kem.</i>, har man kallat det teoretiska betraktelsesätt, enligt hvilket de olika grundämnenas atomer ha ett större eller mindre (från 0 till 8) antal angreppspunkter eller frändskapsenheter, medelst hvilka de kunna binda dylika angreppspunkter hos andra atomer och därigenom bilda molekyler af föreningar. Teorien uppstod, sedan Frankland 1852 visat, att atomerna af olika grundämnen ha en olika och begränsad förmåga att förenas med andra grundämnens atomer (jfr Kemi, sp. 1403—04, och Atomicitet). — Under de senare årtiondena har den klassiska, af Kekule, Kolbe, Gerhardt, Wurtz, Williamson m. fl. utbildade valensläran genom Abegg, H. Kaufmann, Stark, Thiele, A. Werner m. fl. väsentligt utvidgats och delvis omgestaltats, men på samma gång äfven förlorat mycket af sin ursprungliga enkelhet och öfverskådlighet. — Den största bristen hos den äldre valensläran var, att den icke förmådde förklara de många s. k. molekylföreningarna (se d. o.). Och äfven det försök, som gjordes af Blomstrand i det berömda arbetet "Die chemie der jetztzeit" (1869) att utvidga valensläran till att omfatta äfven dessa föreningar, ledde ej till det åsyftade resultatet. Däremot har i senare tid detta problem med framgång bearbetats af Werner (se d. o.), som uppställt den s. k. koordinationsteorien. Att i vanlig mening mättada föreningar, såsom H2 O, NH3, HCl, mycket ofta kunna bilda föreningar med andra mättade föreningar, anser Werner bevisa, att de vanligen antagna valenserna icke representera hela summan af ett ämnes kemiska affinitet; det är den öfverblifna restaffiniteten, af Werner betecknad som bivalenser, hvilken betingar uppkomsten af molekylföreningar. Werner antar alltså, i likhet med Thiele, Abegg o. a., en viss delbarhet hos de hittills antagna valensenheterna och skiljer mellan hufvudvalenser och bivalenser. Med hufvudvalenser (som ungefär motsvara den äldre valenslärans enheter) förstår Werner "affinitetsverkningar, hvilkas mättningsvärde kan mätas medelst väteatomens mättningsvärde". Föreningar, som sammanhållas af hufvudvalenser, äro ofta, men icke alltid, ioniserbara. Som bivalenser åter betecknar Werner "sådana affinitetsverkningar, hvilka kunna förmedla den stabila förkedjningen af radikaler, hvilka äro beständiga som själfständiga molekyler". Föreningar, uppkomna genom bivalensbildning, äro aldrig ioniserbara. Småningom har emellertid Werner måst uppge försöket att draga någon skarp gräns mellan hufvud- och bivalenser och tvingats att betrakta dem såsom varande af väsentligen samma karaktär samt t. o. m. att förneka existensen af diskreta valensenheter. Men härigenom har hans uppfattning af valensen blifvit så obestämd och otydlig, att den knappast torde komma att ega något bestående värde som egentlig valensteori, fastän den fortfarande är af den största betydelse som arbetshypotes och än mer som systematiseringsprincip för oorganiska molekylföreningar, i hvilket afseende den t. o. m. blifvit jämställd med Kekules 
page_number=227, index= - Valensteori, Valenslära - Walenstädtersee - Valenta, Eduard - Valentia (stad) - Valentia, Valencia (ö) - Valentia (adelstitel) - Valentin, Karl Fritiof - Valentin, Jean Boulogne - Valentin, Gabriel Gustav 
teori för de aromatiska ämnena. — Litt.: Ramberg, "Valensbegreppets utveckling" (i "Svensk kemisk tidskr.", 1919), och Werner, "Neuere anschauungen auf dem gebiete der anorganischen chemie" (4:e uppl. 1920). K. A. V—g. 
<b>Walenstädtersee</b> [-ṡe]. Se Walensee. 
<b>Valenta,</b> Eduard, österrikisk fotokemist, f. 5 aug. 1857 i Wien, professor vid Graphische lehr- und versuchsanstalt där, har skrifvit bl. a. <i>Die klebe- und verdickungsmittel</i> (1884), <i>Die photographie in natürlichen farben</i> (1887; ny omarb. uppl. 1913), <i>Versuche über photographie und röntgenstrahlen</i> (tills. med J. M. Eder, 1896), <i>Die behandlung der für den auskopierprozess bestimmten emulsionspapiere</i> (1896), <i>Photographische chemie und chemikalienkunde</i> (2 bd, 1898—99), <i>Die rohstoffe der graphischen druckgewerbe</i> (3 bd, 1904—14), <i>Beiträge zur photochemie und spektralanalyse</i> (tills. med J. M. Eder, 1904), <i>Atlas typichen spektren</i> (tills. med J. M. Eder, 1911). J. Htzg. 
<b>Valentia,</b> spansk fornstad. Se Valencia 3. 
<b>Valentia</b> [vəle'nʃə], Valencia, ö på sydvästra kusten af Irland, grefskåpet Kerry, s. om Dingle bay, 11 km. lång, 3,7 km. bred. Hela sundet mellan ön och fastlandet bildar en ypperlig naturlig hamn; där ligger Valentia harbour (omkr. 3,000 inv.), från hvilken man 1866 lyckades lägga den första telegrafkabeln till Amerika (Newfoundland). F. n. (1920) utgå fem kablar från V. Ön anföres gärna som ett exempel på en ort med äkta oceaniskt klimat, vintrarna äro utomordentligt milda och vegetationen yppig. De meteorologiska rapporterna från V. äro af vikt, emedan de ge de första meddelandena om väderleksutsikterna från v. Fordom exporterades från V. skiffer. A. N—d. 
<b>Valentia</b> [vəle'nʃə], viscount, engelsk adelstitel, som 1642—60 bars af sir Francis Annesley, sedan 1628 baron Mountnorris. Se Annesley 1. 
<b>Valentin,</b> Karl Fritiof, musiker, f. 30 maj 1853 i Göteborg, d. 1 april 1918 i Stockholm, blef student 1873, studerade i Uppsala (bl. a. musik för professor J. A. Josephson) samt 1879—84 vid konservatoriet och universitetet i Leipzig, där han blef filos. doktor och utgaf afh. <i>Studien über die schwedischen volksmelodien</i> (1885), hufvudsakligen en klassifikation af omfånget, intervallstegen, takt- och tonarterna, rytmiken o. s. v. i svenska folkmelodier. Återkommen till Göteborg 1884, bildade V. där "Sångföreningen", som 1885 antog namnet "Harmoniska sällskapet"; detta verkade flitigt och med omsikt för introducering af märkligare kör- och orkesterverk m. m. under V:s ledning t. o. m. 1897. Därjämte gaf han symfonikonserter, höll föreläsningar i instrumentalmusikens historia, skref musikuppsatser och kritik i "Göteborgs handels- och sjöfartstidning" och ledde 1895—97 Arbetarinstitutets folkkonssrter. Som pianist företog han konsertresor tills. med H. Marteau o. a. V. flyttade 1897 till Stockholm, var där musikrecensent i "Svenska dagbladet" 1897—1902, blef 1901 sekreterare vid Mus. akad., hvars led. han blifvit 1897, 1903 äfven lärare i musikhistoria vid konservatoriet och fick 1912 professors titel. Sekreterarsysslan vid Mus. akad., som han innehade till sin död, skötte han med stort nit och verkade bl. a. för upprättandet af de statsunderstödda orkestrarna, hvilkas inspektor han blef. Därbredvid ledde han under många år Stockholms borgarskolas och Folkkonsertförbundets statsunderstödda musikaftnar, hvarigenom han outtröttligt verkade för tonkonstens popularisering i hufvudstaden. Dessa soareer gjordes ofta till särskilda svenska o. a. "kompositörsaftnar"; V. bidrog äfven med inledande föredrag och som ackompanjatör. Någon utpräglad begåfning som dirigent egde han emellertid icke. 
V:s rätt många kompositioner ega öfver hufvud distingerad hållning; tekniken är säker, formgifningen organisk, melodibildningen ofta nog tilltalande och harmonierna känsligt behandlade i modern anda. Utom ett 60-tal <i>sånger</i> vid piano skref han <i>Festuvertyr, Festmarsch för orkester, Brudfärd</i> (för soli, kör och orkester), <i>Vårregn</i> (för damkör och piano), <i>Dvärgakrig</i> (för baryton och orkester), <i>Ingeborgs klagan</i> (för sopran och orkester), <i>Frithiof på sin faders hög</i> (melodram), <i>Decembersaga</i> (för sopran och orkester), <i>Festspel för orkester</i> vid pressens vecka (1901), <i>festkantater</i> vid Göteborgs högskolas invigning (1891), vid minnesfester öfver V. Rydberg och G. Wennerberg i sällskapet S. H. T., vid Vet. akad.-s Linnefest 1907 och vid världsfredskongressen 1910, manskörerna <i>Champagne</i> och <i>Klockringning,</i> några häften pianostycken (<i>Spelmansvisor</i> m. m.), <i>Adagio</i> för violin o. a. Han författade <i>Populär allmän musikhistoria</i> (1900—01; 2:a uppl. 1916) m. m., öfversatte bl. a. texten till operan "Simson och Delila" samt redigerade tidskr. "Svensk sång" (1900—01). E. F—t. 
<b>Valentin</b> [-lãtä'], eg. Jean Boulogne, kallad "le Valentin", fransk målare, f. 1600 eller 1601 i Coulommiers, d. 1632 eller 1634 i Rom. I Rom blef han en af Caravaggios efterföljare och efterbildare, målade med förkärlek soldater, tiggare, landstrykare, som spela, dricka, gräla eller låta spå sig af zigenerskor. Hans taflor uppvisa råbarkade figurer, målade i kroppsstorlek, i våldsamt effektsökande belysning med skarpt infallande ljus och svarta skuggor. Kardinal Barberini var hans beskyddare och skaffade honom beställning på religiösa målningar. Bland dylika målade han <i>S. Processus' och S. Martianus' martyrskap</i> (för Peterskyrkan, där ersatt af en kopia i mosaik; originalet i Vatikanska museet), <i>Nattvarden</i> (med vulgära typer, Palazzo Corsini), <i>Jesus bland de skriftlärde</i> (Capitolinska galleriet), <i>Josef som drömtydare</i> (Villa Borghese). I Louvre finnas <i>Salomos dom, Daniels dom, Konserten</i> (två olika målningar), <i>Värdshusscen, Spåkvinna</i> m. fl., i München <i>Grälande soldater</i> m. fl., i Köpenhamn <i>Kortspelare.</i> G—g N. 
<b>Valentin,</b> Gabriel Gustav, tysk fysiolog, f. 1810 i Breslau, d. 1883 i Bern, studerade i Breslau under Purkinjes ledning och blef 1832 med. doktor. I samarbete med sin berömde lärare upptäckte han flimmerrörelsen 1835 och erhöll s. å. 
page_number=228, index= - Valentin, Gabriel Gustav - Valentinelli, Giuseppe - Valentini, Pier Francesco - Valentini - Valentinianus, Flavius - Valentinit - Valentin och Orson 
Franska vet. akad:s stora pris för skriften <i>Histiogenia comparata.</i> Efter det han utgett flera viktiga arbeten (<i>Handbuch der entwicklungsgeschichte des menschen,</i> 1835; <i>Ueber den verlauf und die letzten enden der nerven,</i> 1836; <i>Ueber mechanik des blutumlaufs</i>, s. å.) kallades han 1836 till professor i fysiologi i Bern och kvarstod vid denna befattning ända till 1881, då han efter ett slaganfall tog afsked. V. var en utomordentligt flitig forskare och har inom de flesta grenar af sin vetenskap utgett arbeten af större eller mindre omfång. Bland dessa må nämnas <i>De functionibus nervorum cerebralium et nervi sympathici libri IV</i> (1839), <i>Die untersuchung der pflanzen- und thiergewebe im polarisierten licht</i> (1861), <i>Versuch einer physiologischen pathologie der nerven</i> (1864) och <i>Versuch einer physiologischen pathologie des blutes</i> (1866). Dessutom utgaf han 1836-43 i 8 bd <i>Repertorium für anatomie und physiologie</i> samt <i>Lehrbuch der physiologie des menschen</i> (1844; 2:a uppl. 1847-50). R. T-dt. 
<b>Valentinelli,</b> Giuseppe, italiensk bibliograf, f. 1805 i Ferrara, d. 1874 som öfverbibliotekarie vid San Marco-biblioteket i Venezia, utgaf bl. a. <i>Bibliotheca manuscripta ad S. Marci Venetiarum</i> (5 bd, 1869-72) och <i>Bibliografia della Dalmazia e del Montenegro</i> (1855). Han besökte bl. a. Sverige för studier i sitt fack. 
<b>Valentini,</b> Pier Francesco, italiensk tonsättare, d. 1654 i Rom, var framstående inom romerska skolan och skref många kanon, 2 operor, madrigaler, motetter, canzoner m. m. 
<b>Valentini,</b> operasångerska. Se Mingotti. 
<b>Valentinianus,</b> Flavius, tre romerska kejsare 1. V. I, f. 321 i Pannonien, d. 17 nov. 375, son af en högre officer, Gratianus, kämpade under kejsar Julianus' befäl i Gallien och befordrades till tribun vid lifvakten. Efter Jovianus' (se denne) död valdes V. af hären till kejsare 26 febr. 364; han utnämnde sin broder Valens (se denne) till medregent för de östra provinserna. V. förnyade gränsbefästningarna mot alemannerna och slog dem, när de ryckte mot Reims och Paris. Burgunderna framträngde s. om Mainz, men utan att af V. få den utlofvade hjälpen mot alemannerna. I detta krig, liksom i Britannien och Afrika, hade V. den största nytta af Theodosius (se denne 2). Själf öfvertog V. de västra provinserna med Milano som härskarsäte. Han var en kraftig regent, men kunde dock ej fördrifva de kvader och sarmater, som 374 härjade Mesien och Pannonien. Vid en underhandling med kvadernas sändebud försattes han i så häftig vrede, att sprängningen af ett blodkärl dödade honom. Den nicenska trosbekännelsens anhängare gaf han stora privilegier, men inlät sig ej på några dogmatiska tvister och skyddade hedningarna mot förföljelser. På grund af de stora folkförödelserna genom krig o. s. v. måste han inkalla massor af germaner i hären. Han sörjde ytterst sorgfälligt för spannmålstillförseln till Rom, sökte så vidt möjligt afskaffa missbruk och utpressningar vid uppbörden, att hålla strängare uppsikt öfver ämbetsmännen, att ordna myntväsendet m. m., hvarvid allt han dock på grund af tidsandans förfall föga kunde uträtta. Åtgärder för snabbare rättskipning vidtogos. V:s fasta karaktär urartade på grund af sorgliga erfarenheter till hårdhet, ja stundom till verklig grymhet. - 2. V. II, den föregåendes son, f. 21 jan. 365, blef af sin broder Gratianus, som var sin faders laglige efterträdare, på de s. k. soldenärernas (germanernas) anhållan, upptagen till medregent, ehuru endast tioårig. Hans rike, Italien, Illyrien och Afrika, styrdes af hans moder Justina. En usurpator besegrades af Theodosius (sedermera kejsar T. I; se Theodosius, sp. 1073). Franken Arbogastes (se denne) skulle förvalta Gallien åt V., men råkade i konflikt med honom och lät, efter all sannolikhet, mörda honom 15 maj 392. V. var arian, men kunde dock komma öfverens med den väldige katolske biskopen af Milano, Ambrosius. - 3. V. III, Flavius Placidus V., f. 3 juli 419, son till den sedermera till "augustus" upphöjde patriciern, usurpatorn Constantinus och Placidia (se denna), blef 425 västromersk kejsare, sedan inkräktaren Johannes, som efter Honorius' död 423 tillvällat sig makten, störtats genom hjälp från Öst-Rom. V. stod under sin moders inflytande, hvilken tog förvaltningen i sin hand. Men tiderna voro icke sådana, att denna förvaltning kunde få okränkt utöfvas. Två tappra fältherrar, Bonifatius och Aetius, täflade med hvarandra om makten. Aetius' ränker föranledde Bonifatius att göra uppror och till sin hjälp i Afrika emottaga vandalerna. För sent inseende sitt misstag, kämpade Bonifatius fåfängt mot barbarerna, fick sedan tillgift af hofvet, men afled 432 af ett i fältslag mot Aetius erhållet sår. Denne blef nu allrådande vid hofvet, sedan han genom barbarers understöd tilltvungit sig återupphöjelse. Aetius förstod ock att med skicklighet och kraft försvara riket, särskildt genom den klokhet, med hvilken han behandlade och underhöll förbindelser med de olika barbarfolken. 450 afled Placidia, hvarefter V., som då leddes af eunucken Heraclius, sökte afskudda sig beroendet af Aetius. Ehuru denne genom Attilas tillbakakastande 451 inlade ny förtjänst om riket, föll han ett offer för kejsarens egen hand, 454. Redan 455 blef V. mördad af senatorn Petronius Maximus, som han svårt förolämpat. 1-3. R. Tdh. J. C. 
<b>Valentinit.</b> Se Antimon. 
<b>Valentin och Orson,</b> en berättelse, som tillhör karolingiska sagokretsen. Det är historien om två tvillingbröder, som af sin mor lämnats kvar i villande skog. V. uppfostras vid konung Pippins hof, Orson i en björns håla och blir en farlig vilde, till dess han besegras och tämjes af V. Det befinnes, att de båda äro söner af en grekisk kejsare och Pippins syster prinsessan Bellisant, som orättvist förskjutits af sin make och som af sönerna räddas ur en jättes våld. Sagan torde urspr. vara fransk, men har vandrat till England, Tyskland, Holland, Italien och Island. Dess titel lyder urspr. "Valentin och Namnlös". (Jfr Namnlös och Valentin.) 
page_number=229, index= - Valentinois - Valentins dag - Valentinus (gnostiker) - Valentinus (martyrer-helgon) - Valentinus (påfve) - Valentinus, Basilius - Valenza - Valenzuela, Fernando de 
<b>Valentinois</b> [-lãtinωa'], franskt grefskap och hertigdöme. Se Valence. 
<b>Valentins dag</b> (eng. <i>St. Valentines day</i>), 14 febr., var redan under medeltiden i England och Skottland en bemärkelsedag genom den sedvänjan bland ungt folk, att den person af motsatt kön, hvars namn man aftonen förut dragit vid lottning eller som man på själfva Valentinsdagen först mötte, den skulle man ge skänker och året ut vara huld såsom sin "Valentin", d. v. s. att en uppvaktning på riddarmaner ålåg den manlige "Valentin". För kuriositetens skull må nämnas, att engelske ambassadören Whitelocke (se d. o.) 1654 korade och erhöll drottning Kristina till sin "valentine". Numera är det endast brukligt att på sagda dag anonymt sända hvarandra illustrerade kärleksbref (<i>valentines</i>) och skämtsamma gåfvor. Plägseden är antagligen en kvarlefva af någon hednisk vårfest med därmed förbundna upptaganden i olika åldersklasser. Den torde ock ega något samband med den i England rådande folktron, att på denna dag fåglarna välja sig maka, men saknar all hänsyftning på den kristne martyr Valentinus, hvars namn dagen bär. Påtagligen står den däremot i nära förbindelse med den flerstädes på kontinenten, särskildt i Tyskland under benämningen "mailehen", förekommande folkseden att på nyåret eller under våren fördela byns vuxna flickor mellan de ogifte unge männen för ett år framåt eller ock öfver sommaren. I Danmark heter ynglingen "gadebasse", flickan "gadelam". Seden omnämnes flerstädes i den engelska litteraturen alltifrån Shakspere och bildar ramen till W. Scotts roman "Sankt Valentins dag eller Den vackra flickan i Perth". Litt.: W. Mannhardt, "Der baumkultus" (1875), och M. P:n Nilsson, "Årets folkliga fester" (1915). (N.E.H.) 
<b>Valentinus,</b> gnostiker från Egypten, lefde mellan 138—165 i Rom som kristen, men uteslöts för sina irrläror ur församlingen, grundlade valentinianernas sekt och dog på Cypern. Han författade ett flertal skrifter, af hvilka dock blott fragment bevarats; emellertid synes han ha varit den mest betydande af de skolbildande gnostikerna, en mäktig personlighet. I hvad mån det af kyrkolärarna refererade valentinianska systemet med dess stort anlagda spekulativa diktning går tillbaka på mästaren själf, är omöjligt att afgöra. Ett kyrkohistoriskt viktigt dokument utgör ett af klarhet kännetecknadt bref af hans italienske lärjunge Ptolemaeus omkr. 160. Det handlar om den mosaiska lagen, som visas vara gifven af demiurgen. Brefvet är högintressant, emedan det visar, att den arianska stridens begrepp och formler ha sin rot i gnosticismen; så finnes t. o. m. den senare ortodoxiens centrala formel "homousios" (se Arianism) redan hos Ptolemaeus. F. ö. rör sig V:s och hans lärjungars (Ptolemaeus, Theodot, Heracleon) spekulation kring de gnostiska problemen, huru den lägre synliga världen kommit till ur det fullkomliga urväsendet "Fadern" och huru den i materien instängda ljus-själen, anden, skall vinna befrielse, frälsning. Se Gnosticism och där nämnd litt. samt O. Barth, "Die interpretation des neuen testaments in der valentinianischen gnosis" (1908), H. Achelis, "Das christentum in den ersten drei jahrhunderten" I (1912), E. de Fay, "Gnostiques et gnosticisme" (1913), och C. F. Arnold, "Die geschichte der alten kirche bis auf Karl d. Grossen" (1919). Hj. H—t. 
<b>Valentinus,</b> namn på flera martyrer-helgon, bland hvilka märkas en V., som var presbyter i Rom (d. 269; festdag 14 jan.), en V., som var biskop i Interamna (Terni), aflifvades 14 febr. omkr. 275 och åkallas som hjälpare af dem, som lida af fallandesjuka (ty. <i>valentinskrankheit</i>), en V., som var presbyter i Viterbo och blef offer för Maximianus' förföljelse (d. omkr. 303, festdag 3 nov.), samt en V. af Passau, som var Rätiens apostel och lär ha lidit döden 470 (festdag 7 jan., liksom V. af Terni skyddshelgon mot epilepsi). Se D. H. Kerler, "Die patronate der heiligen" (1905). Hj. H—t. 
<b>Valentinus,</b> påfve 827, enligt Liber pontificalis i fyrtio dagar, efter Eugenius II, var bördig från Rom. I öfrigt äro hans lefnadsomständigheter okända. 
<b>Valentinus,</b> Basilius, den siste betydande kemisten under den alkemistiska perioden, skall ha varit benediktinmunk och lefde på 1400-talet i S:t Petersklostret i Erfurt. V. är den förste, som beskrifver arsenik, vismut och zink, och han lärde först känna knallguld, blysocker, en mängd antimonpreparat och saltsyra, som framställdes af vitriol och koksalt. Hos honom finner man ock de första spåren till kemisk analys. Genom V., som använde ett antal kemiska preparat, särskildt antimonföreningar, till medicinskt bruk, förbereddes den iatrokemiska riktningen inom kemien, hvilken i Paracelsus fick sin mest bekante representant. V:s skrifter trycktes först på 1600-talet, och man har ej kunnat afgöra, i hvad mån de verkligen härröra af V:s egen hand. Sådana de föreligga, innehålla de emellertid en myckenhet erfarenhetskunskaper och utgöra värdefulla sammanfattningar af medeltidens alkemistiska system, men utmärkas genom en blandning af riktiga och noggranna iakttagelser med mystik och vidunderliga fantasier. Här må nämnas: <i>Currus triumphalis antimonii</i> (den första monografien öfver en metall), <i>De magno lapide antiquorum sapientiae, Apocalypsis chymica</i> och <i>Testamentum ultimum.</i> P. T. C. (K. A. V—g.) 
<b>Valenza</b> [-le'ntsa], stad i italienska prov. Alessandria, på högra sidan af Po, markerande den ungefärliga gränsen, till hvilken floden är segelbar. 11,000 inv. (1901). Staden kallades af romarna <i>Forum Fulvii Valentinum</i> och var fordom starkt befäst. A. N—d. 
<b>Valenzuela</b> [valentho͡e'la], Fernando de, spansk konungagunstling och minister, f. 19 jan. 1630 i Neapel, d. 7 febr. 1692 i Mexico, tjänstgjorde i ungdomen som page hos hertigen af Infantado. Senare lyckades han genom giftermål med Maria de Uceda, hofdam hos drottning Maria Anna, vinna inträde vid spanska hofvet. V. utnämndes 1671 till introduktör för främmande sändebud och blef genom sin ställning till drottningen, hvars älskare han troddes vara, en af hofvets mest inflytelserika personer. Han fördrefs 1675 från hofvet af sina motståndare, bland hvilka var don Juan d'Austria d. y. Drottningen utnämnde honom dock till markis af Villa Sierra och guvernör i Granada. Efter någon tid återkom V. till hofvet och blef 
page_number=230, index= - Valenzuela, Fernando de - Valer - Valera, Mosen Diego de - Valera, Eamonn de - Valera y Alcala Galiano, Juan - Valeria (Via) - Valeriana 
då minister och grand af Spanien. Genom palatsrevolutionen 1678 störtades V. Han beröfvades sin betydande förmögenhet liksom sina värdigheter och förvisades till Filippinerna. Senare erhöll han pension och tillåtelse att vistas i Mexico. V:s öden gå troligen igen i V. Hugos "Ruy Blas". E. N—nn. 
<b>Valer.</b> Se Valland. 
<b>Valera,</b> Mosen Diego de, spansk författare, f. 1412 i Cuenca, d. 1485, en af de mest egendomliga typerna i det pittoreska 1400-talet. Hans romantiska lif var en kedja af segrar och nederlag i spanska och bömiska krig, af dueller och diplomatiska uppdrag, hvilka emellertid icke hindrade honom att författa ett stort antal krönikor och memoarer. V:s förnämsta litterära verk anses vara <i>Cronica abreviada de Espana</i> (1482; många uppl.), som har stort värde som källskrift för de händelser, som timade under författarens lifstid. Som fortsättning af "Cronica de Juan II" skref V. <i>Memorial de diversas hazanas o Cronica de Enrique IV.</i> Y:s öfriga arbeten äro <i>Defensa de las virtuosas mujeres, Espejo de verdadera nobleza, Ceremonial de Principes, Tratado de los reptos y desafios, Doctrinas de Principes, Genealogia de los reyes de Francia</i> och <i>Providencia contra fortuna,</i> ett slags moralfilosofi, förutom flera, som återfinnas i Rivadeneiras "Biblioteca de autores espanoles". V:s poetiska arbeten äro intagna i Baenes "Cancionerio". V:s namn är upptaget i Spanska akad:s "Catalogo de autoridades de la lengua". Ad. H—n. 
<b>Valera,</b> Eamonn de, irländsk revolutionär politiker, f. 1889 i New York, är son till en spanjor, som var gift med en irländska. V. kom emellertid redan vid 4 års ålder till Irland, studerade där vid Royal university of Ireland och var lärare i matematik vid en skola i Dublin, då han gjorde sig politiskt bemärkt genom sitt deltagande i påskupproret 1916. Han tjänstgjorde då som kapten vid insurgenttrupperna och försvarade länge med öfverdådig tapperhet ett befäst hus mot en numerärt och i beväpning mycket öfverlägsen engelsk truppstyrka. V. dömdes som upprorsman till döden, fick straffet nedsatt till lifstids straffarbete och frigafs redan 1917. S. å. eröfrade han som Sinn-Feinpartiets parlamentskandidat den aflidne nationalistledaren John Redmonds gamla valkrets East Clare, och vid de allmänna valen 1918 blef han vald såväl där som i ett par andra irländska valkretsar och var dessutom Sinn-Feinpartiets "räknekandidat" i en mängd kretsar. I enlighet med partiets taktik intog han emellertid ej sin plats i parlamentet för att ej behöfva svära konungen trohetsed. V. presiderade i det jan. 1919 sammanträdande Sinn-Fein-parlamentet (<i>Dail Eireann</i>), då detta proklamerade Irland som själfständig republik. Då en "irländsk ministär" (april s. å.) tillsattes af församlingen, blef V. dess chef och har sedan ofta titulerats "irländska republikens president". På sommaren afreste han till Förenta staterna för att bland där boende irländare insamla krigskassa, bl. a. genom försäljning af obligationer för ett "irländskt statslån". Han blef under sina föredragsresor lifligt hyllad af de amerikanske irländarna och försökte genom bearbetning af inflytelserika politiker förgäfves få ett uttalande till förmån för erkännande af Irlands själfständighet upptaget på de stora amerikanska partiernas program för presidentvalskampanjen 1920. V. har skrifvit bl. a. <i>Ireland's case against conscription</i> (1916). V. S—g. 
<b>Valera y Alcala Galiano</b> [-i-], Juan, spansk politiker och skriftställare, f. 1827 i Cabra (Cordoba), d. 1905 i Madrid, egnade sig först åt den juridiska banan, sedermera åt den diplomatiska. Som diplomat hade han tillfälle att besöka åtskilliga hufvudstäder i Europa och Amerika, bl. a. som spansk minister i Lissabon, Washington och Wien, hvarunder han förvärfvade sig en för spanjorer mindre vanlig kosmopolitisk bildning. Han var f. ö. deputerad, senator, understatssekreterare m. m. Hans politiska bana var dock af mindre betydelse än hans litterära, i det att han med stor framgång egnade sig åt lyrik, novellistik och litterär kritik och intar en framstående rangplats i den spanska litteraturen under senare hälften af 1800-talet. Redan 1862 blef han medlem af Spanska akademien. 1858 utgaf han ett band dikter, <i>Canciones, romances y poemas,</i> formfulländade, men väl lärda, och 1874 sin första och på samma gång bästa roman, <i>Pepita Jimenez,</i> en fin och originell psykologisk studie. Bland hans öfriga romaner kunna nämnas <i>Las ilusiones del doctor Faustino</i> (1875), <i>El comendador Mendoza</i> (1877), <i>Dona Luz</i> (1879), <i>Juanita la Larga</i> (1896) m. fl. I dessa prosaberättelser står V. högst: språket är klassiskt, utan öfverdrifvet arkaiserande, stilen ursprungligt personlig med en lätt krydda af älskvärd ironi, och i framställningen bryter sig den fint bildade världsmannens skepticism mot nationell mysticism och naivitet. Som kritiker skref V. en mängd artiklar och broschyrer, utmärkta för lärdom, elegans och spiritualitet, men något ytliga och vacklande. Bland broschyrerna må nämnas <i>Estudios criticos</i> (1864), <i>Disertaciones y juicios literarios</i> (1878), <i>Apuntes sobre el nuevo arte de escribir novelas</i> (1887) och <i>Cartas americanas</i> (1889—90). Han försökte sig äfven som historiker, i det att han (1887—91) ånyo utgaf och fortsatte Lafuentes bekanta "Historia general de Espana". En fullständig upplaga af V:s arbeten utgaf s i Madrid 1906—17 i 46 bd. Se A. Hillmans uppsats i "Sv. tidskr." 1894. Å. W:son M. 
<b>Valeria</b> (Via V.), den militärväg, som förband Rom med marsernas land. Senare utdrogs den under namn af <i>Via claudia valeria</i> öfver Corfinium till Adriatiska hafvet. J. C. 
<b>Valeriana</b> L. (ty. <i>baldrian</i>), <i>bot.</i>, ett släkte af öfver 200 större eller mindre örter och buskar, som äro typen för fam. <i>Valerianaceae,</i> växande på norra halfklotet och på Anderna. Stjälkbladen äro motsatta. Blomfodret är öfversittande och bildar vid mognaden långa fjunlika strålar å den nötlika, enfröiga fruktens topp. Blomkronan är sambladig, trattlik, olikformigt 5-flikig och saknar tydlig sporre. Ståndarna äro 3, och pistillen har 3-deladt märke. Svenska floran har 4 arter. 
page_number=231, index= - Valeriana - Valerianaceae, Vänderotsfamiljen, Valerianaceer - Valerianaceer - Valerianadroppar - Valeriana-olja - Valerianatinktur - Valerianella - Valerianin - Valeriansyra, Baldriansyra - Valeriansyreeter l. Valeriansyreester, Amylvalerat 
<i>V. officinalis</i> L., vänderot (se fig.), har parbladiga blad och växer helst å fuktig mark vid bäckar, sjöar, hafsstränder o. s. v., men förekommer äfven på ängar och i backar. De små, men talrika blommorna äro hvita eller skära och svagt doftande. Den är spridd öfver hela Skandinavien och öfver nästan hela Europa samt finnes i Asien och odlas i Nord-Amerika. Dess jordstam och birötter äro officinella och användas till beredning af <i>tinctura Valerianae</i> (valerianatinktur, baldriantinktur, valerianadroppar; se Vänderot; jfr Valeriansyra). <i>V. dioica</i> i sydliga Sverige har hela rotblad, och dess blommor äro tvåbyggare. — <i>V. celtica,</i> växande i Alperna, lämnar den förr mycket berömda drogen <i>nardus celtica</i> l. <i>spica celtica,</i> som ännu är i bruk i flera länder och i Orienten för sin vällukt nyttjas i aromatiska bad. Den har användts som nervstimulerande medel samt begagnas i parfymfabrikationen på grund af sin om patschuli och mysk erinrande lukt. O. T. S. (G. L-m.) <i>Valeriana officinalis</i> (vänderot), <i>1</i> blad på stjälkens bas,<i>2</i> växtens topp, <i>3</i> blomma, <i>4</i> fruktämne sedtfrån två sidor, <i>5</i> flygfrukt. 
<b>Valerianaceae,</b> Vänderotsfamiljen, Valerianaceer, <i>bot.</i>, en till serien <i>Rubiales</i> hörande familj af örtartade växter eller buskar med motsatta, ofta pardelade blad, utan stipler. Blommorna sitta i, ofta kvastlika, knippen samt äro oregelbundna, utan symmetriplan. Kronan är sambladig, vanligen femdelad, öfversittande, ofta försedd med sporre eller utbuktning. Fodret, som vid blomningen är föga utbildadt, växer ofta efter blomningen ut till ett pappusliknande spridningsorgan. Ståndarna äro 1—4. Pistillen, som är bildad af 3 fruktblad, har 1 stift, frukten är nöt. Familjen är hemma i norra halfklotets och Andernas tempererade trakter. I Sverige finnas 2 släkten. Arter af släktena <i>Valeriana</i> och <i>Nardostachys</i> ha medicinsk användning, <i>Valerianella</i>-arter lämna sallat och <i>Centranthus ruber</i> odlas i trädgårdarna som enårig prydnadsväxt. G. L—m. 
<b>Valerianaceer,</b> <i>bot.</i> Se Valerianaceae. 
<b>Valerianadroppar,</b> <i>farm. med.</i> Se Vänderot. 
<b>Valeriana-olja,</b> <i>farm. med.</i>, den förr officinella <i>aetheroleum Valerianae.</i> Se Vänderot. 
<b>Valerianatinktur,</b> <i>farm.</i> Se Vänderot. 
<b>Valerianella</b> Hall., <i>bot.</i>, är ett till fam. <i>Valerianaceae</i> hörande släkte af små eller medelstora, späda, dikotomt grenade örter med motsatta, smala och hela blad, ljusblåa eller hvita blommor samlade i täta, nästan hufvudlika knippen. Fodrets bräm bildar en ringformigt tandad kant (ibland omärklig). Kronan är sambladig, snedt trattformig, med 5 lika stora flikar. Af fruktens urspr. 3 rum utvecklas blott 1 med 1 frö. Den svenska floran eger två, mindre allmänna arter: <i>V. dentata</i> och <i>V. olitoria</i> (se fig.), vårsallat, fältsallat, hvars bladrosett, enligt hvad det svenska namnet antyder, begagnas såsom sallat (matsedlarnas <i>mâche</i>); den odlas därför ofta i köksträdgården, dock ej mycket hos oss. O. T. S. (G. L—m.) <i>Valerianella olitoria</i> (vårsallat). <i>1</i> växtenmed några grenar afskurna, <i>2</i> blomma med sittundersittande fruktämne, <i>3</i> mogen frukt. 
<b>Valerianin,</b> <i>farm.</i> Se Vänderot. 
<b>Valeriansyra,</b> Baldriansyra (se Valeriana), <i>kem.</i>, en i valerianarot (vänderot), lingon och flera andra växter samt vissa tranarter (se Tran, sp. 570) förekommande fettsyra, C4 H9 . C O2 H, som bildas vid förruttnelse af ägghvitämnen och härskning af fett, hvarför den finnes i svett, tran, ost o. s. v. Lättast erhåller man valeriansyra genom oxidation af finkelolja. Syran är en färglös, i vatten svårlöslig olja, som luktar likt schweizerost. Den uppträder i 4 olika isomera former, af hvilka den vanligaste, isovaleriansyran, har konstitutionsformeln (CH3)2 CH . CH2 . CO2H. P. T. C. (K. A. V—g.) 
<b>Valeriansyreeter</b> l. Valoriansyreester, Amylvalerat, <i>kem.</i>, är en färglös vätska, som i synnerhet efter utspädning med alkohol har en karakteristisk lukt af äpplen. Den erhålles som biprodukt vid framställning af valeriansyra (se d. o.) ur finkelolja eller genom destillation af valeriansyrans natriumsalt (natriumvalerat) med svafvelsyra och amylalkohol. Den är olöslig i vatten, men löslig i alkohol och eter samt 
page_number=232, index= - Valeriansyreeter l. Valeriansyreester, Amylvalerat - Valerianus, Publius Licinius - Valeria victrix - Valerius, Johan David 
kokar vid 190°. Används som äppelolja till fruktessenser. K. A. V-g. 
<b>Valerianus,</b> Publius Licinius V., romersk kejsare, utmärkte sig som krigare under kejsarna Alexander Severus (222-235) och Decius (249-251). Af den senare utsågs han att bekläda det återupplifvade censorsämbetet. V. var en bildad man af rena seder, klokhet och duglighet, men som censor kunde han föga uträtta i fråga om att återställa den gamla romarandan, i fall detta verkligen var Decius' syfte. Efter kejsar Gallus' fall 253 blef V. kejsare och antog sin yngre son Gallienus till medregent. Deras regering blef ej lycklig. Från alla håll stormade fiender mot kejsardömet: vid Rhen anföllo franker och alemanner, vid nedre Donau markomanner och goter samt i Asien goter och perser. Det var icke möjligt att skydda riket mot de fientiiga skarornas härjande infall, hvilka spridde förödelse öfver blomstrande bygder cch städer. Särskildt farliga visade sig perserna under sin konung Schapur, hvilken år 260 tog V. själf till fånga, enligt uppgift vid en underhandling. Huru länge V. lefde i persisk fångenskap, känner man icke. Till sitt rike återkom han aldrig. Gallienus tycktes ej vara mycket angelägen om sin faders befrielse. De berättelser, som förtälja om förödmjukande behandling i fångenskapen, äro obestyrkta. V. lät sig angeläget vara att erkänna verklig förtjänst och främja god förvaltning i provinserna, men synes icke ha egt den andliga och kroppsliga kraft och ihärdighet — han var vid sin tronbestigning troligen öfver 60 år gammal — , som fordrades för att i en så upprörd tid sammanhålla staten. R. Tdh.* 
<b>Valeria victrix.</b> Se Chester 2. 
<b>Valerius,</b> Johan David, skald, ämbetsman, f. 13 jan. 1776 i Göteborg, d. 4 aug. 1852 i Stockholm, tillhörde en prästsläkt, som skref sig Wallerius (se d. o., släktöfversikten). Han var student i Lund 1788-91, hvarunder han, endast femtonårig, försvarade en latinsk dissertation, med den berömde Norberg som preses, var tvenne år informator i Göteborg och undergick 1793 i Uppsala juridisk examen, hvarefter han åtskilliga år arbetade som e. o. tjänsteman i Svea hofrätt och Justitierevisionen. Anställd som sekreterare och ombudsman vid K. teatern i Stockholm 1797—1806, fick han 1802 titel af hofsekreterare. Med hänsyn till hans vackra utseende och stora sångröst förmådde man honom 1797 att debutera på k. scenen, vid hvilken han kvarstod som skådespelare ända till 1804, men en oöfvervinnelig blyghet, som förstelnade hans väsen, så snart han uppträdde på tiljan, hindrade honom att där göra sig gällande. V. utarbetade för teatern ett större antal goda öfversättningar af sorgespel, opera- och operett-texter, lustspel och dramer. Sålunda införd på den litterära banan, täflade han 1800—07 i Svenska akad. med lärodikter, som belönades med andra eller första priset och i afskrifter lästes med stort bifall öfver hela landet. Ej mindre omtyckta blefvo hans idylliska sånger och elegier (väsentligen efterbildningar efter Overbeck, Hölty m. fl.) samt framför allt hans många kvicka dryckesvisor. Efter statshvälfningen 1809 vardt V. dagens politiska tillfällighetsskald. Förtrolig umgängesvän med det sengustavianska öfvergångsskedets mest framskjutna vitterhetsidkare (Franzen, Wallin, Choraeus, Kullberg, Rutström, Wallmark), hade V. denna tid åter inträdt på ämbetsmannabanan, i det att han 1805 antagits till presidentssekreterare i Krigskollegium. Hans vän H. Järta, som 1809 blef statssekreterare, befordrade honom med ens till förste expeditionssekreterare i Handels- och finansexpeditionen och ville sedermera t. o. m. göra honom till sin efterträdare i statssekretariatet, hvilket V. dock afböjde. Vid den viktiga riksdagen 1809—10 var V. sekreterare i konstitutionsutskottet efter Järta och därjämte sekreterare i expeditionsutskottet samt 1810 tillika i borgarståndet. Till sekreterare i konstitutionsutskottet antogs han ytterligare vid riksdagarna 1817—18, 1823, 1828—30 och 1834—35, och af tryckfrihetskommitten valdes han åtta gånger till led. vid riksdagarna 1809—34. V:s ovanliga förmåga att lämna klara utredningar af maktpåliggande samhällsfrågor togs i anspråk äfven för andra offentliga uppdrag. Så var han sekreterare hos de k. kommissarier, som förde underhandlingarna med Norge 1814, och hos den förste riksståthållaren där, grefve von Essen, samt led. i flera kommitteer och beredningar m. m. Han utnämndes 1820 till landssekreterare i Östergötlands län, men vantrifdes vid denna syssla och lämnade den 1822. Därefter framlefde han med sin familj några bekymmersamma år, tills han 1824 förordnades till led. af Rikets allmänna ärendens beredning. Han blef s. å. kanslidepartementschef i Generaltullstyrelsen, fick kansliråds titel 1826 och förflyttades 1836 till chef för kamerala departementet i samma verk. En underordnad tjänstemans uppbördsbrist, för hvilken V. gjordes ansvarig, föranledde V:s afsked (med pension), 1841. Han bosatte sig då först i Uppsala, men 1847 ånyo i Stockholm. — V. kallades till led. af Svenska akad. 1826, af Mus. akad. 1827 och till hedersled. af Vitt. hist. o. ant. akad. 1848. I akademierna anlitades han mycket för sinnrika klassiska inskrifter å minnespenningar. 
Utan att vittna om någon banbrytande skaldebegåfning, återspegla den unge V:s dikter ganska troget sin tids stämningar. Tilltalande förening af lugn reflexion och liflig känsla, en viss kraft och glans, sinnrik sammanträngdhet och epigrammatisk uddighet i uttrycken, hvilka gärna forma sig till antiteser, äro utmärkande drag hos honom. Hans vittra bildning sög sin näring ur ett träget antikstudium och närmast ur det gustavianska tidehvarfvets alster. I V:s äldre dikter äro svaga och vårdslösade ställen icke sällsynta och diktionen ej 
page_number=233, index= - Valerius, Johan David - Valerius, släkt 
så litet gammalmodig, medan han i sina senare mannaårs ingifvelser framstår som en verkligt modern skald såväl genom versens fulländning och koloritens värme som genom större djup och innerlighet. Ett utflöde af tidssmaken voro hans lärodikter och oden, i hvilka medborgerlig ädelhet i tänkesätten inplantas, gentemot de samhällsupplösande makterna, samt osjälfviskhet, själsstyrka och ljus förtröstan till det goda hos mänskligheten lofprisas. Sådana, mestadels prisbelönta, dikter äro <i>Sanningen</i> (1800, ej upptagen i hans saml. arbeten), den starkt antitetiska och af stoisk anda burna <i>Tålamodet</i> (1803), <i>Den allmänna kärleken</i> (1804), mera helgjuten och ungdomligt svärmisk, <i>Qvinnan</i> (1806), som delvis röjer varm och vårfrisk känsla samt med all makt gör rättvisa åt det då för tiden mer häcklade än lofsjungna kvinnokönet (V. fick däraf hedersnamnet "Kvinnans skald"), och <i>Mannastyrkan</i> (1807), som tyddes som ett upprop att dådkraftigt afvärja envåldsstyrelsens missgrepp. Större mognad råder i de ett par årtionden yngre tankedikterna <i>Vedergällningen, Verldsföraktet</i> och den upphöjda berättande allegorien <i>Braminen,</i> hvari släktets räddning genom den kristna tron bebådas. Under samma skede tillkommo ock diktcykeln <i>Coriolan,</i> den sköna dödsfantasien <i>Hemflyttningen</i> och odet <i>Till Allfader.</i> — Bland V:s patriotiska dikter märkas <i>Hjeltarne, räddningen och freden</i> (1809) och varningsdikten <i>Svea till Nore</i> (1814). Sitt egentliga rykte vann han dock som den flitigaste och mest representative diktaren af sällskaps- l. dryckesvisor. Denna lyriska art fick en säregen färg från den resignerade tidsstämningen, det af farhågor och eftertanke en smula vingklippta njutningsbehofvet under enväldets dagar. Man sökte förädla bordets njutningar och på samma gång liksom medla mellan njutningen och sedligheten. I V:s sällskapsvisor, vuxna på denna grund, leker lifligt skämtlynne; flertalet bland dem har att uppvisa fyndiga vändningar och ordlekar, pigga och lediga sammanställningar samt andas godmodig epikureism. Som prof må nämnas <i>Önskningarne, Bacchi vandring, Hvad bryr jag mig om politiken, Gudasvaren, Dryckesutskottet</i> samt de mer dityrambiska <i>Blixt är stunden</i> och <i>Nöjets svärmare.</i> De tonsattes af Åhlström, V. själf m. fl., och sådana sångare som Karsten och V. själf utförde dem i dåtidens okonstlade societetskretsar. Fosforisterna, afvogt stämda mot V. för hans prisbelönta lärodikter och ifriga att häfda Bellmans storhet, nedsatte med hätskhet V:s "sedelärande supvisor", som hade utträngt Bellmanssången. V. svarade endast med några kvicka parodier (<i>Sonnetter</i> och <i>Den nyaste skapelsen</i>). Han har själf, ej utan framgång, direkt efterbildat Bellman i elegien <i>Djurgården</i> och i <i>Sjöresan.</i> Bland hans öfriga gladare dikter må nämnas satirerna <i>Min dag, Förlikaren</i> och <i>Det gamla och det unga.</i> Mindre lyckades han i det naiva (de bekanta efterbildningarna <i>Kom, sköna maj</i> och <i>Gossarne på ängen</i> förete åtskilliga lillgamla drag). På allas läppar lefde V:s lilla idyll <i>Jag helsar dig, fredliga flagga</i> (efter Overbeck), och senare gjorde han ett godt grepp i den sångbara romansen <i>Den längtande skärgårdsflickan.</i> Dityramben <i>Vid aftäckningen af Bellmans byst</i> och minnesdikten <i>Franzen, Wallin, Tegner</i> (1847) ega ock värde, Till slut må erinras om hans 1843 anonymt utg. öfv. af de flesta af aposteln Paulus' bref. — Själf redigerade V. sina <i>Visor och sångstycken</i> (1809—11) och <i>Vitterhetsförsök</i> (1831). Hans <i>Samlade vitterhetsarbeten</i> utgåfvos i 2 bd 1855 jämte en intressant lefnadsteckning, af B. v. Beskow, och 1878 utkom en ny uppl. af V:s <i>Visor och sångstycken.</i> — Tvenne af V:s döttrar blefvo porträttmålarinnor, näml. Aurora Valeria Albertina (Bertha) V. (som äfven varit fotograf i Stockholm), f. 21 juni 1824, d. 24 mars 1895, och Amalia Aurora Adelaide, gift friherrinna Leuhusen (äfven sånglärarinna), f. 1 dec. 1828, änka 1886 (se Leuhusen). E. F—t. 
<b>Valerius,</b> namn på en af det romerska patriciatets förnämsta släkter med mycket gamla anor, som ansågs härstamma från en Volusus Valesus (äldre form för Valerus l. Valerius), som skulle ha kommit med Titus Tatius till Rom, där han förvärfvade sig stort anseende. 1. Publius V. Poplicola ("folkvännen"), d. 503 f. Kr., störtade tills. med Brutus och Lucretius konung Tarquinius d. y. Redan under republikens första år skulle V. ha blifvit konsul i den misstänkte Tarquinius Collatinus' ställe. Han undertryckte en sammansvärjning till förmån för den fördrifna konungaätten och firade en triumf för segern öfver de etruskiska städerna Tarquinii och Veji. För att behaga folket — säger arfsägnen — lät han nedrifva sitt hus på Velia (se Rom, sp. 653) därför, att det en gång varit konungarnas bostad, och genomdref lagar till medborgarfrihetens skydd, enligt hvilka hvarje romersk medborgare, i fråga om lifs- eller kroppsstraff, kunde vädja från konsulns dom till folkförsamlingen. V. var tre gånger konsul samt firade ännu en triumf. Denne V. är till stor del en sagofigur, som popularerna (se Romerska riket, sp. 734) skapat efter sitt eget beläte. Jfr bl. a. Richter, "De Publio V. Poplicola legislatore" (1873). — 2 och 3. Publius och Marcus V., söner till V. 1, utmärkte sig i slaget vid Regillus (se Romerska riket, sp. 724). Den förre var konsul 475, besegrade Veji och sabinerna, sökte försona patricier och plebejer och föll vid försvaret af Capitolium mot sabinerna under Herdonius 460. — 4. Lucius V. Potitus Poplicola, sonson till V. 1, opponerade sig mot decemvirerna och förmedlade efter dessas fall överenskommelsen mellan patricierna och de för andra gången från Rom utvandrade plebejerna. År 449 f. Kr. var han konsul tills. med Marcus Horatius Barbatus; dessa båda genomdrefvo de folkvänliga lagar, som buro deras namn (se Romerska riket, sp. 727). — 5. Caius V. Potitus, af samma valeriska släktgren, konsulartribun och 410 f. Kr. konsul, var framstående krigare. — 6. Lucius V. Potitus, fem gånger konsulartribun, senast 398 f. Kr., konsul två gånger, besegrade 406 Antium, triumferade och invigde i Rom ett tempel åt Juno, "drottningen". — 7. Marcus V. Corvus l. Corvinus af släktgrenen <i>Corvus</i> ("korpen"), f. omkr. 370 f. Kr., d. omkr. 270, hade enligt sagan som ung militärtribun fått sitt tillnamn däraf, att han i en tvekamp med en gallisk höfding år 349 f. Kr. skulle ha blifvit förhjälpt till seger af en korp, som satte sig på hans hjälm och med näbb och klor 
page_number=234, index= - Valerius, släkt - Wales 
anföll hans motståndares ansikte. Han blef konsul första gången vid 23 års ålder (348) och sedan flera gånger, senast 299 f. Kr., var två gånger diktator, besegrade samniterna vid berget Gaurus och firade därefter en triumf. Mot slutet af sitt lif drog han sig tillbaka till sin landtgård, där han dog nära hundraårig. — 8. Marcus V. Messalla Corvinus, af ättegrenen <i>Messalla</i> l. <i>Messala</i> (en afdelning af grenen <i>Maximus</i>). Se Messala Corvinus. - 9. Manius V. Maximus Messalla intog som konsul 203 f. Kr. Messana; hans triumf (se d. o.) var märkvärdig bl. a. därför, att i processionen bland bytet fördes ett solur, det första i Rom. Bland den långa raden af hans efterkommande, konsuler och andra riksämbetsmän, märkas, utom Corvinus, 10. Marcus V. Messalla, konsul 53 f. Kr., anhängare till Julius Caesar och en af dennes generaler under borgarkriget, samt 11. Marcus V. Messalla Barbatus, kejsar Claudius' kusin och svärfar. Hans dotter var nämligen den beryktade kejsarinnan Valeria Messalina (se Messalina). — Bland personer tillhörande andra grenar af valeriska ätten må här anföras 12. Quintus V. Falto, som år 241 f. Kr. vann sjöslaget vid Egadiska öarna mot kartagerna, och 13. Marcus V. Laevinus (Falto), som förde befäl i kriget mot konung Filip III (V) af Macedonien och under sitt konsulat 210 f. Kr. med list och våld fullbordade Siciliens eröfring. — 14. Lucius V. Flaccus, Ciceros vän och hjälpare under de catilinariska oroligheterna, 61 f. Kr. anklagad för utpressningar som ståthållare i provinsen Asien, men frikänd på grund af Ciceros ännu bevarade försvarstal, samt 15. Caius V. Triarius, som Cicero låter uppträda som en af de talande i dialogen "De Finibus"; han förde år 49 befälet öfver Pompejus' adriatiska eskader och stupade sannolikt i slaget vid Farsalos. 
Äfven andra berömda män ha burit namnet V., men man kan ej utröna, i hvad mån de höra tillsammans med den gamla patriciska släkten. Bland dem framstå 1. Caius V. Flaccus (se Flaccus 1). — 2. V. Antias, d. v. s. V. från Antium, en mycket opålitlig historiker och samtida med Sulla, skref en romersk historia från äldsta tider till sin egen i 75 böcker med sanning och dikt hopblandade, i tydlig afsikt att förhärliga Rom och särskildt den valeriska släkten. — 3. V. Cato, latinsk skald från Cisalpinska Gallien, under 1:a årh. f. Kr. Under de sullanska fejderna förlorade han sin förmögenhet. Han lefde sedan i knappa omständigheter i en villa på tuskulanska gebitet. Han var ledare för en ny skaldeskola, den s. k. neoteriska, som efterbildade alexandrinska mönster. V. Cato anses som författare till två berömda, Yergilius ofta tillskrifna dikter: <i>Dirae</i> och <i>Lydia</i> (utg. bl. a. af Ribbeck, "Appendix virgiliana", 1895). — 4. V. Maximus, romersk historieskrifvare, författare till en anekdotsamling <i>Factorum et dictorum memorabilium libri IX</i> (utg. bl. a. af Kampf, 1888), tillegnad kejsar Tiberius (efter 31 f. Kr.), i vetenskaplig-historiskt hänseende af föga värde, flyktigt komponerad som den är efter Cicero, Livius, Sallustius m. fl. Utdrag verkställdes af Julius Paris omkr. år 400 och af Januarius Neapolitanus. Möjligen är V. Maximus författare äfven till en värdefull afh. om romerska förnamn. — 5. V. Asiaticus, från Vienna i Gallia narbonensis, var konsul under Tiberius och vän till frossaren Vitellius (se denne); han anses ha föranledt Caligulas mord. Han kämpade under Claudius’ tid i Britannien. Senare, under Nero, anklagades han för att vara kejsarinnan Sabina Poppaeas älskare, men förekom domen genom själfmord. Han egde den härliga park på Monte Pincio, som kallades Lucullus trädgårdar (se Lucullus, sp. 1227). 
Namnet V. bars äfven af kejsarna Aurelianus, Diocletianus, Maximianus d. ä., Severus, Galerius, Maximinus (Daia), Maximianus, Constantius Chlorus, Constantinus I och Licinius. J. C. 
<b>Wales</b> [ωe͡i′lṡ], fordom själfständigt, nu med konungariket England förenadt furstendöme, bildar en halfö, som omfattas af Irländska sjön i n., Georgskanalen i v. och Bristolkanalen i s. samt i ö. begränsas af de engelska grefsk. Cheshire, Shropshire, Hereford och Monmouth. 19,070 kvkm. 2,025,202 inv. (1911). Kusterna äro klippiga och söndersplittrade samt bilda många vikar och bukter, såsom Carnarvon- och Cardiganvikarna i v.; S:t Bride’s bay och Milford haven på den sydvästliga halfön (Pembroke) samt Carmarthen- och Swanseavikarna i s. Bland de många uddarna äro Great Orme’s head i n. och S:t David’s head i s. v. de märkligaste. Det knappt 200 m. breda Menaisundet skiljer ön Anglesey (se d. o.) från fastlandet. W. är en platå, hvars östrand i det närmaste sammanfaller med den politiska gränsen. Två veckberg af olika geologisk ålder uppfylla landet. Den nordliga delen har veckats under fördevonisk (silurisk) tid och tillhör det system, som brukar kallas det <i>kaledoniska</i>, hvars fortsättning är att finna i de skotska och norska bergen. Vecken gå här i hufvudriktning från s. v. till n. ö. Syd-W. uppfylles däremot af veck med hufvudriktning från v. till ö.; de utgöra en del af den stora under karbonisk tid bildade bergskedja, som Suess kallat den <i>armorikanska</i> (efter Armorica, det gamla namnet på Bretagne). Dessa båda under jordens forntid bildade veckberg ha sedan genom de eroderade krafternas inflytande fullständigt utjämnats till ett s. k. peneplan, en slätt, som dock senare åter höjts till högre nivå och därigenom gett landet dess karaktär af platåland. På nytt ha sedan de eroderande krafterna tagit vid och skurit ut platån, utan att hänsyn tagits till den föregående daningen. Emellertid är alltjämt platåkaraktären så utpräglad (den visar sig i höjdernas likartade nivå), att Ramsay redan 1846 kunde uttala den förmodan, att W. var en denudationsyta, hvars utgestaltning han dock felaktigt tillskref hafvets inflytande (”marin abrasion”). De mera motståndskraftiga partierna ha undgått utjämningsprocessen och höja sig ofvanför den normala nivån. En sådan kvarstående hårdare rest — en ”monadnock” efter Davis’ terminologi — är Snowden i n. v. (1,085 m. ö. h.), Englands högsta berg. En annan bekant bergshöjd, som är ett viktigt hydrografiskt centrum, är Plinlimmon, ungefär i landskapets midt, 752 m. ö. h. Där upprinner bl. a. Severnfloden. Under istiden betäcktes W. liksom större delen af Storbritannien af den från Skandinavien utströmmande inlandsisen, ur hvilken dock 
page_number=235, index= - Wales 
de högre belägna delarna höjde sig liksom i våra dagar nunatakkerna på Grönlands inlandsis. I sina dalgångar och på höjderna visar W. tydliga spår efter den forntida nedisningen. Af floderna söka sig både Severn och dess biflod Wye utanför landets gränser, men ha dock stor betydelse, emedan de öppna väg in till landet. Det är att anmärka, att medan dessa främsta stråkvägarna in i landet löpa från ö. mot v., förbindelsen mellan n. och s. var svårare. Detta förhållande har ödesdigert inverkat på landets historia, emedan det förhindrade sammanslutningen mellan de nordliga och sydliga delarna, men öppnade landet för inflytande österifrån. Så godt som samtliga öfriga floder, Usk, Taf och Towy i s. samt Teifi, Dovey och Mawddach i v., ha vid utloppet breda aestuarier, i hvilka tidvattensrörelsen är starkt märkbar. W:s berg äro mineralrika, framför allt i s. Järnmalm förekommer ymnigt i Glamorgan, likaledes har kopparn i samma grefsk. haft stor betydelse och gett upphof till de stora smältverken vid Swansea. Tenn och bly förekomma där; koppar finns äfven på Anglesey. Dock är det ju kolet, som är den förnämsta bergverksprodukten, i främsta rummet i Glamorgan. Antraciten från Syd-W:s fält exporteras framför allt från Cardiff, Englands och världens främsta kolexporthamn. Odlingen af landet har ej gjort stora framsteg (endast 20 proc. af detsamma äro odlade). Hufvudsädet är, åtminstone i västra W., hafre; hedarna intaga en stor del af arealen, där fårafvel är det främsta näringsfånget. Den genomsnittliga folktätheten är omkr. 50 inv. på 1 kvkm., men i flera grefsk. når den långt under denna siffra. — W. är indeladt i grefsk. Anglesey, Carnarvon, Denbigh, Flint, Merioneth, Montgomery, Brecknock, Cardigan, Carmarthen, Glamorgan, Pembroke och Radnor. Grefsk. Glamorgan är både i agrikulturellt och industriellt hänseende det betydelsefullaste, något, som också belyses däraf, att det ensamt eger omkr. hälften af den totala befolkningen och en folktäthet af 340 pers. på 1 kvkm. — W. eger sedan 1903 ett universitet med 3 colleges (i Cardiff, Aberystwyth och Bangor). 
Typiskt Waleslandskap med ruin af Chepstow castle. 
De äldste kände invånarna i W. voro keltiska kymrer. Då på 400-talet de germanske angelsaxerna eröfrade Britannien, flydde en del af dess keltiska befolkning till W:s skogar och berg och sammansmälte där med kymrerna till ett folk, som ända hittills bevarat sina seder och sin karaktär. Det har t. o. m. i våra dagar framträdt en nationell lyftning, som, utan att bära någon utmanande karaktär, dock skulle kunna kallas en keltisk renässans. Allt färre bli emellertid de, som ej kunna tala engelska. 1911 utgjorde den del af befolkningen, som talade endast keltisk dialekt, blott 7,9 proc., under det att 32,5 proc. talade båda språken (se Walesiska språket och litteraturen). Under den angelsaxiska perioden lefde walesarna under oberoende furstar, hvilkas inbördes strider gynnade främlingarnas inblandning. Redan till den angelsaxiske konungen Ethelstan (925—940) måste walesarna betala tribut. Då normanderna 1066 togo England i besittning, sökte walesarna frigöra sig från det engelska öfverväldet, men tvungos af Vilhelm Eröfraren att erkänna hans länsöfverhöghet. Till skydd mot dem insatte hans efterträdare Vilhelm II markgrefvar vid gränserna. Under striderna mellan konung Stefan och Matilda lyckades de walesiske furstarna göra sig nästan oberoende, men erkände 1171 åter de engelske konungarnas öfverhöghet. Först konung Edvard I (1272—1307) eröfrade W. fullständigt. Den hårdhet, hvarmed markgrefvarna behandlade walesarna, förmådde deras furste Llewellyn 1282 till uppror; men han blef slagen och dödad vid Carmarthen s. å., och hans broder David, som sökte fortsätta striden, afrättades 1283. W. förenades med engelska kronan 1284 och förlänades 1301 åt Edvards i Carnarvon 1284 födde son (sedermera Edvard II), som erhöll titeln prins af W. Sedan dess har hvarje engelsk tronföljare, om han är äldste son till den regerande konungen eller drottningen, burit denna titel. Dör prins af W., öfvergår titeln på hans äldste son. Dör prins af W. som änkling och efterlämnar endast kvinnliga ättlingar, blir hans äldsta dotter ”prinsessa af W.” (en titel, som naturligtvis alltid bäres af prinsens gemål). Äfven prinsens af W. äldste son bär under hans lifstid titeln, dock tills. med förnamnen. 1400 försökte walesarna, under ledning af Owen Glendower (se denne), en ättling på mödernet af Llewellyn, att återvinna sitt oberoende. Han förklarades af ett walesiskt parlament för furste af W. (1402), erkändes som sådan och understöddes af Frankrike samt försvarade sig i flera år med framgång. Först 
page_number=236, index= - Wales - Wales, Prins (Prinsessa) af - Walesiska (Välska) språket och litteraturen 
mot slutet af Henrik IV:s regering (1399—1413) lyckades engelsmännen återställa sitt välde i W., som 1536 af Henrik VIII fullständigt förenades med England. Från 1800-talets slut har i W. framträdt en stark nationell rörelse åsyftande bl. a. ett erkännande och förverkligande af walesiska kraf på särställning inom riket. Ett uttryck för denna rörelse är hållandet af årliga, hufvudsakligen litterära, täflingar (se Eisteddfod), ett annat den kamp mot den anglikanska kyrkan, som ledt till antagandet 1914 af en lag om den walesiska (anglikanska) statskyrkans upphörande som sådan och partiell reduktion af dess dittillsvarande egodelar och inkomster (<i>disestablishment and disendowment</i>), hvilken lag trädde i kraft 31 mars 1920. I samband därmed ställdes högkyrkan i W. under en särskild ärkebiskop. Litt.: O. Gallander, ”Om det nationella lifvet i W.” (i ”Nord. tidskr.”, 1904), S. Baring-Gould, ”A book of North W.” (1903) och ”A book of South W.” (1905), G. Stone, ”The making of modern W.” (1919), E. T. John, ”W.: its politics and economics” (s. å.), och O. M. Edwards, ”A short history of W.” (1920). A. N—d. 
<b>Wales</b> [ωe͡i′lṡ], Prins (Prinsessa) af. Se Wales, sp. 434. 
<b>Walesiska (Välska) språket och litteraturen</b> [ωe͡i′lsiska]. Den familj af de indoeuropeiska språken, som kallas den keltiska, indelas i tre större hufvudgrupper: den iriska (gaeliska), den galliska och den britanniska. Af dessa grupper synas de båda sistnämnda stå något närmare hvarandra, speciellt i den gemensamma behandlingen af vissa konsonanter, ehuru denna synpunkt vid bestämmande af släktskapsförhållanden måste bli af underordnad betydelse. Den britanniska gruppen omfattar a) <i>kymriskan</i> l. <i>walesiskan</i>, b) <i>corniskan</i>, i Cornwall, utdöd omkr. 1778, och c) <i>bretonskan</i>, i Bretagne, där den ännu fortlefver (se Bretonska språket och litteraturen). 
Det inhemska namnet på kymrerna är sing. <i>kemro</i>, plur. <i>kemry</i>, nu <i>cymro</i> och <i>cymry</i> (latiniseradt <i>cambri</i>, hvartill en sing. <i>camber</i> uppkom). Namnet är uppkommet af ett *<i>kombrog</i>, eg. ”sammarking”, ”granne”, och innehåller som första led en preposition, motsvarande lat. <i>com</i>, <i>cum</i>, och som andra ett ord, som återfinnes i det keltiska namnet <i>allobrogae</i> (af <i>allo</i>, ”annan”; jfr lat. <i>alius</i>) och i det ännu lefvande kymr. <i>bro</i>, ”bebodt land”. Namnet walesiska, af neng. <i>Wales</i>, heter på eng. <i>welsh</i>. Detta härleder sig från det namn <i>walh</i>, <i>walah</i>, hvarmed germanerna benämnde såväl kelter som romaner. Däraf härleder sig angelsaxernas namn på kymrerna: <i>vealh</i>, plur. <i>vealas</i>, äfven <i>walas</i>, <i>wealas</i> (också i <i>Corn-walas</i>, hvaraf <i>Cornwall</i>). Däraf uppkom eng. <i>Wales</i>, d. v. s. det ursprungliga folknamnet användt som landsnamn (jfr ty. <i>Bayern</i>, <i>Hessen</i> o. s. v.), samt det franska namnet <i>le pays de Galles</i>, sedan <i>la Galles</i>. Etymologiskt är germ. <i>walh</i>, <i>walah</i> väl att sammanställa med det hos Caesar (”Bell. gall.”, VI, 34) förekommande folknamnet <i>volcae</i>. Ett adjektiv af ifrågavarande folknamn är fnhty. <i>walahisc</i>, <i>walihisc</i>, angls. <i>wylisc</i>, <i>wyliscemen</i>, hvaraf <i>welsh</i> och <i>welshmen</i> som namn på invånarna i Wales. Det är också af detta adjektiv, som ty. <i>wälsch</i> och sv. <i>välsk</i>, <i>velsk</i> o. s. v. (jfr Valland) härstamma. — Walesiskan är bekant sedan 700- eller 800-talet och har fortlefvat in i våra dagar. 
A) <i>Fornkymriskan</i> (<i>fornwalesskan</i>) och dess källor (från 700- till 1000-talet). Språket står under denna period mycket nära de båda öfriga brittiska hufvudspråken och kan sägas vara det renaste profvet på den brittiska språkgruppen i det hela. Därför har man att här inledningsvis omnämna de s. k. <i>ogam</i>-inskrifterna från 400- och 500-talen, funna företrädesvis i Syd-Wales och på Irland (grefsk. Waterford, Cork och Kerry). De äro upptecknade med ett egendomligt alfabet (se Ogam) och skrifna på ett ålderdomligt (sannolikt arkaiserande) språk, i många delar öfverensstämmande med det i vissa fall nära latinet stående keltiska urspråket, såsom vi kunna rekonstruera det, och det ålderdomligaste keltiska språk, hvaraf vi ha några minnesmärken, näml. forngalliskan. Emellertid är det ifrågasatt, om icke ogam-inskrifternas språk öfver hufvud taget snarare bör räknas till den irisk-gaeliska gruppen. — De äldsta minnesmärkena för kymriskt, resp. brittiskt, språk äro i sådant fall enstaka ord och namn hos de gamle skriftställarna samt i inskrifter (samlade i ”Corpus inscriptionum latinarum”, vol. VII). De viktigaste källorna för fornkymriskan äro glossor i gamla handskrifter från 700- och 800-talen samt gränsbestämningar och uppteckningar öfver biskopsprivilegier på kymriskt språk från början af 1100-talet (utg. af W. J. Rees 1840). Här må nämnas några af de viktigaste dragen, genom hvilka kymriskan fonetiskt skiljer sig från forniriskan. De äro kännetecknande också för den följande periodens kymriska språk (det förnämsta grammatiska arbetet för forn- och medelkymriska är ”Grammatica celtica” af Caspar Zeuss; 2:a uppl., af H. Ebel, 1871). Vokalerna representeras i allmänhet lika i forniriska och fornkymriska (bortsedt från beteckningar, såsom att t. ex. <i>i</i> tecknas <i>y</i>: <i>hysp</i>; jfr lat. <i>siccus</i>, o. s. v.) utom i följande fall: indoeurop. ā, ō uppträda som <i>au: laur</i>, mark (forniriska <i>lār</i>, mhty. <i>vluor</i>, ty. <i>flur</i>); dift. <i>ei</i> blef först <i>ē</i>, som i fornir., däraf ett ljud, som med engelsk beteckning i nykymriska skrifves <i>wy</i>: <i>rhwydd</i>, lycklig, fri (fornir. <i>rēid</i>, farbar, jämn); dift. <i>eu</i>, och <i>ou</i>, som sammanföllo i förhistorisk tid till <i>ou</i>, gaf i fornir. <i>ö</i>, <i>ua</i>´, i kymr. <i>u</i>: <i>tut</i>, folk (fornir. <i>tuath</i>, got. <i>þiuda</i>), <i>rhudd</i> (fornir. <i>ruad</i>, got. <i>rauþs</i>, sv. <i>röd</i>); <i>n̥</i> (vokaliskt <i>n</i>) blir <i>an</i>, som kvarstår (se nedan). — <i>J</i> bibehölls i uddljud: fornkymr. <i>Iud-nerth</i> (ett namn), eg. krigsstyrka, <i>ieuanc</i>, (fornir. <i>ōac</i>, lat. <i>juvencus</i>, sv. <i>ung</i>); i inljud mellan vokaler uppstod däraf en dental spirant, skrifven <i>dd</i>, t. ex. <i>cledd</i>, vänster (fornir. <i>clē</i>): <i>v</i>, i uddljud <i>gu-</i>, <i>gw-</i>: <i>gweddw</i>, änka (fornir. <i>fedb</i>; jfr lat. <i>vidua</i>, ty. <i>wittwe</i>), bibehålles i inljud: <i>berwaf</i>, sjuder (fornir. <i>berbaim</i>, lat. <i>ferveo</i>), <i>clyw</i>, gehör (fornir. <i>clū</i>, rykte, grek. <i>χλέϜος</i>). <i>q</i> (labialiseradt <i>k</i>) blir <i>p</i>: <i>petguar</i>, fyra (fornir. <i>cethir;</i> jfr lat. <i>quatuor</i>); på samma sätt behandlas ursprungligt <i>kv</i>: nykymr. <i>ebol</i>, fåle, af fornkymr. *<i>epaul</i> (men fornir. <i>ech</i>, häst, lat. <i>equus</i>), samt velara <i>g</i> och <i>gh</i>, som bli <i>b</i>, ehuru här icke i fullständig motsättning till fornir., som har både <i>b</i> och <i>g</i>: <i>byw</i>, lefvande, liksom fornir. <i>biu</i>, <i>beo</i> (lat. 
page_number=237, index= - Walesiska (Välska) språket och litteraturen 
<i>vīvus</i>), men däremot t. ex. fornir. <i>snigid</i>, det droppar (jfr lat. <i>nix</i>, genit. <i>nivis</i> af <i>*nigvis</i>), <i>*sent-</i> och <i>*kant-</i> (got. <i>sinþs,</i> resa, och <i>hund-</i>, sv. <i>hundra</i>) gåfvo fornkymr. <i>hynt,</i> väg, och <i>kant,</i> hundra, men i fornir. behandlas dessa förbindelser lika: <i>sēt,</i> väg, <i>cēt,</i> hundra. <i>kt</i> och <i>pt</i> blefvo först <i>cht</i> (så fornir. <i>nocht,</i> naken, <i>secht,</i> sju), däraf kymr. <i>it</i> (eg. <i>jt</i>): <i>noeth</i>, naken (jfr lat. <i>nudus</i>), medelkymr. <i>seith,</i> sju (jfr lat. <i>septem</i>). Liksom <i>s</i> blir <i>h</i> (jfr ofvan: <i>hynt,</i> väg), så blir <i>ss</i> (uppkommet af <i>ks</i>) <i>ch</i> eller <i>h</i>: <i>chuechet,</i> den sjätte (jfr lat. <i>sextus</i>), men fornir. <i>sessed</i>. Vissa allmänna lagar, till en del i öfverensstämmelse med iriskan, äfvensom egendomligheter från formläran måste här förbigås. I allmänhet har nykymriskan tämligen föga aflägsnat sig från medelkymriskan; största bryderiet vållar den engelska ortografien, då däremot iriskan står på en historisk ortografisk ståndpunkt. 
B) <i>Medelkymriskan</i> och dess litteratur (efter 1000 till 1500). De förnämsta litteraturminnesmärkena äro följande handskrifter: i den s. k. Hengwrt collection: 1) "Venedotian or North Wales code" (1100-talet), 2) "Black book of Caermarthen" (1100-talet), 3) "Book of Taliessin" (med de barden Taliessin tillskrifna dikterna, 1300-talet), 4) "Gral-boken" ("Llyvyr y Greal", 1400-talet); i enskild ego: 5) "Book of Aneurin" (dikter tillskrifna barden Aneurin, 1200-talet); i Jesus college, Oxford: 6) "The red book of Hergest", "Llyfr Coch o Hergest", 1300- och 1400-talen; samt 7) ett manuskript i British museum m. fl. N:o 2, 3, 5 och 6 äro bekanta under namnet "The four ancient books of Wales" (utg. af Skene, 2 vol. 1868). De öfriga två hufvudsakliga sammelverken äro "Myvyrian archaiology of Wales" af Owen Jones (3 bd, 1801—07) och "Mabinogion from the Llyfr Coch o Hergest, and other ancient welsh manuscripts, with an english translation and notes" af lady Charlotte Guest (3 vol., 1838—49; fransk öfv. 1889; ett utdrag i svensk öfv.: "Mabinogion": Fornwaleska sagor, öfv. och inledning af Harald Heyman, 1906, hvilket arbete utgör en öfv. af J. Loths franska framställning i H. d'Arbois de Jubainvilles "Cours de litterature celtique"). — Mycket af innehållet i dessa manuskript (utg. i de nämnda samlingarna) härstammar från äldre tider än de, från hvilka manuskripten själfva äro. De omfatta således en rik traditionslitteratur, hvars innehåll i korthet är följande: a) Bardpoesi, speciellt af de berömdaste bland barderna: Aneurin, Taliessin, Llywarch Hēn och Merddin (Merlin), som af traditionen flyttas tillbaka ända till 500-talet. Kritiken har dock handskats något omildt med denna tradition; möjligen kunna vissa gå tillbaka till 600-talet. Det viktigaste arbetet härom är Th. Stephens "The literature of the kymry" (2:a uppl. 1876; öfv. till ty.). Dikterna äro af historiskt, lokalheroiskt och religiöst innehåll med tydlig inverkan från kristendomen. Bardpoesien har fortsatts ända in i vår tid samt vårdas och uppmuntras genom årligen sammanträdande litterära kongresser: "Eisteddfod" (se d. o.). Barderna voro, kort sagdt, ett litterärt skrå med traditionella ämnen och traditionell behandling af dem. — b) s. k. Triader (<i>trioedd</i>), samling af filosofisk-teologiska tänkespråk med mystiskt innehåll, som utgetts för att vara forndruidiskt, men som tydligen är af kristligt, under treenighetslärans inflytande stående ursprung. Att gamla mytiska och druidiska element där kunna vara förvarade, är icke osannolikt. Bekant som entusiastisk svärmare och bard, som sade sig ega den oförfalskade traditionen af denna forndruidiska vishetslära och från hvilken flera samlingar af delvis tvifvelaktig äkthet härstamma, är Iolo Morganwg (Edward Williams), som pretenderade sig vara innehafvare af en af de fyra ursprungliga bardsätena (tronerna) och sade sig vara president därför till sin död, 1829. — c) Af största vikt i litterärhistoriskt hänseende äro de af lady Guest och Loth (andra också af Robert Williams) utgifna s. k. <i>mabinogion</i> (plur. af <i>mabinogi,</i> barnslighet, barnslig berättelse). Dessa innehålla i en egendomligt och ålderdomligt färgad stil hållna berättelser om längst försvunna, halft historiska och mytiska tilldragelser; speciellt äro Arturs sagokrets och ridderliga dater samt Gral-sagan de förnämsta däri ingående stoffområdena. Omplanterade i fransk och tysk jordmån, ha, som bekant, dessa motiv afgett en rik medeltidslitteratur. Men det anses icke säkert, att de "mabinogion", som vi ha kvar, äro källan till de franska Artursromanerna, utan att stoffet möjligen först kommit med bretonerna till kontinenten, där litterärt behandlats och sedan öfversatts tillbaka till kymriska (jfr G. Paris, "Histoire litteraire de la France", tome XXX, med Zimmers viktiga recension i "Göttingische gelehrte anzeigen", 1890, 785 ff., och A. Ahlström, "Studier i den fornfranska lais-litteraturen", 1893). — d) Äfven historisk (<i>brut</i>) och medicinsk litteratur förefinnes samt framför allt lagsamlingar (se F. Walter, "Das alte Wales", 1859). 
C) <i>Nykymriskan</i> (från 1500). Den nykymriska litteraturen består förnämligast i poesi i traditionell anda, med den specifika utbildning, som barderna gett den. Bibliografiska arbeten från början af 1500-talet äro <i>Llyfryddiaeth y Cymry</i> (af Will. Rowland, 1869, innehållande tryck till 1800) och senare i "Revue celtique" (bd I, II), "Cymrodor" (bd IV). Bland de mest framstående författarna må nämnas Garonwy Owen (f. 1722), Elis Wynn (f. 1671, d. 1734), Silvan Evans (dikter, öfv., 2:a uppl. 1881) samt från senare tider Walter Davies och David Owen. — Kymriska språket talas och vårdas med stort intresse af de infödde; särskildt äro de redan nämnda bardkongresserna därför egnade. På kymriska utges flera tidningar. Språket talas f. n. af omkr. 1 mill. människor. — Af grammatiska hjälpmedel rörande det nyare språket må nämnas, utom äldre inhemska arbeten, W. Spurrell, "Gramadeg o iaith y Cymry". "A grammar of the welsh language" (3:e uppl. 1870), af nyare ordböcker: W.Spurrell, "English-welsh pronouncing dictionary" (5:e uppl. 1905), W. Owen Pughe, "A dictionary of the welsh language, explained in english" (3:e uppl., besörjd af R. J. Prise, 1872), D. Silvan Evans, "English and welsh dictionary" (1853). Ofullbordadt är densammes "A dictionary of the welsh language" (1893—96). 
page_number=238, index= - Walesiska (Välska) språket och litteraturen - Walesisk ponny - Valesius - Valestrand - Valet de chambre - Valete - Valeton, Jean Josue Philippe - Valetta l. La Valetta (Valletta) - Walewski, Alexandre Florian Joseph Colonna) - Valfader - Walfeld, K. v. - Walfisch - Walfish bay, Hvalfiskbukten 
Viktigare tidskrifter för studiet af kymriska äro "Y. Cymrodor" (ny följd från 1877) och "Archaeologia cambrensis" (från 1846; nu med titeln "Journal of the Cambrian archaeological association") samt den franska "Revue celtique". Den förnämste kännaren och lingvisten på det kymriska området är J. Rhys, som nedlagt sina undersökningar i de nämnda tidskrifterna samt i "Celtic Britain" (1882) och "Lectures on welsh philology" (2:a uppl. 1879). Den tidsenligaste språkvetenskapliga framställningen af welsh är af J. Morris Jones, "A welsh grammar" (1913). I sammanhang med öfriga keltiska språk är welsh behandladt af Pedersen, "Vergleichende grammatik der keltischen sprachen" (1909—13). K. F. J. 
<b>Walesisk ponny</b> [ωe͡i'lsisk]. Se Ponny. 
<b>Valesius.</b> Se Valois, Henri de. 
<b>Valestrand,</b> härad och socken under Sveio pastorat, Hordaland fylke (före 1919 Söndre Bergenhus' amt) n. om Haugesund, Norge. 58,81 kvkm. 1,095 inv. (1918). Jordbruk och fiske. K. G. G. 
<b>Valet de chambre</b> [valä də ʃã'br], fr., kammartjänare. 
<b>Valete,</b> lat. Se Vale. 
<b>Valeton,</b> Jean Josue Philippe, holländsk protestantisk teolog, f. 1848, d. 1912, blef efter några års verksamhet som präst 1877 professor i gamla testamentets exegetik i Utrecht. Han författade åtskilliga arbeten rörande ämnen inom denna del af exegetiken, bl. a. föreläsningar öfver Esaias, Jeremia, Hesekiel, Deutero Jesaja (2:a uppl. 1908) och Psalmerna (3 bd, 1902—05). V. tillhörde den "etiska" riktningen inom den moderna holländska teologien, som med Chantepie de la Saussaye ville med andliga medel utjämna de af den nyare teologien skapade motsatserna inom kyrkan. E. S—e. 
<b>Valetta</b> l. La Valetta (officiellt Valletta), hufvudstad på ön Malta, belägen på öns nordöstra kust vid en i spetsig vinkel djupt inträngande vik, som af en bergudde (Mount Sceberras) delas i två rymliga hamnar. Själfva staden befinner sig på den sistnämnda udden, vid hvars spets ligga en fyrbåk och fortet S:t Elmo. 40,400 inv. (med förstäder; 1901). Eftersom Mount Sceberras reser sig brant ur hafvet, komma hufvudgatorna, som löpa i uddens längdriktning, att höja sig i fyra terrasser på hvardera sidan om krönet. Tvärgatorna löpa i trappafsatser ned mot stranden. Staden anlades 1566 af malteserordens stormästare J. P. de La Valette (se La Valette) och har sitt namn efter honom (se vidare Malta). Före malteserriddarnas ankomst fanns endast fortet S:t Elmo; dessa befäste platsen starkt både åt sjö- och landsidan, och traditionerna ha bibehållits under den brittiska regimen. V. är nu en flottstation af första rang med i klippan insprängda fästningsverk, omfattande dockanläggningar, kolupplag o. s. v. En ny vågbrytare uppfördes 1909. Staden har äfven flera vackra offentliga byggnader, såsom guvernörens (förut malteserriddarnas stormästares) palats, operahuset, det offentliga biblioteket och flera af malteserriddarnas forna härbärgen, särskildt Auberge de Castile. Guvernements- och ordensarkiv; universitet, grundlagdt 1575, med 215 studenter (1918—19). A. N—d. 
<b>Walewski,</b> Alexandre Florian Joseph Colonna, grefve, fransk diplomat, f. 4 maj 1810 i Walewice (Polen), d. 27 sept. 1868 i Strassburg, naturlig son af kejsar Napoleon I och polska grefvinnan Maria Anastas Walewska, var en kort tid i början af Ludvig Filips regering anställd i franska armen, sysselsatte sig därefter med litteratur, utgaf politiska broschyrer och skref en komedi, <i>L'ecole du monde ou la coquette sans le savoir</i> (1840), som 1849 uppfördes på Theâtre francais, men utan framgång. Sedan hans kusin, prins Louis Napoleon, blifvit franska republikens president, blef W. 1849 franskt sändebud i Florens och 1850 i Neapel. Efter kejsardömets upprättande blef han 1854 fransk ambassadör i London och 1855 utrikesminister samt var som sådan ordf. på kongressen i Paris 1856. Han lämnade sin portfölj 1860 och utnämndes 1865 till statsminister. W. var 1855—65 senator, valdes 1865 till medlem af lagstiftande kåren och utsågs 1866 till dess president, men tvister med statsministern Rouher förmådde honom att 1867 afsäga sig denna plats. W. ansågs vara en af Andra kejsardömets mest frisinnade statsmän. E. W.* 
<b>Valfader</b> (se Val-), <i>nord. myt.</i>, d. v. s. de i strid fallnes fader, är en benämning på Oden. <b> Walfeld</b> [-felt], K. v., pseudonym. Se Meding. 
<b>Walfisch,</b> tyska namnet på fästet Hvalfisken (se d. o.). 
<b>Walfish bay</b> [ωå'lfiʃ be͡i'], Hvalfiskbukten. 1. Stor bukt af Atlantiska oceanen, på Syd-Afrikas västkust, i v. begränsad af en smal halfö fr. s. till n., som slutar i Pelican point på 22° 54' s. br. och 14° 27' ö. Igd. Den bildar en trygg hamn, som först besöktes af hvalfångare (däraf namnet). — 2. Distrikt i brittiska prov. Cape of Good hope, beläget omkring nämnda bukt som en enklav i det forna Tyska Sydväst-Afrika. 1,114 kvkm. (något mindre än Öland). 3,076 inv. (1911), hvaraf 1,638 hvita. 1918 funnos i W. 144 europeer. Det består till största delen af rörliga sanddyner med en ovanligt öde och vattenfattig kuststräcka. Från den bakomliggande platåranden nedrinna efter något häftigt skyfall stundom strömmar, hvilka följa uttorkade flodbäddar, som leda ned mot bukten och eljest användas som vägar. Dylika skyfall inträffa dock sällan mer än hvart tionde år. Dricksvatten hämtas i allmänhet från Kapstaden, men i s. ö. finnas några källor, som möjliggöra odling. På norra gränsen går floden Swakop och från s. ö. Kuiseb (Kuisip), som dock vanligen är uttorkad, till hafvet. W. blef brittiskt område 1878 och förenades 1884 med Kapkolonien. Södra gränsen mot Tyska Sydväst-Afrika bestämdes 1909 af konungen af Spanien genom skiljedom mellan Tyskland och Storbritannien. Juli 1915 förenades W. jämte Tyska Sydväst-Afrika med Sydafrikanska unionen, och aug. s. å. färdigbyggdes en järnväg genom W. till 
page_number=239, index= - Walfish bay, Hvalfiskbukten - Valforsen - Valfria ämnen (Valfrihet) - Valfrihet - Valfrändskap - Valgin - Valgius Rufus, Cajus - Valgmenighed - Valguarnera Caropepe - Valgus - Valhall - Walhalla - Valhallaorden 
det n. därom belägna Swakopmund. Viktigaste staden är W., vid kusten, som är frihamn, har väl skyddad ankarplats och omkr. 1,000 inv., hvaraf 444 hvita, och i s. ö. ligger platsen Scheppmansdorf. 1—2. A. N—d. 
<b>Valforsen,</b> den öfversta 5,2 m. höga afsatsen i Åkvisslanforsen (se d. o.). C. K. 
<b>Valfria ämnen</b> (Valfrihet) finnas i svenska allmänna läroverk i fråga om vissa ämnesgrupper. Lärjungarna såväl i realskolan som på gymnasiestadiet (för studentexamen) ega "bortvälja" vissa ämnen enligt bestämmelserna i Stadgan för rikets allmänna läroverk 8 febr. 1895 §§ 7, 8, 29, 94—110. Äfven vid enskilda läroverk, ej minst vid flickskolor, eger sådant bortval rum, i synnerhet i främmande språk. J. C. 
<b>Valfrihet.</b> 1. <i>Psyk.</i>, viljans förmåga af själfständigt val mellan olika bestämningsgrunder (se Frihet, Val och Vilja). En sådan frihet antas af indeterminismen, men förnekas af determinismen (se dessa ord). — 2. <i>Skolv.</i> Se Valfria ämnen. 1. S—c. 
<b>Valfrändskap</b> (ty. <i>wahlverwandtschaft</i>), <i>kem.</i>, gammalt, numera obrukligt namn på affinitet (se d. o.). 
<b>Valgin,</b> <i>zool.</i> Se Kaberun. 
<b>Valgius Rufus,</b> Cajus, romersk grammatiker och skald, konsul år 12 f. Kr., en vän till Horatius och Tibullus, synes ha varit i besittning af mångsidig bildning samt företrädesvis hängifven grammatiska och retoriska studier. I de senare hade han till ledare Apollodoros från Pergamon, hvars retorik han öfversatte till latin. Sina grammatiska forskningar offentliggjorde han i ett nu förloradt arbete, <i>De rebus per epistolam quaesitis</i> (breflig behandling af grammatiska frågor), hvilket sedan begagnades af Gellius m. fl. Äfven skall han ha författat en skrift af naturhistoriskt medicinskt innehåll. Som skald omtalas han af Horatius och prisas högt af Tibullus, hvars loford dock synas vara öfverdrifna. Hans dikter tillhörde dels epigrammets, dels och måhända i större mån elegiens område. Af dem finnas några fragment i behåll. R. Tdh.* 
<b>Valgmenighed,</b> da., namn på friförsamlingar inom danska folkkyrkan, upprättade enligt lagen af 1868 och 1872. En valgmenighed skall själf uppföra sin kyrka eller bönehus och löna sin valde präst, som har stor frihet i fråga om psalmbok och kyrkoskick, men står under vederbörande biskops andliga uppsikt och kan på klagomål mista det godkännande från regeringen, hvarpå dess tillvaro hvilar. Nu (1920) finnas i Danmark 27 valgmenigheder — den äldsta i Ryslinge, som upprättades redan 1866 (se Birkedal, V.). Dessa församlingar hylla alla den grundtvigska riktningen. I likhet härmed har under det preussiska väldet i Nord-Slesvig upprättats 6 danska friförsamlingar (den äldsta i Röddinge 1874). E. Ebg. 
<b>Valguarnera Caropepe,</b> stad på Sicilien, i prov. Caltanisetta, 629 m. ö. h., omkr. 30 km. ö. om sistnämnda stad. 13,900 inv. (1901). I omgifningen ligga världens rikhaltigaste svafvelgrufvor. A. N—d. 
<b>Valgus,</b> <i>zool.</i> Se Guldbaggar. 
<b>Valhall</b> (isl. <i>Valhǫll</i>), <i>nord. myt.</i>, den hall i Asgård, där Oden tar emot och undfägnar alla enhärjar, de tappre krigare, som efter döden komma till honom. V. har 540 (640) dörrar, och hvarje dörr är så bred, att 800 (960) enhärjar kunna jämsides gå därigenom. Salen är täckt med sköldar. V. betyder de i strid fallnes sal (se Val-). V. omnämnes i vissa Eddasånger, men är obekant i andra, där fallna hjältar sägas komma till Hel, och skalder från slutet af 800-talet och under 900-talet vackla mellan de båda föreställningarna. Tron på V. har alltså uppkommit i slutet af 800-talet, men den äldre föreställningen om Hel som alla dödas hem har jämsides hos många fortlefvat. Se Schullerus, "Zur kritik des altnordischen Valhollglaubens" (i "Beitr. zur geschichte der deutschen sprache und literatur", XII, 235, 1887), och G. Neckel, "Walhall" (1913). — I de flesta europeiska språk skrifves ordet Walhalla (se t. ex. nästa art.). Th. W. (B—e.) 
<b>Walhalla</b> (se föregående art.), en storartad marmorbyggnad på en höjd vid Donau, vid Donaustauf, omkr. 8 km. nedanför Regensburg, uppfördes 1830—42 af Ludvig I af Bajern och egnades åt den tyska nationaläran. Den invigdes 1841; ritningarna uppgjordes af Leo von Klenze. Från kullens fot leda marmortrappor upp till templets terrasslikt anordnade substruktioner. Templet är en peripteros oktastylos (8 : 17 kolonner). Gafvelfälten äro smyckade med reliefgrupper af Schwanthaler: på södra gafveln ses 15 symboliska figurer, erinrande om Tysklands återställande efter befrielsekriget mot Napoleon, med kolossalfiguren Germania i midten, på den norra slaget i Teutoburgerwald (se fig.). Byggnadens inre, som får sitt ljus genom öppningar i det med bronsplattor och förgyllningar rikt smyckade taket, prydes af segergudinnor af Rauch och af en relieffris af J. M. Wagner, framställande bilder ur Tysklands forntid. Under densamma stå på konsoler och postament marmorbyster af berömda tyska män och kvinnor. (G—g N.) Walhallas norra gafvel med Schwanthalersreliefgrupp Arminius' seger öfver romarna. 
<b>Valhallaorden,</b> en med frimureriet besläktad förening, bildades, enligt J. A. Ehrenströms "Historiska anteckningar", under början af 1780-talet på Sveaborg af J. A. Jägerhorn (se d. o.). Endast ridders- och adelsmän kunde intagas i orden, som vann utbredning öfver hela Finland och fördelades i "kommanderier". Jägerhorn var ordens 
page_number=240, index= - Valhallaorden - Valhandling - Valhorn - Vali - Wali l. Weli - Walid - Valid - Valide-sultan - Validol - Valiesar - Walin, Daniel Rudolf - Valinge (socken) - Valinge (egendom) - Waliszewski, Kazimierz - Valjevo - Walk 
styrande och befallande "drott". Kommanderiernas styresmän, kallade "Vallfauder", tillsattes af honom. Bland medlemmarna upprätthölls håg för politiska och moraliska frågor, som behandlades i upplysningsfilosofiens anda, och därmed förband sig en mera eller mindre öppen fientlighet mot den bestående svenska regeringen och i synnerhet mot konungens person. Orden upplöstes efter Anjala-förbundets fall. M. G. S. 
<b>Valhandling,</b> <i>psyk.</i>, den viljeyttring, genom hvilken man väljer mellan olika möjligheter (se Val). S-e. 
<b>Valhorn</b> [fa'lhårn], von. Se Gasser 2. 
<b>Vali.</b> Se Kediv och Turkiet, sp. 396. 
<b>Wali</b> l. Weli, arab., "helgon". Se Imam, sp. 430, och Marbut. 
<b>Walid,</b> kalifer. Se Kalifat, sp. 617. 
<b>Valid</b> (lat. <i>validus,</i> af <i>valere,</i> gälla), giltig, rättsgiltig. — Validitet, gällande kraft, giltighet. 
<b>Valide-sultan</b> (turk., af arab. <i>walida,</i> "hon, som har födt till världen"), benämning på den regerande sultanens moder. 
<b>Validol</b> [-dål], <i>farm.</i> Se Vänderot. 
<b>Valiesar.</b> Se Vallisaari. 
<b>Walin,</b> Daniel Rudolf, operasångare, f. 29 juni 1820 i Västerås, d. 30 nov. 1868 i Stockholm., blef student i Uppsala 1842, debuterade på K. teatern i Stockholm 1844 som <i>Rudolf</i> i "Sömngångerskan" och engagerades s. å. vid denna teater, hvilken han, med undantag af halftannat spelår 1847—48, då han studerade hos Garcia i Paris, oafbrutet tillhörde ända till sin död. Sedan 1863, då han förlorade sin röst, tjänstgjorde han såsom biträdande kormästare. Trots ett något pressadt sångsätt och störande dialekt var W. på 1850-talet en gärna sedd och hörd sångare till följd af sitt ståtliga yttre, sin klangfulla basbaryton och dramatiska energi, i synnerhet som <i>Don Juan</i> och <i>Almaviva</i> i "Figaros bröllop". Bland hans öiriga roller må nämnas <i>Vilhelm Tell, Sarastro</i> i "Trollflöjten", <i>Kasper</i> i "Friskytten", <i>Plumkett</i> i "Martha" och <i>Bertram</i> i "Robert af Normandie". Han blef 1854 led. af Mus. akad. — Hans syster Amalia W., f. 1825, d. 1896, var i sång elev af J. Günther och blef en omtyckt konsertsångerska, särskildt i oratorier och genom sitt känsliga föredrag af folkvisor. Hon var sedan 1864 led. af Mus. akad. A. L.* 
<b>Valinge,</b> socken. Se Hvalinge. 
<b>Valinge,</b> egendom i Stigtomta socken, Södermanlands län, vid södra stranden af Yngaren, omfattar med underlydande i Stigtomta och Lunda socknar 8 mtl. Tax.-värde 530,700 kr. (1919), hvaraf för underlydande i Lunda socken 89,100 kr. Manbyggningen (se fig.) är ett tvåvånings stenhus, uppfördt 1802, med låg under- och hög öfvervåning, slät fasad samt två fristående flygelbyggnader med hög under- och mycket låg öfverbyggning, allt omgifvet af stor trädgård och tät park V. tillhörde sedan 1600-talets början släkten Rosenhane, kom på 1700-talet genom gifte till släkterna Kruse och Wrangel samt köptes 1795 af brukspatron J. Arfwedson (f. 1743, d. 1812). Genom gifte kom det sedan till släkten Wattrang och 1890 genom testamente till släkten af Kleen. Nuv. egare är ingenjör N. af Kleen. Se dennes uppsats cm V. i Svenska landtbrukstjänstemannaföreningens årsskrift 1918. E. A—t. Manbyggningen på Valinge. <b> Waliszewski</b> [-ʃe'v-], Kazimierz, polsk skriftställare, f. 1849 i Kujavien, studerade i Warschau, Nancy och Paris, där han blef juris doktor. Bland hans populärt affattade historiska monografier märkas <i>Archiwum spraw zagranicznych francuskich do dziejow Jana III 1674—77</i> (I—III, 1879—84), <i>Potoccy i Czartoryscy 1734—63</i> (1887), <i>Polsko-francuskie stosuki w XVII. wieku</i> (1892), <i>Le roman d'une imperatrice</i> (s. å.; "Katarina", 1897), <i>Ostatni pozeł polski do Porty otomańskiej</i> (1894), <i>Pierre le Grand</i> (1897; "Peter den store", 1898), <i>Marysienka, femme de Sobieski</i> (1898), <i>L'heritage de Pierre le Grand</i> (1900), <i>La derniere des Romanov</i> (1902) och <i>Les origines de la Russie moderne. Ivan le Terrible</i> (1904). A—d J. 
<b>Valjevo,</b> stad i nordvästra Serbien vid Kolubarafloden. 7,609 inv. (1900). Gymnasium. V. hade i början af 1900-talet förskansats och befästes sedan ytterligare vid Världskrigets utbrott. Sedan österrikarna besegrat serberna på höjderna vid Kostajnik och 9 nov. 1914 med storm tagit de starkt befästa ställningarna vid Krupanj, fortsatte de sin framryckning mot V., där serbernas arriärgarde den 15 efter 6 timmars strid slogs på flykten, hvarefter V. s. d. besattes; den 16 gingo österrikarna därpå öfver Kolubarafloden. Serberna, som först retirerat till Kragujevac, lyckades emellertid tillbakaslå österrikarna och återtogo därefter V. 10 dec. 24 okt. 1915 intogo österrikarna ånyo V., som sedan var i deras våld till 3 nov. 1918, då det återbesattes af serberna. L. W:son M. 
<b>Walk</b> (lett. <i>Walka,</i> estn. <i>Valgalin</i>), stad i Livland, omkr. 70 km. n. ö. om Riga, belägen på vattendelaren mellan Embach (till Peipussjön) och Sedde (till Rigaviken). Omkr. 10,100 inv. (1900). Viktig järnvägsknutpunkt. Bryggerier och brännerier. Lettiskt lärarseminarium. Staden afträddes, på grund af skiljedom, 1919 af lettiska regeringen till 
page_number=241, index= - Walk - Valk, Valkning, Valkmaskin - Valkapitulation - Valkeakoski - Valkeala - Valeala stråt - Valkebo härad - Valkebo och Gullbergs tingslag - Valkenburg - Valkendorff (Walkendorff) 
Estland (ända till Seddefloden). Om landtdagen i W. 1526 se Tyska orden, sp. 593. A. N—d. 
<b>Valk,</b> Valkning, Valkmaskin. Se Appretera, sp. 1249—50. 
<b>Valkapitulation,</b> en i vissa kapitel gjord sammanfattning af de styrelseregler, till hvilkas iakttagande den, som i ett valrike valdes till monark, förpliktade sig mot dem, som valt honom. Innehållet af en sådan försäkran var i Sverige lagbestämdt genom konungaeden i landslagens konungabalk (se d. o.), men detta hindrade ej, att under valriket konungarna ytterligare förpliktades genom tillfälliga förbindelser af sådan art, här kallade <i>konungaförsäkringar</i> (se d. o.). I Danmark bestämdes valkapitulationerna godtyckligt under namn af <i>handfästningar</i> vid hvarje valtillfälle, och ännu mer skedde detta i Polen genom de s. k. <i>pacta conventa.</i> Termen valkapitulation härstammar från det gamla Tyska riket, där fr. o. m. Karl V:s val 1519 en med väljarna, d. v. s. kurfurstarna (se de o.), som villkor för valet upprättad skriftlig öfverenskommelse med detta namn måste af hvarje nyvald kejsare före regeringstillträdet besvärjas. I westfaliska freden bestämdes emellertid, att en för all framtid gällande valkapitulation skulle fastställas af riksdagen (ej blott af kurfurstarna), och 1711 affattades omsider en sådan. Riksdagen kunde emellertid ej enas därom, men den lades till grund för alla följande valkapitulationer, af hvilka den sista 1792 besvors af rikets siste kejsare, Frans II. S. B. 
<b>Valkeakoski,</b> i Torne älf, omkr. 40 km. ofvanför Öfvertorneå kyrkoplats, är en 5,6 m. hög outnyttjad forssträcka. 9-mån. effekten vid oreglerad vattenföring utgör omkr. 8,000 turbinhästkrafter. Vattenkraften tillhör till lika delar Sverige och Finland. C. K. 
<b>Valkeala,</b> socken i Viborgs län, Finland, Lappvesi härad och domsaga, pastorat af 1:a kl., Villmanstrands kontrakt, Nyslotts stift. 925 kvkm. 21,970 inv. (1918), finsktalande. Inom socknen ligga vid Kymmene älf Kymmene a.-b:s stora fabriksanläggningar vid Voikka och Kuusankoski (se Kymmene 5). — Invid V. kyrka, strax ö. om Kymmene älf och n. om vägen Tavastehus—Villmanstrand, ligger platsen för det öfverfall, i hvilket ett svenskt detachement om 3,500 man, som föregående dag öfvergått älfven, under Gustaf III:s eget befäl 29 april 1790 besegrade en rysk framskjuten afdelning under generalmajor Denisov. Konungen, som af generalmajor Pauli dekorerades med Svärdsordens stora kors, drog ingen annan fördel af framgången än att ryssarnas magasin m. m. togos. O. B—n. C. O. N. 
<b>Valkeala stråt.</b> Se Kymmene, sp. 454. 
<b>Valkebo härad,</b> i Östergötlands län, ingår i Vifolka, Valkebo och Gullbergs domsaga, Valkebo och Gullbergs tingslag samt Linköpings fögderi, och omfattar socknarna Nykil, Gammalkil, Ulrika, Rappestad, Sjögestad, Vikingstad och Ledberg. 41,121 har. 7,562 inv. (1919). 
<b>Valkebo och Gullbergs tingslag,</b> i Östergötlands län, ingår i Vifolka, Valkebo och Gullbergs domsaga samt omfattar Valkebo härad och Gullbergs härad. 71,218 har. 13,918 inv. (1919). 
<b>Valkenburg.</b> Se Valckenburg. 
<b>Valkendorff</b> (Walkendorff), dansk adlig släkt, som lär härstamma från Österrike, men under 1300-talet kom till Danmark. Där utdog den 1742, men fortlefver i mycket ringa villkor i Sverige, där den introducerades 1664. — Mest betydande bland släktens medlemmar voro 1. Erik V., d. 1522 i Rom, norsk ärkebiskop. Han var domprost i Roskilde, då han förordnades att som kansler följa prins Kristian (sedermera Kristian II), när denne 1506 tillträdde regeringen i Norge. Kristians varma rekommendation hos påfven Julius II hade V. att tacka för ärkebiskopsstolen i Trondhjem 1510. På denna plats gjorde han sig bemärkt icke blott genom kunskaper och duglighet i den kyrkliga styrelsen (han var ifrigt intresserad för domkyrkans byggande och lät trycka ett breviarium och ett missale till kyrkans bruk), utan äfven genom nit och omsorg om riket och dess världsliga förkofran (bl. a. sökte han återupplifva förbindelserna med Grönland). Det goda förhållandet mellan Kristian och V. tog snart slut. V. hade 1515 fått i uppdrag att från Nederländerna hemföra konungens brud, prinsessan Elisabet, och skref på tillskyndan af hennes närmaste ett bref till Kristian med uppmaning att bryta sin förbindelse med Dyveke, hvars bekantskap med konungen V. själf tidigare lär ha främjat. Därigenom fick han en mäktig fiende i Dyvekes moder, Sigbrit, som begagnade hvarje tillfälle att mot honom uppreta konungen och äfven på annat håll stämpla till hans ofärd. Förgäfves beklagade V. sig hos konungen öfver Sigbrits ränker, och då intet tycktes hjälpa, beslöt han 1521 att själf resa till Danmark för att försvara sig. Olyckan fogade emellertid, att han blef stormdrifven till holländska kusten, och där träffade han Kristian, som helt hastigt rest dit. Den af naturen misstänksamme konungen trodde strax, att V. rymt från Norge med domkyrkans skatter, och begärde hans fängslande af myndigheterna i Amsterdam, hvilka dock vägrade. Kristian fordrade då, att han skulle möta inför konung och riksråd för att försvara sig, men med kännedom om konungens våldsamhet föredrog V. att, utblottad på alla medel, bege sig till Rom och för påfven frambära sin sak. Där dog han, innan påfvens dom fallit. V. bidrog också till utgifningen af Saxo Grammaticus. — 2. Kristofer V., f. 1 sept. 1525, d. 17 jan. 1601, var 1556—60 länsherre i Bergen och uppträdde med mycken kraft mot där boende tyska köpmän och handtverkare, hvilka tvungos att rätta sig efter landets lagar eller också utflytta. 1561—67 var han ståthållare i Livland och rådgifvare åt hertig Magnus, konung Fredriks broder, hvarefter han förde länsstyrelsen på Island 1569—71 samt på Gottland 1571—73. Som räntmästare 1574—89 höll han finanserna i godt skick, upptogs 1577 i riksrådet, och som ståthållare i Köpenhamn sedan 1579 visade han stort intresse för stadens behof och befästning och blef 1588 en af de 4 riksförmyndarna under konung Kristian IV:s minderårighet, men afgick i juli 1590, då han för sin stränghet mot Magnus Heinesen dömdes att utge ett betydligt skadestånd. När Kristian IV själf öfvertagit regeringen, 1596, blef V. rikshofmästare, en post, som stått obesatt sedan 1575. V. var stor vän och främjare af vetenskaperna och grundlade "Valkendorffs kollegium" (förut karmelitkloster) i Köpenhamn med fri bostad för 16 fattiga studenter (1866 
page_number=242, index= - Valkendorff (Walkendorff) - Valkendorffs (Walkendorffs) torn - Walker (stad) - Walker, 1. Robert - Walker, 2. Frederick - Walker, John (lexikograf) - Walker, John (sektstiftare) - Walker, Thomas - Walker, 1. Amasa - Walker, 2. Francis Amasa 
uppfördes en ny byggnad för 21 alumner). Påståendet, att V. genom sitt uppförande mot Tyge Brahe skulle ha bidragit till, att denne lämnade Danmark, synes ogrundadt. E. Ebg. 
<b>Valkendorffs</b> (Walkendorffs) <b>torn.</b> Se Bergenhus, sp. 1447, och Rosenkrands, sp.908. 
<b>Walker</b> [ωå'kə], en af de många städerna i Newcastles kol- och industridistrikt, Northumberland, belägen mellan Newcastle och Tyneflodens mynning. 15,786 inv. (1911). Järnverk och kemiska fabriker, skepps- och båtbyggeri, kolhandel, tegelbruk. A. N—d. 
<b>Walker</b> [ωå'kə], engelska målare. 1. Robert W., d. omkr. 1660, tillhörde van Dycks riktning och var berömd för sina porträtt. Han var Cromwells förnämste porträttmålare. — 2. Frederick W., f. 1840 i London, d. 1875, studerade till en början arkitektur, vann ett namn som illustratör och höjde den engelska träsnittsstilen, började sedan måla i olja och akvarell, påverkad af Millais: <i>Badande gossar</i> (1867), <i>Vagabonder</i> (zigenarfamilj vid en eld; 1868, National gallery), <i>Plogen</i> (1869), <i>Inför rätta</i> (1872), <i>Tillflyktsorten</i> (<i>The harbour of refuge,</i> aftonstämning från en asyl för ålderstigna, s. å., National gallery). W:s målningar äro alster af en förfinad, skönhetssökande, känslig och poetisk konstnär. Monografier af J. G. Marks (1897) och Clementine Black (1902). 1—2. G—g N. 
<b>Walker</b> [ωå'kə], John, engelsk lexikograf, f. 1732, d. 1807, var skådespelare till 1768, förestod några år en skola i London och uppträdds därefter med god framgång som föreläsare i uttalskonst. Hans förnämsta verk är <i>Critical pronouncing dictionary and expositor of the english language</i> (1791). Där sökte W. ange det bildade ("polite") uttalet, väsentligen i London, under påpekande af och varning för såväl det vulgära Londonuttalet som de irländska och de skotska egendomligheterna. W:s Dictionary har utöfvat stort inflytande och utkommit i många upplagor, en del af dem mer eller mindre omarbetade; ännu under åren 1860—62 trycktes i England 6 upplagor af olika förläggare; den sista synes vara af 1881. För uttalsbeteckningen använde han ett system, som blef normgifvande i England, Amerika, Sverige m. fl. länder långt in i senare hälften af 1800-talet. Man finner det ännu i den bästa engelsk-svenska ordbok, som hittills utgetts (Wenström-Lindgrens, 1889). A. E. 
<b>Walker</b> [ωå'kə], John, engelsk sektstiftare, f. 1768, d. 1833, fellow i Dublins berömda Trinity college och kaplan vid Bethesda-kapellet, kom omkr. 1800 under inflytande af lady Huntingdons radikalare metodism, blef sträng predestinatian och ifrig "evangelical" och utträdde 1804 formligen ur engelska kyrkan. Hans sekt, walkeriter, representerade den extremaste kalvinismen och dref betoningen af de utvalde ända till förkastandet af ett ordnadt kyrkligt ämbete. Till omkr. 1815 hade walkeriterna en viss betydelse på Irland. Sedan förföll sekten, men dess separatistiska ideer fortforo att verka. Jfr Plymouthbröderna. Hj. H—t. 
<b>Walker</b> [ωå'kə], Thomas, engelsk jurist, gastronomisk skriftställare, f. 1784, d. 1836, blef polisdomare i Lambeth (se d. o.) 1829. 1835 började han utge veckobladet "The Original", innehållande artiklar af kulinarisk art. Dessa lärda och roande uppsatser spredo hans rykte öfver hela England. Efter W :s död utgåfvos de i urval i Amerika (1837) och i 5 engelska uppl. J. C. 
<b>Walker</b> [ωå'kə]. 1. Amasa W., amerikansk nationalekonom, f. 1799 i Connecticut, d. 1875 i Massachusetts, var 1825—40 köpman, men började på 1840-talet hålla nationalekonomiska föreläsningar i Oberlin college (Ohio). 1849 valdes han till medlem af senaten i Massachusetts och fick flera andra förtroendeuppdrag, bl. a. var han president i Temperance society i Boston och vice president i de båda första internationella fredskongresserna (London 1843 och Paris 1849). Som nationalekonom ifrade han i synnerhet för järnvägsväsendets utveckling och för dubbelt myntsystem (fakultativ bimetallism), det senare särskildt i arbetet <i>Nature and uses of money and mixed currency</i> (1857). Hans (tills. med sonen utarbetade) förnämsta vetenskapliga verk är <i>Science of wealth, a manual of political economy</i> (1866; flera uppl.). — 2. Francis Amasa W., den föregåendes son, statistiker och nationalekonom, f. 1840 i Boston, d. där 1897, blef som juris studerande vid Amherst college 1861 volontär och avancerade under inbördeskriget så hastigt, att han vid sitt afskedstagande, på grund af sjukdom, 1865, fick titeln brigadgeneral. Efter att sedan några år ha varit lärare i klassiska språk blef han 1869 chef för statistiska byrån i Washington. Han hade då utgett <i>Commerce and navigation of the United states</i> (2 bd, 1868—69). Han hade högsta ledningen af 9:e folkräkningen inom unionen, 1870—72. 1863 hade han blifvit "artium magister" i Amherst, och 1873 blef han professor i ekonomi och historia vid Yale university. 1878 var W. delegerad för Förenta staterna vid myntkongressen i Paris. Han blef 1881 president för Massachusetts Institute of technology. Från 1882 var han ordf. i statistiska och från 1885 i nationalekonomiska föreningen samt från 1891 vice ordf. i vetenskapsakademien i Förenta staterna under flera år. Utom <i>History of the second army corps</i> (1886) och åtskilliga statistiska verk, bl. a. <i>The tenth census 1879—81</i> (24 dlr, 1883 ff.), utgaf W. flera betydande arbeten i nationalekonomi. Särskildt må nämnas <i>The wages question</i> (1876; ny uppl. 1891), den mot georgismen riktade <i>Land and rent</i> (1883), <i>Political economy</i> (s. å.), <i>First lessons of political economy</i> (1890). En samling af hans uppsatser i olika tidskrifter har utgetts under titeln <i>Discussions in economy and statistics</i> (2 bd, 1899). Genom sina läroböcker blef han erkänd som den främste amerikanske nationalekonomen på det området och har på den grunden betecknats som Förenta staternas J. Stuart Mill. I myntfrågan stod W. på bimetallistisk ståndpunkt. Denna förfäktade han bl. a. i böckerna <i>Money</i> (1878; ny uppl. 1880), 
page_number=243, index= - Walker, 2. Francis Amasa - Walker, Robert James - Walker, William - Walker, James - Walker, Edyth - Walkers elektromagnetiska broms - Valkert, Warnaar van - Valkfett - Valkhof - Walkhoff, Friedrich Otto 
<i>Money in its relation to trade and industry</i> (1879; ny uppl. 1880) och <i>International bimetallism</i> (1896). W:s arbeten utmärkas genom ett synnerligen klart framställningssätt. Han förfäktade currency-teorien och Ricardos jordräntelära, men bekämpade den klassiska frihandelsdoktrinen och den s. k. lönefondsteorien samt kom i viss anslutning till den historiska skolan i nationalekonomien (se d. o., sp. 514; jfr 516). Den amerikanska statistiken räknar honom till sina grundläggare. Den nationalekonomiska vetenskapen har honom att tacka i synnerhet för en god utredning af skillnaden mellan kapitalist och företagare (entreprenör), ränta och företagsvinst. Hans betydelse för vetenskapens uppsving i Förenta staterna är mindre omtvistad än värdet af hans egna hufvudteorier i fråga om arbetslönen och dess förhållande till jordränta och kapitalränta. I den vetenskapliga diskussionen präglades hans inlägg af "den tappre soldatens okänslighet för nederlag". 1—2. J. L. (E. F. K. S—n.) 
<b>Walker</b> [ωå’kə], Robert James, nordamerikansk politiker, f. 23 juli 1801 i Northumberland, Pennsylvania, d. 11 nov. 1869 i Washington, blef 1822 advokat, deltog som unionens försvarare lifligt i nullifikationsstriden 1832—33 (se Nord-Amerikas förenta stater, sp. 1224) och var 1836—45 senator för Mississippi. W. ifrade för Texas' införlifning och för Polks val till president 1844, var 1845—49 finansminister i dennes kabinett och ansågs som dess inflytelserikaste medlem. Störst rykte vann W. genom sin skattkammarberättelse af 1845, som kraftigt angrep tullskyddssystemet och förebådade 1846 års tariff ("Walker-tariffen"). W. biträdde 1850 års kompromiss i slaffrågan, kom under striderna om Kansas alltmer i konflikt med de tongifvande demokraterna och ställde sig under inbördeskriget på unionsregeringens sida. Som dess finansagent i Europa 1863—64 lyckades han i Tyskland upptaga ett statslån på 250 mill. doll. Sina sista lefnadsår var W. praktiserande advokat i Washington. V. S—g. 
<b>Walker</b> [ωå’kə], William, nordamerikansk äfventyrare, f. 8 maj 1824 i Nashville, Tennessee, afrättad i Honduras 12 sept. 1860, studerade medicin och juridik och var därefter tidningsredaktör i New Orleans och San Francisco. 1853 gjorde han med en skara äfventyrare en expedition till Nedre Kalifornien och Sonora för att eröfra dessa områden från Mexico, men måste 1854 på grund af lifsmedelsbrist och anfall från mexikanska trupper uppge företaget. Han åtalades i San Francisco för neutralitetsbrott, men blef frikänd. 1855 och följande år kastade han sig in i Nicaraguas inre strider, svingade sig där upp först till armens öfverbefälhafvare, sedan till president (1856), men besegrades af en centralamerikansk trestatsallians (1857) och föll vid ett försök att återvända till Central-Amerika i händerna på myndigheterna i Honduras, som läto skjuta honom. Se vidare Nicaragua, sp. 926. Han författade <i>The war in Nicaragua</i> (1860). Jfr J. J. Roche, "The story of the filibusters" (1891). (V. S—g.) 
<b>Walker</b> [ωå’kə], James, skotsk fysikalisk kemist, f. 6 april 1863 i Dundee, studerade 1882—86 i Edinburgh, där han blef doctor of science 1886, sedermera i München 1887—88 och i Leipzig 1888—89, där han blef filos. doktor 1889, blef assistent 1889 i Edinburgh och 1893 vid University college i London, utnämndes till professor i kemi i Dundee 1894 och i Edinburgh 1908. W. har utfört en del intressanta undersökningar, såsom <i>Zur affinitätsbestimmung organischer basen</i> (i Ostwalds "Zeitschrift", 1889), där han bestämde basers styrka genom mätning af deras salters sönderdelning af vatten, <i>Transformation of ammonium cyanate into urea</i> (i "Journal of the chemical society", 1895, 1896 och 1897), <i>Absorption of dilute acids by silk</i> (i samma tidskrift 1896) och <i>The affinity constants of amphoteric electrolytes</i> (i "Proceedings of Royal society", 1906). W. har också skrifvit en mycket använd lärobok, <i>Introduction to physical chemistry</i> (1899, flera uppl.; öfv. till ty. 1903). S. A—s. 
<b>Walker</b> [ωå’kə], Edyth, amerikansk operasångerska, f. 1870 i New York, utbildad vid Dresdens konservatorium, var 1899—1903 anställd vid Wiens hofopera, 1903—06 vid Metropolitan operahouse i New York, 1906—12 vid stadsteatern i Hamburg och öfvergick 1912 till Münchens hofopera. Med vacker apparition förenar hon en omfångsrik mezzosopranröst, som äfven behärskar altpartier, och har med framgång uppburit bland Wagner-roller <i>Brünnhilde, Elisabeth, Ortrud, Isolde, Brangäne</i> m. fl. samt i öfrigt <i>Orpheus, Fidelio, Elvira</i> i "Don Juan", <i>Valentine</i> i "Hugenotterna", <i>Selika</i> i "Afrikanskan", <i>Amneris</i> i "Aida" o. a. E. F—t. 
<b>Walkers elektromagnetiska broms</b> [ωå’kəs], "system Walker". Se Broms, sp. 246—247. 
<b>Valkert</b> [fa'l-], Warnaar van, holländsk målare, f. i senare hälften af 1500-talet, d. efter 1624, vistades i Amsterdam 1620—27 och var 1635 verksam i Delft. Han målade skytte- och regentstycken (se d. o.), af hvilka fyra finnas i Amsterdams Rijksmuseum, som äfven eger fem stora taflor, framställande mottagning af barn, inskrifning af fattiga, utdelning af bröd, penningar och kläder m. m. Likaledes finnes där af V. ett porträtt af amiralen <i>Swartenhondt</i> (1627) samt i Utrecht en religiös bild, <i>Kristus välsignar barnen</i> (1620). C. R. N.* 
<b>Valkfett</b> (ty. <i>walkfett,</i> fr. <i>graisse de foule,</i> eng. <i>fuller's fat</i>), <i>tekn.</i>, erhålles ur tvål- och såphaltiga affallsvatten från väfverier, spinnerier, ulltvätterier, färgerier m. m. Härur kunna fettsyrorna utfällas genom tillsats af saltsyra eller svafvelsyra, hvarefter de genom uppvärmning bringas att smälta och kunna sedan afskummas från ytan. En annan metod är att försätta vattnet med klorkalcium, så att fettsyrorna utfällas i form af kalktvål, som sedan sönderdelas med saltsyra. Vid större anläggningar kunna på detta sätt ganska betydliga fettmängder tillvaratagas, men de erhållna fettsyrorna äro vanligen så orena, att de helst böra renas genom destillation med öfverhettad vattenånga. Genom afkylning kan man sedan afskilja de fasta fettsyrorna, "valkfettstearin", som används för ljustillverkning, från flytande "valkfettolein", för tvål- och såptillverkning. Jfr Stearin, Såpa och Tvål. K. A. V-g. 
<b>Valkhof</b> [falkhåf]. Se Nijmegen, sp. 988. 
<b>Walkhoff,</b> Friedrich Otto, tysk odontolog, f. 23 april 1860 i Braunschweig, professor 
page_number=244, index= - Walkhoff, Friedrich Otto - Valkiokoski (Valkkikoski) - Valkjärvi - Valkkikoski - Valklera - Valkning - Valknop - Valknut - Walk over - Valkrets - Valkullor - Valkvot - Valkyrjor - Vall - Vall (socken) - Wall, Axel Rudolf Maurits - Wall, Karl Johan August 
i odontologi vid universitetet i München. W. har vunnit erkännande särskildt för ett flertal grundliga undersökningar rörande urmänniskans och de människolika apornas tandsystem och käkbildning: <i>Der unterkiefer der anthropomorphen und des menschen in seiner funktionellen entwicklung und gestalt</i> (1901), <i>Die diluvialen menschlichen knochenreste in Belgien und Bonn in ihrer structurellen anordnung und bedeutung für die anthropologie</i> (1902) och <i>Die diluvialen menschlichen kiefer Belgiens und ihre pithekoiden eigenschaften</i> (1903). L-e. 
<b>Valkiokoski</b> (Valkkikoski), stenig och grund fors i Vittangi älfs nedre lopp, i Jukkasjärvi socken, Norrbottens län, 14,5 km. n. v. om Vittangi kyrkplats och 47 km. ö. om Riksgränsbanan, har på 900 m. längd 6,5 m. fallhöjd. Vattenområdet är 1,804 kvkm., hvaraf 30,5 kvkm. sjöar, och sommarlågvattenmängden 9,4 kbm. per sek., motsvarande 611 hkr. Forsen, hvars bredd är 50—80 m., omges af en 2 m. hög, stenig och sank strand. Dess kraft är ännu onyttjad. E. A-t. 
<b>Valkjärvi,</b> socken i Viborgs län, Finland, Äyräpaä domsaga och härad, pastorat af 2:a kl., Kexholms kontrakt, Nyslotts stift. 285 kvkm. 7,580 inv. (1918), fìnsktalande. O. B-n. 
<b>Valkkikoski.</b> Se Valkiokoski. 
<b>Valklera.</b> Se Lera, sp. 229. 
<b>Valkning,</b> <i>text.</i> Se Appretera, sp. 1249 med fig. 
<b>Valknop,</b> <i>sjöv.</i> Se Knop. 
<b>Valknut,</b> ty. <i>liebesknoten, liebesschleife,</i> fr. <i>lacs</i> (l. <i>noeud</i>) <i>d'amour,</i> eng. <i>figure-of-eight, truelove-knot, waleknot,</i> en i form af en liggande ∞ eller vanligen mer konstigt slingad knut, som är svår att lösa eller eftergöra. Se vidare <i>Knut</i>, sp. 416 och fig. 12. 
<b>Walk over</b> [ωå'k å͡uvə], eng., <i>sportt.</i>, gå öfver (banan). Vid kapplöpning (se d. o.) säges en häst "gå öfver banan", när han ensam löper, sedan öfriga konkurrenter dragits tillbaka eller då blott en häst blifvit anmäld. För att erhålla pris är denna häst då skyldig att på för loppet bestämd tid gå öfver banan i fastställd riktning. B. C-m. 
<b>Valkrets,</b> område, hvars röstberättigade innevånare gemensamt medelst omröstning utse en eller flera representanter. Se vidare Proportionella val, Riksdag, sp. 319—320, Riksdagsmannaval och Val, sp. 363. 
<b>Valkullor</b> (Dvalkullor), <i>bot.</i> Se Trollius. 
<b>Valkvot.</b> Se Proportionella val, sp. 387. 
<b>Valkyrjor</b> [med k-ljud], <i>nord. myt.</i> (isl. <i>valkyrjur</i>), Odens af öfverjordisk skönhet strålande tjänarinnor, som på hans bud "kora valen" (se Val-), d. v. s. utse dem, som skola falla på slagfältet. Genom sitt deltagande i striden råda de för segern. De tänktes draga till strids till häst, i glänsande rustning, ridande öfver luft och haf. Hemma i Valhall buro de fram dryckerna samt vårdade bordbonaden och ölbägarna. Någon gång skildras i fornsångerna ett kärleksförhållande mellan valkyrjor och jordiska hjältar. Valkyrjenamnen hänsyfta på våld och skräck, t. ex. Rist, Härfjotur, Hild, Gondul, Skogul m. fl. - V. spåras ock hos de öfriga germanska folken som rysvärda, fientliga väsen, men blott i Norden är deras förbindelse med dödsguden Oden uppenbar. - Jfr Sköldmö. Th. W. (B-e.) 
<b>Vall.</b> 1. <i>Befästningsk.</i>, den af jordanhopning bildade beståndsdelen af en befästning, som tjänar dels till skyddad uppställningsplats för stridsmedlen, dels till täckning för underliggande hålbyggnader. Vallens höjd skall medge fri utsikt för de uppställda stridsmedlen och möjliggöra hålrums anordnande, men å andra sidan bör vallen hållas låg för minskning af det beskjutningsmål, den alltid erbjuder, och härför nedskäres oftast hålrummens botten. Vid vallens framkant danas bröstvärnet (se d. o.), såvida detta ej, som i de flesta fältbefästningar, sammanfaller med vallen. Jfr i öfrigt Fältbefästning och Fästning. - 2. <i>Landtbr.</i>, gräsbevuxen mark, betesmark. Se Gräsvall. - 3. <i>Sjöv.</i>, benämning på en tämligen brant kust eller strand af större utsträckning (t. ex. "tyska vallen" o. s. v.) Att <i>befinna sig i</i> (l. <i>råka i</i>) <i>lägervall</i> (plattyska <i>legerwall,</i> da. <i>laegerval,</i> eng. <i>leeshore,</i> "lä land") säges om ett fartyg, då det har land i lä om sig, med hård vind blåsande i riktning mot kusten, så att fartyget under seglingen drifver ned mot denna eller, i lyckligaste fall, endast genom forcerad kryssning och segelpressning kan frälsa sig från strandning. Däraf den bildliga betydelsen af uttrycket "råka i lägervall" ( = "råka i förfall"). - 4. <i>Spelt.</i> Se Biljard, sp. 379. 1. L. W:son M. 3. R. N.* 
<b>Vall,</b> socken i Gottlands län, Södra häradet. 1,990 har. 328 inv. (1919). V. bildar med Hogrän ett pastorat i Visby stift, Medelkontraktet. 
<b>Wall,</b> Axel Rudolf Maurits, tidningsutgifvare, f. 18 jan. 1825 i Stockholm, d. där 20 aug. 1893, fick 1838 anställning på L. J. Hiertas kontor, var 1839—40 korrekturläsare vid dennes boktryckeri och 1841—49 medarbetare i "Aftonbladet" samt innehade 1844—57 Scheutzska boktryckeriet, från hvilket han 1848—57 utgaf den ganska fritaliga söndagstidningen "Friskytten" (se d. o.) och inträdde sedan ånyo i "Aftonbladets" redaktion. I dec. 1864 uppsatte han den dagliga morgontidningen Dagens nyheter (se d. o.), hvilket organ vunnit en för svenska förhållanden ovanligt stor spridning och skaffade W. ansenlig förmögenhet. Han frånträdde tidningens ledning 1889. W. utgaf de tre första årg. af "Sveriges handelskalender" (1859-66), skildringen <i>Garibaldi, hans lefnad och bedrifter</i> (s. å.) m. m. Jfr V. Sjöbergs minnesteckning af W. i kalendern "Svea" 1894. (F. V.) 
<b>Wall,</b> Karl Johan August, ämbetsman, f. 18 mars 1855 i Sevalla, Västmanlands län, blef 1876 filos. och 1881 juris kandidat i Uppsala, 1883 vice häradshöfding och 1895 expeditionschef i Sjöförsvarsdepartementet. Han var 1903-09 landshöfding på Gottland och är sedan 1909 
page_number=245, index= - Wall, Karl Johan August - Wall, Sven Daniel - Wall, Richard - Valla - Valla, Lorenzo (Laurentius) - Vallabha l. Vallabhacarya 
regeringsråd. W. var led. af navigationsskolekommitten (1897-98) och ordf. i sjöfartssäkerhetskommitten (1906) samt led. af kyrkomötet 1908. Han är hedersled. af Örlogsmannasällsk. (1902) samt led. af Mus. akad. (1915; f. n. vice preses) och Svenska bibelsällskapets kommitte (s. å.). 
<b>Wall,</b> Sven Daniel, veterinär, f. 28 maj 1877 i Stockholm, aflade veterinärexamen 1901 och promoverades i Leipzig till veterinärmed. doktor 1917. Efter att ha tjänstgjort dels som distriktsveterinär (1902-04), dels som assistent vid Veterinärinstitutets patologisk-anatomiska afdelning (1904-09) och veterinär vid Stockholms stads hälsovårdsnämnd (1910-12) utnämndes han 1912 till förste besiktningsveterinär vid Stockholms stads slakthus och tjänstgjorde 1913-16 som t. f. professor i patologisk anatomi vid Veterinärhögskolan. Han har utgett en mängd veterinärvetenskapliga arbeten, bland hvilka de viktigaste äro <i>Die kolik des pferdes</i> (1908), <i>Die euterentzündungen der kuh, Ueber die feststellung des seuchenhaften abortus beim rind durch agglutination und komplementbindung, Föreläsningar i husdjurens allmänna patologiska anatomi</i> (1915), <i>Ueber die histologischen veränderungen in der lunge des rindes bei sekundärer aspirationstuberkulose</i> (1917). E. T. N. 
<b>Wall</b> [ωå'l], Richard, spansk diplomat af irländsk börd, f. 1694 på Irland, d. 1778, gick i spansk krigstjänst och deltog 1718 som frivillig i expeditionen till Sicilien, var 1727 dragonkapten och blef s. å. sekreterare vid spanska ambassaden i Petersburg under Berwicks son hertigen af Liria och tjänstgjorde sedan åter i armen, bl. a. i Västindien. W. deltog 1747-48 i fredsunderhandlingarna i Aachen, var 1748-52 spansk minister i London, där han gjorde sig mycket afhållen och arbetade för en spansk-engelsk allians. 1752 blef han spansk utrikesminister och s. å. generallöjtnant, efterträdde 1754 den franskvänlige markis de la Ensenada som statssekreterare, men kunde i längden trots mycken diplomatisk smidighet ej hindra brytning med England och den krigsförklaring det franska partiet genomdref (1761). Endast genom att simulera en ögonsjukdom lyckades W. förmå Karl III att 1764 bevilja hans afskedsansökan, hvarefter han tillbragte sina sista år på det honom af kronan på lifstid förlänade godset Soto di Roma nära Granada. V. S-g. 
<b>Valla.</b> 1. Socken i Göteborgs och Bohus län, Tjörns härad. 4,835 har. 1,788 inv. (1919). Annex till Stenkyrka, Göteborgs stift, Orusts och Tjörns kontrakt. - 2. F. d. tingslag i Skaraborgs län, ingår i Binnebergs och Valla tingslag. Se under Vadsbo härad. - 3. Municipalsamhälle (jämlikt k. br. 17 juli 1914) i Skyllinge (Sköldinge) socken, Södermanlands län, vid statens järnvägar, linjen Stockholm—Katrineholm, 124 km. från Stockholm och 10 från Katrineholm. 250 har. 932 inv. (1919). Tax.-v. å bevillningsskyldig fastighet 1.851,300, tax. inkomst af kapital och arbete 833,710 kr. (1919). Municipalskatt (1920) 1,80 kr. per 100 kr. inkomst (förutom kommunalskatt 5,80 kr.). Samhällets inkomster 6,832, utgifter 11.874, tillgångar 29,280 och skulder 34.669 kr. (1918). Inom samhället finnas afdelningskontor af Södermanlands ensk. bank, åtskilliga handlande och handtverkare samt af industriella anläggningar mek. verkstad och snickerifabrik, tegelbruk, torfströfabrik och mejeri. L. Wll. 
<b>Valla,</b> Lorenzo (Laurentius), italiensk språklärd och filosof, f. omkr. 1406, d. 1457 i Neapel, var präst, men tog ingen fast anställning vid kyrka eller universitet, där han föreläste kortare tider, till dess han omkr. 1435 blef konung Alfons V:s privatsekreterare; han tillhörde den s. k. humanismens förkämpar och verkade mycket såväl för kännedomen om den klassiska litteraturen som för latinets renande. V. öfversatte på latinsk prosa "Iliaden" och dessutom Herodotos, Thukydides m. m. Som tänkare egde han föga själfständighet, men uppträdde mot skolasticismen och kritiserade i flera punkter Aristoteles. I etiskt afseende röjer han eudemonistiska tendenser och lutning åt epikureism. Med kyrkan stod han på krigsfot och bevisade bl. a., att Konstantins s. k. gåfvobref var en förfalskning. 1444 besökte han Rom, men måste fly till Neapel öfver Barcelona. Bättre tider stundade för den biltoge med påfven Eugenius IV:s död 1447 och Nikolaus V:s tronbestigning, då han blef apostolisk sekreterare. Därmed hade humanismen segrat öfver ortodoxien. V. var en mycket stridbar man, ständigt i tvist om teologiska och filosofiska spörsmål med en hvass och giftig tunga. Men han hade en klar föreställning om kyrkans fel. Kardinal Bellarmin (d. 1621) kallade honom Luthers föregångare. Hans latinska stil anses beteckna höjdpunkten af medeltidens klassicitet. Jfr bl. a. Mancini, "Vita L. V." (1891), M. von Wolff, "L. V." (1893), och Haucks "Realeneyklopädie" (1908). J. C. 
<b>Vallabha</b> l. Vallabhacarya (d. v. s. profeten Vallabha), en berömd vishṇuitisk sektstiftare i norra Indien från början af 1500-talet, f. omkr. 1479, skall ha varit en lärd man och författare till åtskilliga teol. och filos. skrifter. Centrum för hans verksamhet och förkunnelse var byn Gokula (se d. o.) vid Yamuna, alltså en trakt, dit legenderna förlägga Krishṇas ungdomslif bland herdar och herdinnor. Hans anhängare funnos företrädesvis i nordvästra Indien och räknas bland de Vishṇuanhängare, som dyrka Vishṇu i hans uppenbarelseform (avatara) som Krishṇa (se d. o.) särskildt af Krishṇa som barnet vid sin moders bröst efter hans födelse i stallet (ett Kristusdrag) eller hans hustru Radha. Sekten karakteriseras af en blandning af storslagen teol. spekulation och låg sinnlighet. V. själf förkunnade lifsnjutningen och tillfredsställelsen af drifterna som lifvets mål, men höll sig själf fri från ytterligheter. Så icke hans efterföljare som sektens öfverhufvud, som kallas gosain (se d. o.). De läto sig dyrkas som gudar, antogo titeln maharaja ("storkonung"), fordrade sina anhängares underkastelse till "lif, själ och förmögenhet" (ind. <i>tan, man</i> och <i>dhan</i>), något, som resulterar i, att kvinnorna som "herdinnor" (<i>gopi'er</i>) hänge sig åt dem. Den på detta sätt uppväxande korruptionen inom sekten har framkallat åtskilliga reformförsök, t. ex. af Caran Das på 1700-talet och Svami Narayana i begynnelsen af 1800-talet, som båda kämpade för sektens höjande. Resultatet har emellertid blifvit en uppdelning i två sekter. Jfr Wurm, "Geschichte der indischen religion" (1876), Hopkins, "The religions of India" (1895), Goldstücker, "Literary 
page_number=246, index= - Vallabha l. Vallabhacarya - Wallace, sir William - Wallace, William Vincent - Wallace, sir Richard - Wallace, Alfred Russel 
remains", I (1873), och Garbe, "Indien und das christentum" (1914). K. F. J. 
<b>Wallace</b> [ωå'ləs], sir William, skotsk nationalhjälte, f. omkr. 1270, troligen på släktgodset Elderslie i Renfrewshire, afrättad 23 aug. 1305 i London, tillhörde en till Skottland inflyttad walesisk släkt (däraf namnet). Hans lefnadsöden äro med stöd af samtida källor närmare kända endast för åren 1297—98; i öfrigt är man hänvisad till den romantiserade lefnadsskildring på vers, som den skotske skalden Blind Harry (se Engelska litteraturen, sp. 552) i senare hälften af 1400-talet egnade honom med anlitande af en nu förlorad latinsk krönika af W:s vän och huskaplan John Blair. W. uppges ha som fågelfri för dråp på en engelsman ströfvat omkring i flera år med ett fåtal anhängare, då han maj 1297 på allvar höjde upprorsfanan, brände Lanark och dödade den engelske sheriffen där, sir W. Hezelrig. Han fick anslutning från flera skotska stormän, bland dem William de Douglas (se Douglas 1) och vann vid Stirling sept. 1297 en stor seger öfver den manstarka engelska här Edvard I nödgats sända öfver gränsen mot upprorsmännen. W:s här växte nu raskt genom utskrifning och frivillig anslutning, Dundee och Edinburgh eröfrades, och han företog (okt.) ett härjningståg inåt norra England, där han framträngde till trakten af Newcastle. Vid jultiden var han med rikt byte åter hemma i Skottland och förde i mars 1298 titeln riksföreståndare och högste armebefälhafvare. Riksstyrelsen förde han i den fångne konung John Baliols namn. Edvard I af England inbröt nu, juli 1298, i Skottland med en stor här, och W:s motståndskraft förlamades genom skotska adelns misstro och afund mot honom och många stormäns öppna affall. Trots det tappraste motstånd led W. vid Falkirk 22 juli ett förkrossande nederlag mot engelsmännens sannolikt tredubbla öfvermakt. Han brände under flykten staden och slottet Stirling, nedlade riksföreståndarposten och begaf sig till Frankrike för att söka utverka hjälp mot engelsmännen af Filip den sköne. I Skottland spåras han med säkerhet ånyo först 1304, då han vid de skotske stormännens allmänna underkastelse under Edvard I undantogs från amnesti och förklarades fågelfri. Hans tillflyktsort tyckes ha röjts genom förräderi, och 5 aug. 1305 fängslades han af sir John de Menteith, som sände honom till London. Där blef han 23 aug. i Westminster hall dömd till döden som förrädare, fastän han till sitt försvar framhöll, att han aldrig svurit konung Edvard undersåtlig trohet. Domen verkställdes s. d. på ett äfven för denna tid ovanligt grymt sätt (rådbråkning, brännande af hjärta, lefver och lungor o. s. v.). — W. gaf under sin riksföreståndartid prof på stor statsklokhet och oegennyttig fosterlandskärlek. Hans tapperhet och martyrdöd omgåfvo hans minne med folkhjältens gloria, och särskildt växte hans rykte genom Blind Harrys dikt, en bland Skottlands äldsta tryckta böcker. Jfr biografier öfver W. af J. S. Watson (1861), J. Moir (1886) och A. W. Murison (1898) samt G. Neilson, "Blind Harry's W." (1910). V. S—g. 
<b>Wallace</b> [ωå'ləs], William Vincent, irländsk musiker, f. 1814, d. 1865, var vid 19 års ålder violinist och dirigent i Dublin, då honom för en sjukdom ordinerades en längre sjöresa, hvilket gaf anledning till en vidsträckt konserttur, ofta under romantiska äfventyr och faror, genom Australien, Nya Zeeland, Indien, Syd-Amerika, Nord-Amerika, England och Belgien, tills han 1853 definitivt bosatte sig i Europa och därefter lefde ömsom i London och i Paris. Han skref för London åtskilliga operor (<i>Maritana,</i> 1845, <i>Love's triumph,</i> 1862, m. fl.) och var i synnerhet en omtyckt kompositör af salongsmusik för piano. A. L.* 
<b>Wallace</b> [ωå'ləs], sir Richard, engelsk konstsamlare, filantrop, f. 26 juli 1818 i London, d. 20 juli 1890 i Paris — hans storartade välgörenhet under belägringen 1871 förskaffade honom baronetvärdighet. Till W:s namn knyter sig den utsökta konstsamlingen <i>Wallace collection</i> i London. W. fick den, jämte en ofantlig förmögenhet, i testamente af markisen af Hertford (d. 1870), hvars naturlige son han ansågs vara, ökade den och erbjöd den åt staten, men underhandlingarna ledde till intet resultat. Hans änka, född Castelnau (d. 1897), testamenterade den till nationen, och "Wallace-museet" öppnades 1900 för allmänheten. Det har sin lokal i W:s bostad, Hertford house vid Manchester square. Samlingen, som är utvald med allra största noggrannhet och som redan under Hertfords lifstid ansågs vara den yppersta privata konstsamling i England, omfattar såväl äldre som nyare målningar. Bland där representerade konstnärer märkas Velasquez, Murillo, Bronzino, Rubens, Rembrandt, van Dyck och många af de holländske kabinettsmålarna, engelsmännen Reynolds, Romney, Gainsborough, Morland, Bonington och fransmännen Clouet, Claude Lorrain, Boucher, Watteau och dennes efterföljare, vidare Fragonard, Greuze, Corot, Descamps, Delacroix, Meissonier, alla mästarna företrädda af verk, som äro att räkna bland deras bästa. G—g N. 
<b>Wallace</b> [ωå'ləs], Alfred Russel, engelsk naturforskare, f. 8 jan. 1823 i Usk, Monmouthshire, d. 7 nov. 1913, arbetade jämte sin äldre broder som landtmätare och arkitekt, men öfvergaf snart denna bana för att h. o. h. egna sig åt naturforskning och vetenskapliga resor. 1848—52 följde han Bates på en synnerligen viktig expedition i Amasonflodens och Rio negros omgifningar. På hemvägen förlorade han nästan alla sina samlingar och manuskript, men kunde dock utge ett arbete, <i>Travels on the Amazon and Rio Negro</i> (1853), som grundlade 
page_number=247, index= - Wallace, Alfred Russel - Wallace, Lewis - Wallace, sir Donald Mackenzie - Wallace, William 
hans vetenskapliga rykte. Af ännu större betydelse var hans vistelse (1854—62) i Indiska arkipelagen. Under sina forskningar rörande dessa trakters flora och fauna hade han, utan att känna Darwins spekulationer, dragit några slutsatser rörande arternas uppkomst, hvilka han meddelade i afh. <i>On the tendencies of variety to depart indefinitely from the original type,</i> hvilken utkom 1 juli 1858 i "Journal of Linnean society" samtidigt med Darwins uppsats i samma ämne, med hvilken W:s nästan fullständigt öfverensstämde (se Darwin, sp. 1410). Med stora, i synnerhet entomologiska och ornitologiska, samlingar (100,000 insekter och 80,000 fåglar) återvände W. 1862 till England, där han 1869 utgaf <i>The Malay archipelago,</i> för hvilket arbete han, som redan 1868 fått Royal societys stora medalj, 1870 belönades med Geografiska sällskapets i Paris guldmedalj. Därpå följde en samling skisser, <i>Contributions to the theory of natural selection</i> (1870; 2:a uppl. 1875), samt en stor mängd afhandlingar i The Linnean, Zoological, Ethnological, Anthropological och Entomological societies' handlingar. Hans storartade arbete <i>The geographical distribution of animals,</i> en af de viktigaste grundvalarna till djurgeografien, utkom 1876, hvilket år han var president för den biologiska sektionen vid The british associations möte i Glasgow. 1878 utgaf han <i>Tropical nature,</i> som sammanställde hans åsikter om färgernas betydelse i den organiska naturen samt om djurens och växternas geografiska fördelning. I <i>Island life</i> (1880) tillämpar han de i "The geographical distribution af animals" grundade principerna på de större öarnas flora och fauna. I <i>Darwinism</i> (1889; "Darwinismen", 1890) ger han en mästerlig öfverblick öfver darwinismens innebörd, skildrar dess framsteg efter Darwins död samt bemöter de invändningar man gjort mot densamma. I hufvudsak delande Darwins åsikter, afviker han dock i flera frågor från honom, t. ex. rörande uppkomsten af fåglarnas och fjärilarnas lysande färger och alla prydnader i form af fjädrar och tofsar, hvilka han icke, såsom Darwin, tillskrifver honans val, utan anser vara resultat af det naturliga urvalets vanliga verksamhet, samt i fråga om människans uppkomst och härstamning. W. anser, att hennes fulländade kroppsbyggnad och starkt utvecklade hjärna äro af djuriskt ursprung; men i motsats till Darwin, som söker härleda äfven människans sedliga natur och intellektuella förmögenheter från primitiva anläggningar hos djuren genom en gradvis skeende afpassning och utveckling, framhåller W., att den civiliserade människan eger förmögenheter, hvilka alls icke eller endast i ytterst outveckladt tillstånd förefinnas hos vilda folk, men plötsligt och i fullkomlig utveckling uppträda hos bildade nationer. Dessa förmögenheter kunna således icke ha alstrats genom det naturliga urvalet, utan äro af andlig natur och kunna förklaras endast genom ingreppet af en ny kraft i organismens utveckling. W. omfattar således icke den materialistiska teoriens grundsatser, utan anser tvärtom, att evolutionsläran lämnar ett afgjordt stöd för tron på människans andliga natur. På 1870-talet öfverraskade W. världen genom den ifver, hvarmed han uppträdde till försvar för de spiritistiska fenomenen, hvilkas vetenskapliga betydelse han sökte ådagalägga i en serie afhandlingar, samlade under titeln <i>On miracles and modern spiritualism</i> (1881). Äfven åt sociala och politiska spörsmål egnade W. uppmärksamhet samt gjorde 1882 i <i>Land nationalization, its necessity and its aims</i> en framställning af jordfrågan i hela dess omfång och föreslog jordens nationalisering som botemedel mot de nuv. samhällslytena. Till planens förfäktande bildades Land nationalisation society, hvars president W. blef. Han opponerade sig mot vaccinationstvånget och offentliggjorde i detta ämne <i>Forty-five-years of registration statistics, proving vaccination to be both useless and dangerous</i> (1885). Hans sista arbete var <i>Social environment and moral progress</i> (1913). W. fick 1881 en årlig pension af 200 pd som ett erkännande af vetenskapliga förtjänster. Han blef 1882 juris hedersdoktor vid Dublins universitet, och 1892 tilldelade Royal geographical society honom sin stora guldmedalj för hans etnografiska och geografiska arbeten och för den del han med Darwin hade i framställningen af teorien om det naturliga urvalet. W. var led. af Vet. soc. i Uppsala (1893). Hans själfbiografi, <i>My life,</i> utkom 1905. (L—e.) 
<b>Wallace</b> [ωå'ləs], Lewis, nordamerikansk general, författare, f. 1827, d. 1905, studerade först juridik, men ingick redan 1846 som volontär vid artilleriet, i armen och deltog i kriget med Mexico 1846—47. Vid inbördeskrigets början 1861 blef han öfverste och chef för ett af Nordstaternas infanteriregementen samt 1862 "brigadjär" och fördelningschef. Som sådan deltog han med utmärkelse i 1862 års fälttåg, hvarunder han intog fort Donelson. 1864 blef han, som under tiden befordrats till generalmajor och chef för 8:e armekåren, visserligen 9 juli vid Monocacy slagen af sydstatsgeneralen Early, som hotade Washington, men han lyckades dock uppehålla denne så länge, att den federerade hufvudstyrkan hann fram till stadens undsättning. 1865 afgick han från armen och egnade sig ånyo åt juridiken. 1878—81 var han guvernör öfver New Mexico och 1881—85 Förenta staternas minister i Konstantinopel. — W. var mycket omtyckt som föreläsare. Han författade flera skönlitterära arbeten, af hvilka de tre historiska romanerna <i>The fair god</i> (1873), med ämne från Mexicos eröfring, <i>Ben Hur</i> (1889; sv. öfv. 1888, 1895, 1912, 1913), från Palestina på Kristi tid, och <i>The prince of India</i> (1893), med den vandrande juden och östromerska kejsardömet som motiv. H. J—dt. R—n B. 
<b>Wallace</b> [ωå'ləs], sir Donald Mackenzie, skotsk skriftställare, f. 1841, d. 10 jan. 1919, idkade vidsträckta universitetsstudier, reste 1870—76 i Ryssland och nedlade sina därunder gjorda iakttagelser i <i>Russia</i> (1877, flera uppl.; "Ryssland. Land och folk, seder och bruk", s. å.), utmärkande sig för uppfattningens skärpa och liffullt framställningssätt. W. var 1884—89 privatsekreterare hos vicekonungen af Indien, 1891—97 chef för utrikesafdelningen i "Times" och redigerade det af "Times" förlagda supplementet (11 bd, 1902) till 10:e uppl. af "Encyclopaedia britannica". 1887 blef han knight. 
<b>Wallace</b> [ωå'ləs], William, skotsk tonsättare, f. 1860 i Greenock, blef 1888 med. doktor och har verkat som ögonläkare, bl. a. vid armen, 
page_number=248, index= - Wallace, William - Wallace collection - Wallach, Otto - Vallack - Wallack, 1. James William - Wallack, 2. John Lester - Valladolid - Valland - Wallander, 1. Josef Vilhelm 
men äfven alltmera egnat sig åt musiken, som han 1889 studerade vid Royal academy of music i London. Han har komponerat flera symfoniska dikter och orkestersviter, ett par symfonier, dessutom körverk, sångcykler m. m. samt författat mysteriet <i>The divine surrender,</i> <i>The treshold of music</i> (1908), <i>The musical faculty, its origins and processes,</i> uppsatser i "New quarterly musical review" o. s. v. E. F—t. 
<b>Wallace collection</b> [ωå'ləs kole'kʃən]. Se Wa11ace, sir Richard. 
<b>Wallach,</b> Otto, tysk kemist, Nobelpristagare, f. 27 mars 1847 i Königsberg, studerade i Berlin och Göttingen, där han erhöll filos. doktorsgrad 1869, utnämndes 1873 till privatdocent och 1876 till e. o. professor i kemi i Bonn och var 1889—1915 ord. professor i kemi i Göttingen. Stort inflytande på hans utbildning hade hans anställning som assistent hos Kekule i Bonn 1870 och 1872 samt vid anilinfabriken i Rummelsburg vid Berlin 1871. W. har varit en synnerligen flitig och framgångsrik forskare inom åtskilliga områden af den organiska kemien, såsom om kloral (1874), om amidiner (1875 och 1878), azofärgämnen (1882), oxaliner och glyoxaliner (s. å.). Sedan 1884 har han utfört synnerligen viktiga undersökningar inom terpenernas grupp, hvilka 1909 sammanfattades i boken <i>Terpene und campher.</i> Till denna grupp höra de viktigaste naturliga luktämnen, som förekomma hos blommorna och som kunna afdestilleras från dessa i form af eteriska oljor. W. utredde dessa oljors kemi och angaf på detta sätt de vetenskapliga grunderna för deras framställning medelst konst. Flera fabriker ha grundats på dessa förutsättningar, och ensamt i Tyskland uppgick 1910 deras tillverkningsvärde till 50 mill. mark. På grund af den stora betydelse W:s arbeten sålunda ernått, tilldelade svenska Vet. akad. honom 1910 års Nobelpris i kemi. S. A—s. 
<b>Vallack.</b> Se Valack. 
<b>Wallack</b> [ωå'lək]. 1. James William W., engelsk-amerikansk skådespelare, f. 1795 i London, d. 1864 i New York, son af ett framstående skådespelarpar, gaf gästspel i New York flera gånger sedan 1818 och öppnade 1851 där Wallack's theatre, som vann stort anseende. Han hade sin styrka i sådana Shakspereroller som <i>Jago, Shylock</i> och <i>Macbeth.</i> - 2. John Lester W., den föregåendes son, amerikansk skådespelare, f. 1820 i New York, d. där 1888, förestod efter faderns död Wallack's theatre och vardt genom sin talang som behaglig komiker mycket populär. 
<b>Valladolid</b> [valjadå-]. 1. Provins i Spanien, Gamla Kastilien, 7,569 kvkm. med 288,067 inv. (1917), tillhör h. o. h. Dueros flodområde. Landet, som vattnas af denna flod och dess bifloder (Pisuerga fr. h. samt Duraton, Adaja, Zapardiel och Trabancos fr. v.), är till större delen jämnt och ytterst bördigt ("Spaniens kornbod"). Endast den nordvästra delen eger några platåformiga ryggar, Montes de Torozos. - 2. Hufvudstad i nämnda prov., på vänstra stranden af Pisuerga, där den upptar den kanaliserade Esguevafloden, och strax ofvanför dess mynning i Duero. 71,838 inv. (1917). V. är den naturliga medelpunkten för Gamla Kastilien och viktig järnvägsknutpunkt (Madrid—Santander, Paris—Lissabon). Staden är säte för en ärkebiskop och har ett 1346 stiftadt universitet med 4 fakulteter (filosofisk, naturvetenskaplig, juridisk och medicinsk) och 1,022 studenter (1918-19). Sedan den tid, då staden var hofvets residens före dettas flyttning till Madrid (slutet af 1500-talet), har den många stora, nu delvis förfallna byggnader. Bland de offentliga byggnaderna märkas den under Filip II 1585 påbörjade, men i annan stil fullbordade katedralen, det kungliga palatset, Colegio de Santa cruz (en klassisk byggnad från 1480) med en boksamling samt skulpturer och taflor af föga värde, om man undantar några arbeten af Rubens, samt klostret San Pablo (från 1486, nu tukthus) och Colegio de San Gregorio (från 1488), båda rikt och vackert dekorerade, men mycket skadade under krigen mot Frankrike. Det hus, som Cervantes bebodde 1603-06, är statsegendom. V. har betydande textilindustri (ylle-, siden- och linne-), tillverkar guld- och silfvervaror, papper o. s. v. — Osäkert är det, om staden är af romerskt ursprung. Namnet vill man göra till moriskt, ehuru etymologien är tvifvelaktig. V. nämnes först 1072. Kastiliens cortes samlades där ofta under de följande årh., och i början af 1400-talet gjorde Johan II V. till sitt residens. I dec. 1808 intogs det och plundrades af fransmännen. Columbus dog i V. 1506 (hans bostad är afbildad i art. Columbus, sp. 586), och öfver honom restes 1905 ett nationalmonument. Filip II föddes där 1527. - 3. Stad. Se Morelia. 
<b>Valland</b> är i den fornsvenska och i synnerhet i den fornisländska litteraturen namn på hvarje land, som bebos af "valer" (isl. <i>valer</i> l. <i>valer</i>), d. v. s. urspr. "walesare", sedan kelter i allmänhet. Till följd däraf kunde ordet användas såväl om Wales som om t. ex. Belgien (där valloner bodde), norra Italien, norra Frankrike. Men som nordborna med tiden kommo i den lifligaste beröringen med sistnämnda land, detta särskildt genom vikingarnas eröfring af Normandie, blef (norra) Frankrike det land, som oftast betecknades som Valland. Eftersom de flesta af kelter befolkade nejder småningom romaniserades, kommo orden valer och Valland, liksom deras tyska former (<i>welsch, wälsch, Welschland</i>) - hvilka i nyare tid äfven här i Norden stundom begagnats (<i>velsk, välsk, valsk</i> och <i>Välskland</i>) -, att beteckna personer af romansk börd och land med romanska invånare; jfr <i>valnöt,</i> "nöt från Valland", d. v. s. fransk eller italiensk nöt, <i>välska bönor</i> (se Vicia) och <i>rotvälska</i> (se d. o.). Ännu så sent som i vår bibel af 1703 äro orden <i>italikos</i> och <i>Italia</i> (Apg. och Hebreerbr.) återgifna med "valsk" och "Valland". Ad. N—n. 
<b>Wallander.</b> 1. Josef Vilhelm W., målare, f. 15 maj 1821 i Stockholm, d. där 6 febr. 1888, son till en dekorationsmålare, försökte sig som yrkesmålare, gjorde äfven arkitektstudier och 
page_number=249, index= - Wallander, 1. Josef Vilhelm - Wallander, 2. Alf 
praktiserade i murarlära. Hågen för konstmålning tog emellertid öfverhand, han tecknade i akademiens skolor, fick en gynnare i excellensen grefve Trolle-Bonde och var under flera år framåt sysselsatt med att i handteckning och akvarell kopiera målningar på Säfstaholm. Folklifvet i denna trakt intresserade honom och erbjöd måleriska motiv. Den första större tafla, som han utförde, var <i>Marknad i Vingåker</i> (efter en skiss från 1849, målad 1852, Säfstaholmsgalleriet). Med ett vimmel af figurer och brokiga färger och med sin brist på lugn och enhet är detta försök typiskt nog för W:s läggning och lynne. 1852 reste han till Düsseldorf. Där målade han till en början — förutom den figurrika <i>En söndagsafton i Kleinbremen</i> — mestadels små genrer med humoristiska typer och anekdotiskt innehåll: <i>Politiserande bönder, Kaffesystrarna, Den gamle kurtisören</i> m. fl. Han gjorde studieresor till Paris och Italien, höll förbindelsen med hemlandet öppen, odlade olika områden. Folklifsbilder från denna tid äro <i>Humleskörd i Österåker</i> (1856, Säfstaholm), <i>Bröllopsdans i Vingåker</i> (1857, Nationalmuseum), <i>Blomsterplockerskor</i> (två Vingåkersflickor, rådfrågande prästkragen, 1858), <i>Björnjakt</i> (landskapet af Alfr. Wahlberg, 1861) och 24 motiv ur svenskt folklif från olika landskap, från Skåne till Lappland (s. å., Nordiska museet; 17 af dessa målningar utgåfvos i färgtryck under titeln "Svenska folket, sådant det ännu lefver vid elfvom, på berg och i dalom" med text af Onkel Adam, 1865), 1857 målade han sin första tafla med ett Bellmansmotiv, <i>Movits i klämma,</i> som sedan följdes af bl. a. <i>Konserten på Tre Byttor</i> (1861, Nationalmuseum) och <i>Ulla Vinblad dansar menuett</i> (s. å., Örebro museum). Någon gång behandlade han ett svenskt sagoromantiskt motiv: <i>Vikingen</i> (1853), <i>Signild bränner sig inne i sin jungfrubur</i> (1861, Nationalmusei förråd). Ett skisseradt porträtt af <i>Alfr. Wahlberg</i> (troligen 1862), eges af Konstakademien. Från 1862 var han bosatt i Stockholm, några studieresor oberäknade. Bland hans taflor från denna och den följande tiden märkas flera motiv från Österåker, Delsbo, Dalarna: <i>Humleskörd i Österåker</i> (1861, Göteborgs museum), <i>Bruden kommer</i> (1865, se illustr. i art. Bröllop, sp. 463), <i>Väfva vadmal</i> (1875), dessutom <i>Besök i en stångjärnshammare</i> (1866) m. fl. interiörer från smedjor och bruk med eldskenseffekter på de kraftiga arbetsgestalterna samt inom ett annat område <i>Auktion på en gammal herrgård</i> (1866), <i>Vaktparaden</i> (1878) m. fl. figurrika bilder, där kända stockholmstyper uppträda som staffage. Dessutom enstaka fantasikompositioner såsom <i>Klosterrofvet</i> (1863, Nationalmusei förråd), <i>Öfverrumpling</i> (strid vid en brinnande borg, 1878), <i>Skogsbrand</i> (1881), <i>Judeförföljelse</i> (strid på en kyrkogård, 1885). Hans sista arbete (s. å.) var en förstorad variant af hans första tafla, <i>Marknad i Vingåker.</i> 
V. var framför allt berättare i sin konst. Hans svagheter som tecknare och målare ligga i öppen dag, men han skildrar med pojkaktigt godt lynne lustiga typer och oförargligt småroliga scener ur det hvardagliga lifvet. I bondetaflorna är hans komik ej så litet bullrande, men han har dock en något mera okonstlad och frisk uppfattning af bondpojkars och tösers lynne och känsloyttringar, än man i regel finner hos den skola han tillhör. I serien "Svenska folket" o. s. v. skildrar han ej endast landtliga fester, utan äfven bondens arbete i skog och mark. Tack vare W:s humor och godmodiga skämtlynne blefvo hans alster mycket populära, och målarens personliga älskvärdhet uppskattades i de mest olika kretsar. Han var äfven verksam som tecknare i litografi (teaterporträtt m. m.). Konstakademien eger en af honom själf uppgjord förteckning på 150 af hans målningar, en del skisser eges af Nationalmuseum. — W. blef agre af Konstakademien, led. 1859 och vice professor 1866 samt var 1867—86 ord. professor. 
2. Alf W., den föregåendes brorson, son af byggmästaren Adolf W., konstnär, f. 11 okt. 1862 i Stockholm, d. där 29 sept. 1914, studerade vid Tekniska skolan 1877—78 och vid Konstakademien till 1885, fortsatte studierna i Paris och gjorde sig snart känd som en rapp, rastlös och dristig målare. Oljemålningen <i>Julottan</i> (1886) såldes till museet i Minneapolis, <i>En rolig visa</i> erhöll mention på salongen i Paris 1889. Samtidigt vann <i>Tiggargubbe</i> (pastell) 1:a klassens medalj på världsutställningen (Göteborgs museum). S. å. utfördes pastellerna <i>Positivspelare</i> (museet i Kristianstad), <i>Invalid</i> och <i>På heden</i> (de sistnämnda på Göteborgs museum). 1892 köpte Nationalmuseum pastellen <i>Fågelhandlare.</i> Bland W:s öfriga pasteller märkes <i>Krogsalen på Stallmästargården</i> (Thielska galleriet), bland oljemålningar <i>Herrgården</i> (1895) och porträtt i helfigur af <i>fru F. Wallander,</i> konstnärens svärmor (s. å.). W. målade äfven med förkärlek blommor. Hans målningar visade raska och djärfva grepp, bred och effektfull teknik. Det är likväl på andra områden hans hufvudsakliga insats i den samtida svenska konstutvecklingen är att söka. Han blef en af konsthandtverkets förnyare och banbrytare. Till en början slog han sig på keramik, var volontär på Rörstrands porslinsfabrik, där han 1896 blef konstnärligt biträde. Med fantasi och fyndighet och med flödande produktivitet formade han urnor, vaser, skålar, fat, lampor, gärna i robusta, kraftiga former med figur-, djur- och blomstermotiv, fylligt och mustigt behandlade, i regel i stark relief och i liflig färgverkan. Dekoreringen — till en början det hufvudsakliga i dessa alster — lyckades konstnären efter hand underordna under formgifningen och materialet. Han egnade sig samtidigt äfven åt de textila konsterna, blef medarbetare i bolaget 
page_number=250, index= - Wallander, 2. Alf - Wallander, 3. Gerda Charlotta, född Wallander - Wallander, 4. Sven Adolf - Vallandigham, Clement Laird - Wallaschek, Richard - Wallasey - Vallatsjkårtje - Vallauri, Tommaso - Vallauris - Walla Walla - Wallbeck-Hallgren, Torgny Andreas 
Svensk konstslöjdutställning (Selma Giöbel) och 1900 dess artistiske ledare. Äfven på detta område voro hans uppslag och verksamhet under ett par årtionden högst betydande och befruktande. Hans utveckling gick från grannlåt till reda, från realistisk målerisk synpunkt till dekorativ stilisering. Bland hans kompositioner till gobelänger märkas <i>Kråkor, Skator i äppelträd</i> (1897, Nationalmuseum), praktstycket <i>Påfåglar</i> (i exotisk vegetation, 1909), <i>Guldfasaner, Liten Karin, Jungfru Maria</i> (efter Karlfeldts dikt, kartong 1911), <i>S:t Göran och draken</i> (1912), <i>Skogstroll</i> (1913). Han gjorde ritningar och modeller till smycken, toalettgarnityr, glas samt blef verksam äfven som möbelritare och gjorde äfven på detta område sin dristiga försökslust gällande. Hans möbler i polerad björk väckte framför allt uppmärksamhet. Han egde mera odlad smak och konstnärlig känsla än utpräglad originalitet, var "en smidig och oftast smakfull upptagare af alla moderna konstimpulser och en förmedlare af ideer, rastlöst initiativrik och påhittig". Han verkade äfven som en dugande lärare i Tekniska skolan och som Konstföreningens intendent från 1909 till sin död. I föreningens styrelse hade han medverkat ända sedan 1897. En minnesutställning anordnades i föreningens lokal hösten 1914. 
3. Gerda Charlotta W., född Wallander, den föregåendes kusin och hustru, målarinna, f. 17 aug. 1860 i Stockholm, gift 1886, var elev vid Konstakademien 1879-84, studerade sedan i Paris, har framför allt under det senast gångna årtiondet utvecklat en liflig produktion, målat motiv från Stockholms skärgård (<i>Högsommar på Utö,</i> 1911, Malmö museum), från Bruges och från Stockholms torg och gator, museer och kafeer, samt porträtt (<i>Hjalmar Söderberg,</i> 1916, Thielska galleriet), allt med färgstyrka och kraftfull, bred behandling. 
4. Sven Adolf W., son till W. 2 och 3, arkitekt, f. 15 juni 1890 i Stockholm, studerade vid Konstakademien 1913-15 och har varit verksam som privatarkitekt i Stockholm. Han gjorde sig 1915 bemärkt genom förslag till Kungsgatans bebyggande mellan Norrlandsgatan och Hötorget, som sedan i sina grunddrag blifvit följdt, samt har äfven framlagt förslag till monumentalt ordnande af strandpartiet omkring Klara sjö. 1-4. G—g N. 
<b>Vallandigham</b> [vəlä'ndigəm], Clement Laird, nordamerikansk politiker, f. 29 juli 1820 i New Lisbon, Ohio, d. 17 juni 1871 i Lebanon, Ohio, blef 1842 praktiserande advokat, var 1845—46 led. af Ohios legislatur, utgaf 1847—49 i Dayton, Ohio, tidningen "Western empire" och var 1858—63 led. af kongressens representanthus. V. var som politiker fanatisk "statsrättighetsdemokrat" och dref under inbördeskriget i kongressen som ledare för en grupp likatänkande (<i>the copperheads</i>) den satsen, att kriget endast fick gälla unionens upprätthållande, men ej leda till ingrepp i de enskilda staternas rättigheter (t. ex. att själfva bestämma om slafveriets bibehållande eller afskaffande). Då V. 1863 i Ohio, helt nära krigsskådeplatsen, höll våldsamma tal mot Lincoln och regeringen, lät general Burnside en militärkommission döma honom till fängelse för den tid kriget varade. Lincoln mildrade domen till förvisning från krigsområdet. V. begaf sig då till Canada, men återvände 1864 och var under presidentvalkampanjen s. å. ifrare för Mc Clellan som demokratisk motkandidat till Lincoln. Efter inbördeskriget bekämpade han energiskt republikanernas hårda rekonstruktionspolitik i sydstaterna. Jfr J. L. Vallandigham, "Life of Cle-ment L. Y." (1872), och J. F. Khodes, "History of the United states" (1893 ff.). V. S-g. 
<b>Wallaschek,</b> Richard, österrikisk musikskriftställare, f. 1860 i Brünn, blef juris och filos. doktor, skref några juridiska arbeten, men egnade sig mest åt etnologi och tonpsykologiska studier, genomforskade 1890—95 British museums skatter samt blef 1896 privatdocent och sedermera e. o. professor i tonkonstens estetik och psykologi vid Wiens universitet. Bland hans utg. arbeten må nämnas <i>Ästhetik der tonkunst</i> (1886), <i>Primitive music</i> (1893; på ty. <i>Anfänge der tonkunst,</i> 1903), <i>Psychologie und pathologie der vorstellung</i> (1905), <i>Geschichte der Wiener hofoper</i> (1907-09), <i>Psychologie und technik der rede</i> (1913; 2:a uppl. 1914). 
<b>Wallasey</b> [ωå'ləsi], förstad till Birkenhead (se d. o.), midt emot Liverpool, belägen vid den s. k. W.-Pool, en nu afstängd del af Mersey-aestuariet. 78,504 (1911). Under W.-Pool har man funnit resterna af en sjunken skog tillika med djurskelett. A. N-d. 
<b>Vallatsjkårtje</b>, vattenfall i Njåtsosjokk, ett tillflöde till Lilla Lule älf, i Jokkmokks socken, Norrbottens län, har 21 m. fallhöjd och ett vattenområde på 200 kvkm., hvaraf 3 kvkm. sjöar. Sommarlågvattenmängden är 3,66 kbm. per sek., motsvarande 769 hkr. Se Själmakårtje. E. A-t. 
<b>Vallauri</b> [-la'ori], Tommaso, italiensk filolog, f. 1805, d. 1897, blef 1843 professor i klassisk vältalighet vid Turins universitet. Han var en af Italiens bästa latinkännare och författade bl. a. det litterär-historiska arbetet <i>Historia critica litterarum latinarum</i> (1849; 15:e uppl. 1895) och ett latinsk-italienskt skollexikon (1852—54) samt utgaf editioner af flera bland Plautus lustspel. Bland hans öfriga arbeten märkas <i>Storia della poesia in Piemonte</i> (2 bd, 1841), <i>Fasti della real casa di Savoia e della monarchia</i> (1845—46), <i>Novelle</i> (7:e uppl. 1891) och en själfbiografi (1878). 
<b>Vallauris</b> [valå'ris], romarnas <i>Vallis aurea,</i> berömd vinterkurort med hafsbad, belägen i franska dep. Alpes maritimes mellan Cannes och Antibes, omkr. 25 km. v. om Nizza. 6,700 inv. (1901). Rosenodling, fabrikation af parfymer, oljeberedning. I närheten manganfyndigheter. A. N—d. 
<b>Walla Walla</b> [ωå'lə ωå'lə], stad i sydöstra delen af nordamerikanska staten Washington, belägen vid floden W., biflod till Columbia river. 26,067 inv. (1917; 1880 endast 3,588). W. ligger i ett rikt jordbruksdistrikt med hveteodling, fruktodling, kreatursafvel, tills vidare äfven timmer af verkning. Kvarnindustri och bryggerier. A. N-d. 
<b>Wallbeck-Hallgren,</b> Torgny Andreas, tecknare, författare, f. 12 juli 1878 i Göteborg, var under pseudonymen Waldeck medarbetare i "Göteborgs aftonblad" 1898-99, i "Svenska dagbladet", där han medverkade både som referent, kåsör och tecknare, 1900-06 samt är från sistnämnda år anställd i "Stockholms dagblad". Med sina groteska, och fantasifulla speritningar af kända samtida införde han den satiriska dagskrönikan i 
page_number=251, index= - Wallbeck-Hallgren, Torgny Andreas - Wallberg, Isak - Wallberg, Frans Bertil - Vallbrott - Vallby (socknar) - Vallby (säteriegendom) - Vallbäcken - Vallbössa - Vallda - Vallden, 1. Jonas Adolf - Vallden, 2. John Vilhelm Elis 
bild i svenska pressen. Han har utgett <i>Djurhistorier från Skansen</i> (1904), humoresksamlingarna <i>Sköngren</i> (1909), <i>Sonen af det vandrande eländet</i> (1910), <i>Huller om buller</i> (1911), <i>Underligt sällskap</i> (1912) och diktsamlingen <i>Smädesånger och botvisor</i> (1915). G-g N. 
<b>Wallberg,</b> Isak, fabriksidkare, f. 3 sept. 1825 i Halmstad, d. 11 maj 1905 i Stockholm, var son till grundläggaren af Slottsmöllan (se d. o., sp. 1468) I. R. Wallberg och blef efter afslutad skolgång samt studier vid handelsinstitutet i Lübeck (1840—41) och annan teoretisk och praktisk utbildning i början på 1850-talet delegare i firman "I. R. Wallberg & söner" i Halmstad och vid firmans ombildning till aktiebolag 1857 dess disponent samt behöll ledningen af den alltmer utvecklade affären ända till ett par år före sin död. W. var ett kallt och klart affärshufvud och blef genom sin starka vilja och tämligen despotiska lynne i förhållandet till underordnade och inom kommunen, där han utöfvade mångsidig och energisk verksamhet, en ganska utpräglad och helgjuten representant för en numera försvunnen s. k. patriarkalisk åskådning. Ifrig protektionist och särdeles konservativ, var W. led. af Första kammaren för Hallands län 1876-84 och för Älfsborgs län 1888-91 samt af Andra kammaren för Halmstad och Ängelholm 1885-87 (januaririksdagen), men spelade icke vid riksdagen någon framträdande roll. Han var dock 1887 en af de tre, som framburo den betydelsefulla motionen om jordbruks- och industritullar. W. var led. af bankoutskottet 1880 och 1881, af tillfälligt utskott 1882 samt af bevillningsutskottet 1888—91. T-s. 
<b>Wallberg,</b> Frans Bertil, arkitekt, f. 7 aug. 1862 i Österlöf, Kristianstads län, började sina studier vid Malmö tekniska elementarskola, fortsatte i Berlin vid Bauakademie, gjorde studieresor i Tyskland och Österrike, hade anställning på ritkontor i Berlin och därefter i Stockholm hos Ullrich och Hallquisth samt är nu som privatarkitekt bosatt i Östersund. - Han deltog i flera pristäflingar och vann 4 första pris, bl. a. till <i>Östersunds rådhus</i> och till svensk kyrka jämte församlingshus i Berlin. W:s främsta verk hittills är det nämnda rådhuset i Östersund (se d. o.). Vid täflingen 1907, där han utgick som segrare, blef hans ritning af fackmän omtalad som något af "det bästa, som af modern svensk arkitektur hittills framkommit". Den monumentala byggnaden (fullb. 1912) dominerar i stadsbilden på ett verksamt och på samma gång måttfullt sätt; den är hållen i alltigenom svensk karaktär, fast och kraftigt, i väl afvägda, måleriskt grupperade massor, alla detaljer i det yttre liksom i det inre äro konstnärligt gediget, omsorgsfullt och karaktärsfullt utarbetade, i stor utsträckning af jämtländska arbetare. Bland W:s öfriga själfständigt utförda verk äro <i>Jämtlands bibliotek</i> i Östersund (ritningar 1910, fullb. 1912), <i>Tingshus</i> i Strömsund (1910) och i Sundsvall (1913), <i>Jämtlands läns anstalt för sinnesslöa i Bräcke</i> (1916), <i>Telegrafhus i Ånge</i> (1919) och flera privata byggnader. Under uppförande är <i>Svenska Handelsbankens hus</i> i Östersund (beräknas färdigt 1921). G-g N. 
<b>Vallbrott,</b> <i>landtbr.</i>, upplöjning af gräsvall och det skifte, hvarå detta sker. Jfr Plöjning, Tegläggning (i Suppl.) och Växtföljd. H. J. Dft. 
<b>Vallby.</b> 1. Socken i Kristianstads län, Järrestads härad. 1,869 har. 878 inv. (1919). V. bildar med Bolshög ett till egaren af Glimminge patronellt pastorat i Lunds stift, Albo och Järrestads kontrakt. - 2. Socken i Södermanlands län, Österrekarne härad. 2,173 har. 617 inv. (1919). Annex (sedan 1 maj 1919) till Kjula, Strängnäs stift, Österrekarne kontrakt. - 3. Socken i Uppsala län, Trögds härad. 3,444 har. 637 inv. (1919). V. bildar med Arnö ett pastorat (skall framdeles bli annex till Lillkyrka) i Uppsala stift, Trögds kontrakt. 
<b>Vallby,</b> säteriegendom i Skirö socken, Jönköpings län, i en trakt, som för sin skönhet kallats "Östra härads trädgård", omfattar 2 mtl med 125,100 kr. tax. värde (1919). Manbyggningen är ett tvåvånings stenhus med brutet tak, vackert belägen på en halfö i sjön Saljen. Riddar Bengt Tukason (omkr. 1330) var V:s, urspr. kalladt <i>Ballaby,</i> förste kände egare. På 1600-talet ingick det i Sten Bielkes friherrskap, kom sedan till släkterna Ribbing och Stuart samt har sedan 1816 som fideikommiss innehafts af släkten Bråkenhielm. Nuv. innehafvare är f. d. generallöjtnant G. A. Bråkenhielm. E. A-t. 
<b>Vallbäcken.</b> Se Insjö. 
<b>Vallbössa,</b> detsamma som vallgevär (se d. o.). 
<b>Vallda,</b> socken i Hallands län, Fjäre härad. 5,255 har. 1,444 inv. (1919). V. bildar med Släp ett till Vallda säteri patronellt pastorat i Göteborgs stift, Fjäre och Viske kontrakt. 
<b>Wallden.</b> 1. Jonas Adolf W., tidningsutgifvare, f. 3 Jan. 1807 i Arbrå socken i Hälsingland, d 12 febr. 1872 i Stockholm, kom fjortonårig på handelskontor i Gäfle och upptogs 1826 i det af hans två äldre bröder poliskammarnotarien Anders Reinhold W. och grosshandlaren Abraham W. ingångna bolaget för utgifning af tidningen "Stockholms dagblad" (se d. o., sp. 10) samt blef 1834, sedan bägge bröderna aflidit, ansvarig utgifvare och kort därefter ensam egare af nämnda tidning. W. lyckades genom energi och god blick för allmänhetens nyhetsintresse inom kort upparbeta den tidigare relativt föga bemärkta tidningen till en vinstgifvande och väl skött annons- och nyhetstidning, men undvek konsekvent att intaga någon starkare prononcerad ställning i dagspolitikens strider (se vidare Stockholms dagblad). 1848-50 förlade W. äfven tidningen "Aftonposten" i Stockholm. Han inköpte 1858 godset Hakunge i Roslagen och vidtog där betydande jordförbättrings- och byggnadsarbeten. 1869 afgick han från ledningen af sin tidning och sålde den åt sonen Vilhelm W. (se W. 2). 
2. John Vilhelm Elis W., den föregåendes son, tidningsutgifvare, riksdagsman, f. 17 sept. 1836 i Stockholm, d. där 18 maj 1906, blef student i Uppsala 1853, aflade 1857 examen till K. 
page_number=252, index= - Vallden, 2. John Vilhelm Elis - Valldrängskåren - Valle - Valle, Pietro della - Valle, Marques de - Valle, Ernest - Valleberga 
M:ts kansli, ingick s. å. i Civildepartementet och Krigskollegium samt 1860 i Statskontoret och fortfor att tjänstgöra i dessa verk till 1866, då han förordnades att i Civildepartementet biträda vid de kommunala ärendenas beredning och expediering. Han biträdde äfven 1868 års riksdags lagutskott med att uppsätta dess vidlyftiga betänkande öfver en mängd då väckta motioner rörande ändringar i kommunallagarna. 1869 afbröt W. sin tjänstemannabana, inköpte af sin fader "Stockholms dagblad" (jämte tryckeri) samt var 1869-84 tidningens ansvarige utgifvare och redaktör samt från 1878 verkställande direktör i "Stockholms dagblads" då bildade aktiebolag, hvarefter han bosatte sig på sitt fäderneärfda gods Hakunge. 16 okt. 1901-31 okt. 1904 innehade W. som hufvudredaktör och tidningsbolagets verkställande direktör ånyo tidningens ledning. W. var vid riksdagarna 1872-75, 1887 (maj-riksdagen) och 1891-93 representant för Stockholms stad i Andra kammaren. 1893 invaldes han af Stockholms stadsfullmäktige i Första kammaren, där han sedan till sin död representerade Stockholms stad. Hans oenighet i tullfrågan med kammarmajoriteten gjorde, att han jämförelsevis föga anlitades i utskottsarbete; dock var han 1901 led. af försvarsutskottet och tillhörde vid 1905 års båda urtima riksdagar särskilda utskottet för behandling af de frågor, som sammanhängde med unionsupplösningen. W. var äfven framstående kommunalman och tillhörde 1869-75 och 1885-1900 Stockholms stadsfullmäktige, där han innehade flera inflytelserika platser i nämnder och utskott. W:s samvetsgrannhet och saklighet togos ofta i anspråk i kungliga kommitteer, såsom riksbyggnadskommitten 1883, pensionskommitteer 1891 och 1899 samt teaterkommitten 1897. Han var sedan 1899 led. af konsortiet för k. teaterbyggnaden och ordf. i Nationalmusei nämnd. - Som politiker var W. till sin läggning moderat och framträdde särskildt under den stora tullstridens dagar som en bland frihandelssystemets öfvertygelsetrognaste, skickligaste och ihärdigaste förfäktare. Inom Första kammarens frihandelsvänliga minoritet var han dess sammanhållande kraft. Som publicist kännetecknades han af saklighet och urbanitet, och det var genom honom och de förbindelser han knöt inom den politiska och ämbetsmannavärlden, som Stockholms dagblad från ett nyhets- och annonsblad blef en inflytelserik stor politisk tidning (se därom närmare Stockholms dagblad). - W. utgaf "Samling af kongl. bref och resolutioner rörande tillämpningen af de nya kommunalförordningarne" (2 hftn, 1866—69), <i>Tyskland, Frankrike och Sverige</i> (1871), <i>Försvarsfrågan och dess öden sedan år 1860</i> (1877) samt <i>Huru många och hvilka kategorier af Sveriges jordbrukare kunna tänkas få någon fördel af tullar å hvete och råg?</i> (1887). Dessutom skref han en stor mängd ledande artiklar i "Stockholms dagblad", särskildt i politiska, kommunala och ekonomiska ämnen. 1-2. (V. S-g.) 
<b>Valldrängskåren.</b> Se Ingenjörtrupper, sp. 641. 
<b>Valle,</b> härad och socken under V. pastorat i Aust-Agder fylke (före 1919 Nedenes amt), Sätesdalen, Norge. 733,42 kvkm. (hela pastoratet 2,849,81 kvkm.) med 1,030 inv. (hela pastoratet 2,353 inv.). Skogshandtering och boskapsskötsel. K. G. G. 
<b>Valle,</b> Pietro della, en af de bäste reseskildrarna under 1600-talet, f. 1586 i Rom, d. där 1652, tillhörde en adlig familj, som gett Rom två påfvar, och delade sin ungdomstid mellan studier och krigstjänst. Han deltog i strider mot morerna i Nord-Afrika, men blef äfven medlem af den romerska akademien "Umoristi". Efter mer än ett års vistelse i Konstantinopel, där han förvärfvade god kunskap i turkiska och någon kännedom i arabiska, gjorde han en pilgrimsresa till Heliga landet 1616 samt färdades därefter till Bagdad, där han gifte sig med en nestoriansk kvinna från Mardin, och därifrån till Persien, där han mottogs som gäst vid Schah Abbas' hof och erhöll åtskilliga uppdrag af politisk beskaffenhet. 1623 for han till Surat i Indien, vistades där nära 2 år och återvände 1625 öfver Maskat, Bassora, Aleppo, Antiokia och Cypern till Rom, där han i mars 1626 mottogs med stora hedersbetygelser och af påfven Urban VIII utnämndes till kammarherre. Hans reseberättelse (54 bref; öfv. till fr. 1661-63, eng. 1665 och ty. 1674) utgafs dels af honom själf, dels af hans söner i 4 bd 1650-63. Den är något långtrådig och retorisk, men klar och exakt, grundad på fakta och mycket instruktiv, så att den ännu eger högt värde. 
<b>Valle,</b> Marques de, pseudonym. Se Navarrete, Ramon de, sp. 629. 
<b>Valle,</b> Ernest, fransk politiker, f. 1845 i Avize, dep. Marne, egnade sig åt advokatyrket, blef 1889 led. af deputeradekammaren och gjorde sig där bemärkt som föredragare (<i>rapporteur general</i>) för den af kammaren 1892 tillsatta undersökningskommissionen rörande Panamaaffären (se Frankrike, sp. 1169-70). V. var 1898 understatssekreterare i inrikesministeriet i Brissons ministär, blef s. å. senator och var 1902-05 justitieminister i ministären Combes. Som sådan utfärdade han 1904 en order om aflägsnande af alla krucifix och andra religiösa symboler från Frankrikes domstolslokaler. Han främjade s. å. beviljandet af den nya revision i Dreyfusaffären, som två år senare ledde till, att domen i Rennes upphäfdes (se Dreyfusprocesssen, sp. 853). V. S-g. 
<b>Valleberga</b>. 1. Socken i Kristianstads län, Ingelstads härad. 2,037 har. 1,278 inv. (1919). Annex till Ingelstorp, Lunds stift, Ingelstads kontrakt. Den ursprungliga kyrkan, byggd af kalksten i form af en rundhuskyrka med kvadratiskt tunnhvälfdt kor och halfkupolhvälfd apsis, härstammar från tiden närmast omkr. 1200 och ansluter sig i sin konstruktion närmast till den danska rundkyrkotypen, sådan den framträder i Bjernede (Själland; se Bjernede med fig.). Invändigt utbyggdes från den nära cirkelrunda yttermuren fyra rätvinkliga pelare, hvarigenom interiörens planform blef ett grekiskt kors. Mellan de stora pelarna spändes halfcirkelformìga tunnhvalf, som ännu 
page_number=253, index= - Valleberga - Valle d’Aran - Valle de Baztan - Vallee d’Aspe - Vallee, De la - Vallee des Dappes - Vallee des Ormonts - Vallee d’Ossau - Walleen, Karl Johan - Valle härad - Valle Inclan y Montenegro, Ramon del 
kvarstå, medan korsmidtens ursprungliga hvälfning under ett senare skede af medeltiden ersatts med ett tegelmuradt krysshvalf. Den säkerligen i försvarsändamål anlagda öfre våningen nedrefs omkr. 1790, men ännu kvarstående tecken tyda på, att öfver rundhusets korsmidt rest sig ett i plan kvadratiskt torn. Vid den förändring, som på 1790-talet vidtogs, försågs rundhuset med tre korsarmar, hvilka förenades med midtrummet genom nedrifning af de mellan pelarna liggande delarna af rundmuren. Korsarmarna täcktes med tälttak, och öfver korsmidten sattes en låg kupolartad uppbyggnad (se fig. 1). Kyrkan restaurerades 1908—10, hvarvid 1790-talets korsarmar nedrefvos, rundhuset frilades, lagades och apterades som kor till en västerut tillbyggd tunnhvälfd långhuskyrka, som vid sin norra sida har ett högt klocktorn (se fig. 2). På kyrkogården reser sig ännu en fritt liggande, på 1400-talet uppförd fyrsidig kastal (se d. o.), hvilken jämte sitt syfte såsom försvarsverk ända till år 1910 tjänat såsom klocktorn (se fig. 1 o. 2). Jfr T. Wåhlin, "Valleberga kyrka" (i "Kult och konst" 1907), och H. Frölen, "Nordens befästa rundkyrkor" (1911). — 2. Stor by i Ekeby socken, Malmöhus län, där större delen af arbetarna vid Skrombergaverken har sina egna-hem. 1. T. W—n. Fig. 1. Valleberga kyrka före ombyggnaden1908—10. T. h. den fritt liggande kastalen. 
Fig. 2. Valleberga kyrka efter om-och tillbyggnaden 1908—10, sedd från sydväst.(I kyrkans östra ända ses den frilagda och till korapterade ursprungliga rundhus-kyrkan.) 
<b>Valle d'Aran</b> [vall darã'], dal. Se Aran. 
<b>Valle de Baztan</b> [va'lje de bathta'n]. Se Baztandalen. 
<b>Vallee d'Aspe</b> [-lē da'sp]. Se Aspe. 
<b>Vallee</b> [-lē], De la. Se De la Vallee. 
<b>Vallee des Dappes</b> [-lē dä da'pp]. Se Dappenthal. 
<b>Vallee des Ormonts</b> [-lē däṡ årmå']. Se Ormontdalen. 
<b>Vallee d'Ossau</b>[-lē dåsså]. Se Ossau. 
<b>Walleen</b> [-lēn], Karl Johan, friherre, finsk ämbetsman, f. 5 sept. 1781, d. 21 mars 1867 på villa Hagasund vid Helsingfors, blef 1795 student i Åbo, 1796 auskultant och 1809 sekreterare i Åbo hofrätt, kallades s. å. till Petersburg för att biträda vid finska ärendenas föredragning hos kejsaren samt utsågs 1811 till led. i den nyorganiserade Kommitten för finska ärendena i Petersburg, hvarjämte han handhade andra ämbetsvärf. W. återvände 1816 till Finland som landshöfding i Viborg, adlades s. å., blef 1820 chef för kansliexpeditionen i kejserl. senaten och var 1822—54 prokurator i senaten, erhöll därunder geheimeråds titel (1832) och fick vid sin afgång friherrlig värdighet. Som prokurator uttalade han sig 1827 mot det ifrågasatta afskiljandet af några karelska socknar från storfurstendömet, hvarefter projektet förföll. Sedan 1835 var han ordf. i den s. k. lagkommissionen, som hade i uppdrag att utarbeta ett "Systematiskt sammandrag af gällande stadganden rörande Finlands lagskipning och civila administration". Som frukter af kommissionens arbete utkommo 1855—58 <i>Samling af de i storfurstendömet Finland gällande och intill år 1855 utkomne författningar, hvilka ändra eller förklara landets allmänna lag</i> (2 dlr i kronologisk uppställning) och <i>Förslag till ekonomi- och politilag för storfurstendömet Finland</i> (3 dlr), hvarje del med ett band bilagor, i systematisk uppställning. 1840 promoverades han till juris hedersdoktor. W. deltog i finska konstföreningens grundläggning och var dess förste ordf. 1846—49. Han författade <i>Valerie eller Gustaf Linars bref till Ernst G. Öfversättning</i> (i 2 dlr, 1816). En styf- och adoptivson till honom var ministerstatssekreteraren friherre Stjernvall-Walleen (se denne). M. G. S. 
<b>Valle härad,</b> i Skaraborgs län, ingår i Skånings, Vilske och Valle domsaga, Skånings och Valle härads tingslag samt Skara fögderi och omfattar socknarna Norra Ving, Stenum, Skärf, Skarke, Eggby, Istrum, Öglunda, Norra Lundby, Häggum, Bolnm. 23,189 har. 5,426 inv. (1919). 
<b>Valle Inclan y Montenegro</b> [va'lje i måntene'grå], Ramon del, spansk skald, dramatiker och romanförfattare, f. 1870 i Galicien, vistades ett par år i Syd-Amerika och började vid återkomsten litterär verksamhet, som åtminstone till en början visade påverkan af Chateaubriand och Barbey d'Aurevilly, under det att han snart uteslutande inspirerades af sitt temperament och sin ras. V. är en skrupulös tecknare af det keltiska folket på Spaniens nordkust, och han har i en serie romaner skildrat karlistkriget 1872—74. Hans stil är elegant och koncis, och han räknas till de förnämste nutida spanske diktarna på vers och prosa. Af hans till ett tjugutal uppgående arbeten må nämnas romanerna <i>Soneta de estio, Flor de santidad, Romances de lobos,</i> romantisk dialogroman, <i>Los cruzados de la causa,</i> den första karlistkrigsromanen, <i>El resplandor de la hoguera</i> och <i>La lampara maravillosa</i> samt dialogromanen <i>Aguila de blason.</i> Dramatiska arbeten på vers äro <i>El marques de Bradomin, Voces de gesta</i> och <i>Cuento de Abril</i> 
page_number=254, index= - Valle Inclan y Montenegro, Ramon del - Vallejo - Vallejos, Jose Joaquin - Vallekilde - Vallen (Wallen) - Wallen, Gustaf Teodor - Wallen, Axel Vilhelm - Wallenberg, släkt - Wallenberg, 1. Jakob 
och på prosa <i>La marquesa Rosalinda</i> och <i>El embrujador.</i> Se "Mercure de France" 16 mars 1914. Ad. H—n. 
<b>Vallejo</b> [väle͡i[h]å͡u], stad i nordamerikanska staten Kalifornien, belägen vid San Franciscovikens nordligaste del, San Pabloviken. 7,965 inv. (1900). Den ligger i Napa valley, ett af statens yppersta fruktodìingsområden. Export af torkad frukt och hvete. Kvicksilfver utvinnes i grannskapet. V. var på 1850-talet statens hufvudstad och var ännu 1871 den tredje i ordningen, men har sedan mist sin betydelse. A. N—d. 
<b>Vallejos</b> [valje'chås], Jose Joaquin, chilensk författare och politiker, f. 1809 i Copiapo, d. 1858, skref under pseudonymen Jotabeche en rad sedeskildringar, som förvärfvade honom rykte. Starkt påverkad af Larra är <i>Coleccion de articulos de Jotabeche,</i> som intar ett hedersrum inom den sydamerikanska litteraturen, och hans <i>La gallina ponedora, o los huevos,</i> ett våldsamt angrepp på hans politiska motståndare, väckte genom satirens skärpa stormande bifall och motangrepp. Ad. H—n. 
<b>Vallekilde</b> [-kille], dansk folkhögskola i Odsherred i norra Själland, grundlades 1865 af E. Trier (se denne). E. Ebg. 
<b>Vallen</b> (Wallen), gods i Voxtorps socken, Hallands län, 1,5 km. n. ö. om Voxtorps kyrka och 8 km. ö. om Vallberga station vid Västkustbanan, invid Smedjeån, en biflod fr. v. till Lagan, och den lilla insjön Vallsjön omfattar 12 1/3 mtl, med en areal af omkr. 7,900 tld, hvaraf omkr. 2,700 tld åker och omkr. 5,200 tld skog. Tax.-v. 887,400 kr. (1920). Corps-de-logiset, ett tvåvånings stenhus med två flyglar, ligger på en i sjön utskjutande udde skildt från omgifningen genom en djup och bred, på sidorna terrasserad vallgraf, förr vattenfylld, nu gräsbevuxen. Det från medeltiden stammande slottet, brändt af snapphanarna 1676 och i grund härjadt af eld 1801, fick sitt nuv. skick genom hofjägmästaren O. W. Burenskiöld i början af 1800-talet. Endast nedre våningen af fasaden mot sjön samt flyglarna återstå af det forna V., men dess inre bär prägel af medeltida ursprung. V:s första kända egare voro bröderna Åke (1419) och Povel (1425) Laxmand. Vid den senares rike och mäktige sonson Povels död köptes V. af Henrik Krummedige (se Krummedige 3), intogs och härjades 1507 af svenskarna under Åke Tott (se Tott 9), återtogs 1508 af Krummedige, som lät befästa V. med vallar, murar och torn. Det tillhörde sedan de danska ätterna Bilde, Brock, Skiel (Skeel) och Gyllenstierne, köptes 1654 af sedermera landshöfdingen M. Durell och kom genom arf till livländska släkten Meck och svenska släkten Burenskiöld samt 1830 genom gifte till släkten Carlheim-Gyllenskiöld. Nuv. egare af hufvudgården är B. Carlheim-Gyllenskiöld, som jämte syskonen eger det underlydande arrendegodset och skogarna. 
<b>Wallen,</b> Gustaf Teodor, målare och skulptör, f. 14 dec. 1860 i Stockholm, blef elev vid Konstakademien 1879 och erhöll 1887 k. medaljen för oljemålningen <i>Hafsstrand vid Kivik.</i> Vid skandinaviska utställningen i Köpenhamn 1888 utställde han <i>I byskolan.</i> Med svenska statens resestipendium för 3 år studerade han i Paris å Academie Julien, målade 1889 i Concarneau i Bretagne <i>En sörjande familj vid ett barns dödsbädd</i> ("La maison mortuaire"), som erhöll 3:e medalj på salongen i Paris 1892 och köptes af franska staten. W. fortsatte sina studier i Madrid och Italien. Bland hans målningar äro <i>Bygata i Bretagne</i> (utst. 1893), <i>Fiskarbåtar på utfärd</i> (utst. 1896), <i>Capriblommor, Vinloggia, Vid kajen i Marstrand</i> (utst. 1899), <i>Själfporträtt</i> (utst. 1900) samt akvareller och teckningar. Som skulptör har han bl. a. utfört <i>Ivonne,</i> bretagnisk flicka, drifven i koppar 1894 (Nationalmuseum), <i>Allhelgonadag</i> (1896), <i>S:t Göran</i> (porthandtag i brons å hufvudentren i Konstakademiens nybyggnad), porthandtag i Konstnärshuset m. m. W. är numera bosatt i Leksand. K. W—n. (G—g N.) 
<b>Wallen,</b> Axel Vilhelm, hydrograf, meteorolog, f. 27 juli 1877 i Göteborg, blef student 1895, filos. kandidat 1898, licentiat 1905, doktor 1906 och docent i hydrografi s. å., allt i Uppsala. Då 1907 en särskild hydrografisk byrå (se d. o.) för undersökning af Sveriges färskvatten inrättades, kallades W. till dennas förste föreståndare. Sedan Hydrografiska byrån 1918 sammanslagits med förutvarande Meteorologiska centralanstalten (se d. o.) till Statens meteorologisk-hydrografiska anstalt, utnämndes W. s. å. till öfverdirektör och chef för den utvidgade nya anstalten. W. har inlagt energiskt och framgångsrikt arbete på organiserandet och utförandet af de färskvattenshydrografiska undersökningarna i vårt land samt författat ett stort antal afhandlingar och uppsatser af företrädesvis hydrografiskt och meteorologiskt innehåll. Bland dessa må särskildt nämnas <i>Regime hydrologique du Dalelf</i> (1906), <i>Vänerns vattenståndsvariationer</i> (1910), <i>Fleråriga variationer hos vattenståndet i Mälaren, nederbörden i Upsala och lufttemperaturen i Stockholm</i> (1913), <i>Sur la correlation entre les recoltes et les variations de la temperature et de l'eau tombee en Suede</i> (1917) m. fl. Genom de af W. och hans medarbetare utförda undersökningarna öfver de lagbundna variationerna i Vänerns och andra vattendrags vattenstånd har utväg öppnats att en längre tid i förväg ställa i de stora hufvuddragen riktiga prognoser öfver vattenståndet i våra älfvar och öfver nederbörden, och genom sitt sist nämnda arbete har han fört undersökningarna öfver sambandet mellan de viktigaste klimatologiska faktorerna och skörderesultaten i vårt land ett viktigt steg framåt. — W. är led. af Landtbruksakad. (1914) och af Ingenjörsvetenskapsakad. (1919). A. G—n. 
<b>Wallenberg,</b> svensk släkt, hvars äldste kände stamfader, rusthållaren Per Hansson i Hertsberga, Skärkinds socken, Östergötland, lefde i slutet af 1600-talet. Hans son, Jakob (f. 1699, d. 1758), slutligen kronolänsman, antog namnet Wallberg, hvilket af hans söner ändrades till Wallenberg. 
1. Jakob W., son till ofvan nämnde Jakob Wallberg, humoristisk reseskildrare, dramatiker, f. i mars 1746 i Viby socken, Östergötland, d. 25 aug. 1778 i Mönsterås, genomgick Linköpings gymnasium, där hans flit och kunskaper väl vitsordades, men där hans ystra lynne också gaf sig luft i ett "mindre stadgadt uppförande, dock utan svårare förseelser". 1763 blef han student i Uppsala, hvarest han lefde ett både gladt och 
page_number=255, index= - Wallenberg, 1. Jakob - Wallenberg, 2. Markus 
vittert lif, tills hans ekonomiska förhållanden tvungo honom att taga kondition, först i Norrköping, sedan i Västervik och till sist, 1767, i Göteborg, där han blef informator hos direktören i Ostindiska kompaniet Holtermann. Denna anställning blef af stor betydelse för hans litterära verksamhet. På sin principals bekostnad gjorde han nämligen under sommarmånaderna 1769 en resa i Danmark, Tyskland, Holland, Frankrike och England, hvarunder han nedskref en "Sanfärdig resebeskrifning, börjandes med kongl. sjö- och stapelstaden Kungsbacka, beskrifvande såvidare den bekanta och obekanta verldens märkvärdigheter, mirabilia samt underligheter" etc., liksom han äfven från denna färd sände ett par korrespondensartiklar till tidningen "Göteborgske spionen", i hvilken han redan 1767 låtit offentliggöra fragment ur sin ofullbordade hjältedikt <i>Viborgska smällen.</i> Och det var på Holtermanns förord, som han 1769 ordinerades till skeppspräst å Ostindiska kompaniets fartyg "Finland", med hvilket han företog tre resor: 1769—71, 1772 och 1774. På den första af dessa var det han skref sin berömda reseskildring "Min son på galejan". Just då han stod i begrepp att företaga sin fjärde ostindiska resa, utnämndes han 1777 till kyrkoherde i Mönsterås, en plats, som han tillträdde 1 maj 1778. S. å. hade hans bibliska drama, <i>Susanna</i> (uppf. i Stockholm 51 ggr 1779—1818), blifvit tryckt i Göteborgs Vet. o. vitt. samh:s handlingar (det hade vunnit detta samfunds pris). Denna "dram", som, fastän icke regelrätt, närmast hållits i fransk klassisk smak, men under påverkan af känslosam engelsk borgerlig dramatik, utmärkes för enkel plan och liflig dialog, skrifven på välljudande alexandriner. Det var det enda arbete af W., som under författarens lifstid trycktes under hans namn. Hans ypperliga reseskildring <i>Min son på galejan,</i> om hvilken han själf skrifver till sin vän Lindblom (sedermera ärkebiskopen), att den var "singulier och ridicule", att den "admirerades af alla, den stadiga ålderdomen undantagen", samt att dess "ton var ny" och att "den vore komplett, om inte författaren vore prest", blef däremot icke af honom själf utgifven i tryck, antagligen just på grund af författarens egenskap af präst. Först 1781 ombesörjde man en upplaga af "Min son på galejan", och <i>Sannfärdig resebeskrifning,</i> i hvilken upplaga likväl flera förändringar och uteslutningar äro företagna. W. framträder i "Min son på galejan" som en af våra yppersta humorister och såsom en frisk, älskvärd prosaförfattare. Han efterbildar först skämtsamt Linnes reseskildringar, men skapar snart själf en poetisk humoristisk resestil. Han är arftagare af Dalins lätta prosa, i synnerhet sådan denna framträder i Dalins glada resebref o. d., och han är tillika lärjunge af Holberg samt, enl. E. Wrangel (i "Till belysning af J. W:s mästerverk Min son på Galejan", i "En bok om Östergötland", 1915) af L. Sterne, hvad humorn beträffar, men framför allt är han sig själf: en egendomlig, originell, gladlynt och godsint personlighet med praktisk uppfattning och öppen blick. Den, som läser hans reseskildringar i tanke att där finna några "decouverter eller intressante afhandlingar öfver främmande länder", den blir — såsom fallet var med en lärd kritiker på 1700-talet — besviken i sin väntan, ty W:s afsikt har icke varit att täfla med vetenskapliga resebeskrifvare eller skildrare af etnografiska märkligheter. Han är snarare en gladlynt korrespondent, som för sig själf och sina vänner tecknar till minnes, hvad karakteristiskt som möter honom på hans resa, mindre ur synpunkten att rikta vetandet än att roa och muntra. Och dock lämna hans ofta ypperliga, slående skildringar af folkslagens seder och bruk, af naturförhållanden och naturscenerier, intryck, som, tack vare den lifliga, karakteristiska framställningen, bränna sig in i minnet. Han anslår gärna i sin framställning en enkel, naturlig, ledig, ofta rent af familjär ton och skräder icke orden, liksom han icke, lika litet som Holberg eller Swift, drar sig för att krydda skildringen med grofkorniga cynismer, som dock, nogare sedt, äro rätt oskyldiga, och till försvar för hvilka han skrifvit ett mycket roligt kapitel (XIV i "Min son på galejan"). I prosan äro ofta inströdda förträffliga visor. Namnet "Min son på galejan" antyder bokens tendens. Det är hämtadt från det kända stället i Molieres "Les fourberies de Scapin", där gubben Geronte klagar: "Que diable alloit-il faire dans cette galere". W:s mening är, att det strängt taget är onödigt att resa, ty borta är bra, men hemma är bäst, eller, som det heter hos honom: "Sverige — säger jag till slut —Är det bästa Gud har skapat.Om jag vetat det förutHade jag ej utåt gapat".Men W:s kärlek till fäderneslandet hindrar honom icke att ha ögat öppet för hvad som från utlandet kan vara värdt att efterbilda här hemma, och ofta framträda sunda, praktiska reflexioner i hans resebeskrifningar. F. ö. röja hans skildringar en frisinnad, fördragsam och intelligent personlighet, en äkta "upplysningstidens" man, som dock ej affekterar lärdom, utan förklarar, att "han studerat smaken hos sin samtid och funnit, att älskvärda galenskaper behaga mer än den allra sundaste visdom: är alltså för mycket klok till att vara klok". Men icke blott sin samtid har W. behagat; hans "Min son på galejan" har, tack vare den enkla, naturliga, rakt på sak gående framställningen, bevarat sin popularitet och trotsat tidernas skiftande smak. W:s prosaskrifter äro utgifna efter de ursprungliga handskrifterna af A. Ahnfelt 1881 och "Min son på galejan" senast 1904, i Bonniers bibliotek "Svenska klassiker", med inledningsessay af O. Levertin. Se biogr. af E. Meyer i "Svenska Parnassen", I (1888), A. Ahnfelt i "Nektar och gift" (1881), Goijer i "Personhistorisk tidskrift'' (V) och Levertin i "Essayer", I. 
2. Markus W., den föregåendes brorson, biskop, öfversättare, f. 25 juni 1774 i Linköping, d. där 22 sept. 1833, blef student i Uppsala 1790, 
page_number=256, index= - Wallenberg, 2. Markus - Wallenberg, 3. Andre Oskar 
filos. doktor 1797, s. å. juris utriusque kandidat och 1800 docent i romersk vältalighet. Sistnämnda år måste han, såsom deltagare i det af G. A. Silverstolpe (se denne) föranstaltade "musik-uppträdet", lämna Uppsala och begaf sig då till Lund. Han blef 1802 konsistorienotarie i Linköping och 1805 lektor i grekiska vid gymnasium där, prästvigdes 1817, fick s. å. Landeryds prebende och vardt 1818 teol. doktor. W. utnämndes 1819 till biskop i Linköpings stift. Han bevistade riksdagarna 1823 och 1828—30. W. var afhållen för sitt redbara och flärdfria väsen. Hans metriska öfv. af Homeros' "Ilias" (1814—15) och "Odysseia" (1819—21) äro lediga, men sakna originalens poetiska doft. 
A. O. Wallenberg. Efteroljemålning af U. Troili. 3. Andre Oskar W., den föregåendes son, bankman, politiker, kommunalman, publicist, f. 19 nov. 1816 i Linköping, d. 12 jan. 1886 i Stockholm, fick sin skolbildning i Linköpings trivialskola och gymnasium 1825—32, gjorde sistn. år som jungman en resa till Västindien och blef efter återkomsten sjökadett, aflade sjöofficersexamen i Karlskrona 1835, tjänstgjorde därefter ett par år som matros på nordamerikanska kofferdifartyg och blef 1837 officer i k. svenska flottan. Han utgick 1841, med permission, som förste styrman med E. A. Oxehufvuds expedition till La Platastaterna, men lämnade den illa ledda och därför sedermera helt misslyckade expeditionen redan i Lissabon och tillbragte ett år i Spanien och Frankrike, bl. a. en termin som student (för språkstudier) i Grenoble samt en längre tid i Brest för att lära känna dess örlogsvarf och verkstäder. Efter hemkomsten förde W. 1846—47 som kapten den första svenska propellerbåten ("Linköping"), tog anställning hos rederifirman Loven & c:o, återinkallades 1848 i militär tjänstgöring samt gick 1849 som frivillig i dansk örlogstjänst under blockaden af tyska kusterna. Under dessa år intresserade sig W. lifligt äfven för politiska frågor, knöt förbindelser i riksdagskretsar och deltog 1848—51 i utgifningen af tidningen "Bore" (se d. o.). Kommenderad 1850 till Sundsvall som chef för ett båtsmanskompani, började han definitivt sysselsätta sig med affärer. Han blef borgare i Sundsvall och tog i maj 1851 som premiärlöjtnant afsked från krigstjänsten. 1855 bosatte han sig i Stockholm. 
Det var åt skeppsbyggnad och rederirörelse W. egnade sin första affärsverksamhet, 1855 deltog han i grundandet af filialbanker i Sundsvall och Hudiksvall och beträdde därmed som Sundsvallsbankens förste chef den bana, där han skulle göra sin egentliga lifsgärning. Vid denna tidpunkt begynte man i utlandet (särskildt i Frankrike) skapa moderna affärsbanker med uppgift att samla och förränta det sparade kapitalet samt göra detta fruktbärande för näringslifvets behof. W. insåg betydelsen häraf och blef banbrytaren i Sverige på detta område. Själf säger han sig redan under sin vistelse i Förenta staterna, vid tiden för den stora bankkraschen 1837, ha lärt, "huru banker icke böra skötas". Så mycket riktigare fann han grundtankarna i stadgarna för den vid hans hemkomst under bildning varande sedelutgifvande Östgötabanken i Linköping. 1852 sökte han i Stockholm bilda en filialbank, hvarå emellertid sanktion vägrades "på grund af riksbankens närhet". Framgången af hans norrländska företag ledde honom att söka större fält för sin verksamhet. 1856 utfärdade han inbjudning till teckning af lotter med solidarisk ansvarighet i en sedelutgifvande bank i Stockholm. Kapitalet, 1 mill. rdr, fulltecknades på två dagar, och den af W. bildade kreditanstalten, Stockholms enskilda bank (se d. o.), fick oktroj 1 juli 1856 för 10 år, räknadt från 1 sept. s. å. W. förblef ända till sin död dess verkställande direktör och nästan enväldige ledare. Som sådan har han förtjänsten och äran af de genomgripande reformer på bankväsendets område, för hvilka denna bank gått i spetsen. Här må nämnas endast utvecklingen af depositions- samt upp- och afskrifningsrörelserna, hvarigenom åt banken tryggades ett säkrare penningtillflöde, diskonteringen af affärsväxlar, som gjorde banken i vida högre grad än förut till en affärsförbindelsernas förmedlare, samt införandet af postremissväxlar (se Växel) såsom bekvämt medel för likvider. Med riktig känsla för vikten af bankinstitutens solidaritet ingrep W. jämte dåvarande finansministern J. A. Gripenstedt kraftigt under 1857 års svåra finanskris för att rädda Skånes enskilda bank. I bildandet af Skandinaviska kreditaktiebolaget (se d. o.) tog W. verksamt del och genomdref (emot Tietgen), att denna bank fick sitt hufvudkontor i Göteborg (i st. f. i Köpenhamn). Ifrigt arbetade han för att skapa en inhemsk obligationsmarknad till placering af de svenska statspapperen att så begränsa skuldsättningen i utlandet. Det s. k. banksyndikatet ("de enskilda bankernas syndikat i Stockholm"), ur hvilket sedermera Svenska bankföreningen framgått, tillkom 1880 väsentligen på W:s initiativ. I tidens bankpolitiska diskussioner tog han liflig del, särskildt till värnande af de enskilda bankernas sedelutgifningsrätt. K. kung. om enskilda banker af 20 maj 1864 och lagen för enskilda banker af 12 juni 1874 voro, i den form de slutligen erhöllo, till väsentlig del frukter af W:s arbete. Under sitt arbete på olika områden råkade W. emellanåt i skarp konflikt med riksbanksintresset, särskildt då Riksbanken stod under A. V. Dufwas ledning, hvaraf han och hans bank fingo röna allvarlig känning under 1878 års kris. — Samtidigt som W. sålunda i mycket var en bankväsendets nydanare, ingrep han betydelsefullt på myntväsendets närliggande område. Han var en af de förste konsekvente ifrarna för guldmyntfotens införande i Sverige, och han såg detta sträfvande krönas med framgång, hvaremot hans yrkande på karolinen (a 10 francs) som enhet (se Karolin, sp. 1119—20) icke trängde igenom. På den stora myntkongressen i Paris 1867, där W. var Sveriges officiella ombud, gjorde han sig bemärkt bl. a. 
page_number=257, index= - Wallenberg, 3. Andre Oskar - Wallenberg, 4. Knut Agaton 
genom ett med bifall mottaget förslag, att alla stater skulle enas om samma legering i guldmynten (90 proc. rent guld, 10 proc. koppar). 
Vid sidan af sin ledande bankmannaverksamhet deltog W. på flera områden af det praktiska affärslifvet. Rederinäringen låg honom från ungdomsåren om hjärtat; han stiftade ångfartygs-a.-b. Transit och Union samt var delegare i åtskilliga segelfartyg. Mindre intresserade han sig för industrien. För att rädda sin banks fordringar ingrep han (1878—79) i Hofors' och Hammarbyverkens konkurs (se Hofors), ett ingripande, som på sin tid väckte våldsam polemik. Af liknande anledning öfvertog han senare ledningen af Halmstad-Nässjö järnväg (se d. o.). 
W:s rastlösa verksamhetslust beredde honom en framskjuten plats äfven i det politiska lifvet. 1853 valdes han till Sundsvalls representant i borgarståndet, hvaraf han sedan alltjämt var medlem utom vid sista ståndsriksdagen (1865—66), då hans redan skedda val för Stockholm upphäfdes, emedan något för kort tid förflutit, sedan han vunnit burskap i hufvudstaden. Efter representationsreformens genomförande och till sin död (1867—86) satt han i Första kammaren, invald af Stockholms stad. Inom borgarståndet hörde W. till den liberala gruppen, arbetade för den nya riksdagsordningen samt tog en intresserad, men klokt måttfull del i de danskvänliga opinionsyttringarna 1864. I Första kammaren åter kom han särskildt genom sin motsättning till landtmannapartiet (speciellt i frågor rörande sjöförsvaret samt ang. Riksbankens ställning) att utveckla sig i konservativ riktning, men mångsidigheten i hans intressen och hans ifver för nya, en sund praktisk utveckling gagnande uppslag hindrade honom att strängt binda sig vid något parti. Som riksdagsman hörde han icke blott till de mest bemärkte talarna, utan ock till de flitigaste motionärerna. Bestämd motståndare till riksdagens allmakt, sökte han stärka regeringens ställning genom att arbeta för statsministerämbetets införande. Bland de förslag han i riksdagen framlade kunna f. ö. nämnas: om metersystemets införande, om upphäfvande af tvångskursen å Riksbankens sedlar enl. § 72 R. F., ändringar i Riksbankens lagar och reglemente i syfte att upphäfva riksdagens envälde öfver Riksbanken och att betrygga kontinuiteten i dennas förvaltning, införande af ouppsägbara (4 proc.) obligationer som typ för svenska statslån, om inteckningsrätt i järnväg (1878), om förordning ang. handels-register (1881), framställning om ny lagstiftning rörande bankaktiebolag och kreditanstalter (1884-85) samt ang. ny aktiebolagslag (1885), reformer i utsöknings- och konkurslagen, införande af öppen omröstning i riksdagen, bestämmande af ogift kvinnas myndighetsålder till 21 år och utvidgning af gift kvinnas rätt att själfständigt råda öfver ärfd och förvärfd egendom, inrättande af en pensionsfond för svenskt sjöfolk m. m. — I Stockholms kommunala lif deltog W. flitigt som stadsfullmäktig (sedan 1863; vice ordf. 1875—77) och led. af beredningsutskottet (1865—67 och 1881—86), han var äfven (sedan 1870) ordf. i handels- och sjöfartsnämnden. 
För att befordra sina ideer använde W. sig flitigt af pressen; alltsedan sitt första deltagande i "Bores" utgifning var han själf en trägen författare och underhöll vidsträckta förbindelser med publicistikens män. Han stödde - både pekuniärt och med många artiklar - 1869-70 tidningen "Stockholmsposten". Nästan regelbundet en gång i veckan skref han under rubriken "Ekonomiskt" i "Aftonbladet" 1865—68, och under de senaste åren af sitt lif lämnade han många artiklar, särskildt till "Göteborgsposten". F. ö. beredde han sig, utan afseende på politiska meningsskiljaktigheter, rum för sina artiklar i just de blad, på hvilkas läsare han efter ämnenas beskaffenhet närmast afsåg att verka, så i "Dagens nyheter", "Figaro" och "Vikingen". Ämnena voro dels desamma, som voro föremål för hans verksamhet i riksdagen, dels af mera tillfällig natur och tillhörde mestadels ekonomiska områden. Äfven i utländska organ, t. ex. "Économiste francais", uppträdde W. som artikelförfattare. Året före sin död höll W. i Nationalekonomiska föreningen ett föredrag, som infördes i "Nat. ekon. fören:s förhandlingar" (1885) och särskildt trycktes som "A. O. Wallenbergs sista uttalande i bankfrågan" (1886). 
W. var en både kroppsligen och andligen ovanligt rikt utrustad personlighet, som med outtröttlig ihärdighet arbetade för sina föresätta mål. Den hänsynslösa kraft, hvarmed han gick fram, ådrog honom mycken fiendskap, hvarför också hans lifsgärning blef särdeles olika bedömd. Utan gensägelse tillhör han vår ekonomiska historias förgrundsgestalter, för det svenska näringslifvets utveckling under 1800-talets senare hälft var hans verksamhet af genomgripande betydelse. Till hugfästande af W:s minne donerade Stockholms enskilda bank 1916 (100 år efter hans födelse) medel för upprätthållande vid Handelshögskolan i Stockholm af "A. O. Wallenbergs professur i nationalekonomi och bankvetenskap". - Af W:s söner ha utom de nedan nämnde (se W. 4-6) Oskar W. (f. 1872), kapten i flottan, och Axel W. (f. 1874), ryttmästare, gjort sig bemärkta inom affärsvärlden, den förre särskildt som organisatör af Svenska tobaksmonopolet (se d. o.), den senare som verkställande direktör för Baltiska trävaru-a.-b. - Litt.: Th. Frölander, "Stockholms enskilda bank 1856—1906", K. F. Bergstedts minnesteckning öfver W. (1906), i "Svenskt biografiskt lexikon" (äfven separat utgifven), K. A. Wallenberg, "A. O. W., 1816-1886, minnen och intryck" (i "Ekonomiska studier tillägnade Marcus Wallenberg", 1914), och Helmer Key, "A. O. W., en minnesteckning" (1916). 
4. Knut Agaton W., son till W. 3, finans- och kommunalman, politiker, utrikesminister, donator, f. 19 maj 1853 i Stockholm, utnämndes efter skolstudier i hemlandet, Tyskland och Schweiz samt kofferditjänst som jungman 1874 till underlöjtnant vid k. flottan, från hvilken han 1881 tog afsked som löjtnant. 1874 invaldes han i Stockholms enskilda banks direktion, hvilken han sedermera, med undantag blott för åren 1914-17, tillhört, 1886-1911 som verkställande direktör, sedan 1917 som direktionens ordf. W. utbildade sig till bankman dels hemma under faderns ledning, dels genom praktiska studier i Frankrike samt blef vid faderns död dennes efterträdare i spetsen för Stockholms enskilda bank, hvars utveckling sedan dess på det 
page_number=258, index= - Wallenberg, 4. Knut Agaton 
närmaste sätt sammanhängt med hans och den yngre brodern Marcus W:s (se W. 6) verksamhet. Tack vare sina omfattande intressen och sina vidsträckta personliga förbindelser inom svenska och utländska affärskretsar har W. under en lång följd af år utöfvat ett särdeles betydelsefullt inflytande till befordrande af statskrediten och för utvecklingen af Sveriges materiella resurser. Under hans ledning introducerade Stockholms enskilda bank i samverkan med Credit Lyonnais svenska statens obligationer på franska penningmarknaden (från 1890). Som en slutsten vid den långa verksamheten att åt staten och enskilda industriföretag förmedla billiga lån kan det betraktas, när han jämte den danske bankmannen etatsrådet E. Glückstadt tog initiativet till skapandet af Banque des Pays du Nord i Paris (1911) och British bank of Northern commerce i London (1912) i syfte att genom dessa erhålla direkta organ för de svenska affärsförbindelserna å dessa viktiga centralpunkter. Bland allmännyttiga institutioner, som W. under denna verksamhet befordrade, förtjänar särskildt nämnas byggandet af nuv. K. teatern i Stockholm: genom en promemoria till regeringen 1889 påpekade han det äldre operahusets eldfarliga tillstånd och gaf därmed uppslaget till en ombyggnad, som blef finansierad genom ett premieobligationslån 1889 och 1893. W:s ledande ställning inom den svenska bankvärlden medförde, att de i Banque d'État de Maroc intresserade svenska bankerna 1907 insatte honom som sin representant i denna banks direktion. 1909-14 var han ordf. inom Svenska bankföreningen, 1912-14 samt från 1918 har han varit ordf. i Stockholms handelskammare. W:s intresse för en själfständig utveckling af våra förbindelser med utlandet föranledde honom att 1891 dels genom inlaga till poststyrelsen, dels genom yttrande hos Nationalekonomiska föreningen energiskt förorda en rent svensk regelbunden postförbindelse med kontinenten; detta uppslag ledde till inrättandet 1897 af Trälleborg-Sassnitz-linjen (se d. o. samt W. 5). Betydelsefullast blef hans ingripande för ett rationellt utnyttjande af de lappländska malmfyndigheterna. På uppdrag af svenska regeringen träffade han 1890 aftal med de holländske innehafvarna af The Swedish and Norwegian railway companys obligationer, hvarigenom svenska statens förvärf af banan Luleå-Gällivare samt af rätten till anläggningen Gällivare-Riksgränsen möjliggjordes; likaså förmedlade han norska statens förvärf af den på norskt territorium liggande bandelen. Tillika medverkade han för bildandet af Luossavaara-Kirunavaara a.-b. (1890) och a.-b. Gällivare malmfält (1891), hvarigenom grufdriften kunde komma i gång. Då senare von Otters ministär önskade statsinköp af malmbergen, förberedde W. jämte sin broder Markus W. ett sådant och erbjöd staten 1901 att förvärfva dessa fyndigheter för ett pris af 21,6 mill. kr. Det gynnsamma anbudet förföll emellertid, då regeringen ej ansåg tidpunkten lämplig för en proposition till riksdagen i ämnet. 
1883-1914 tillhörde W. Stockholms stadsfullmäktige, 1890-1914 stadsfullmäktiges beredningsutskott samt 1906-14 handels- och sjöfartsnämnden. Från denna mångåriga kommunala verksamhet förtjänar särskildt ihågkommas det kraftiga ingripande, hvarigenom 1911 beslutet om byggande af Stockholms stadshus efter R. Östbergs ritningar genomdrefs. Själf möjliggjorde W. detta beslut genom en donation på 1/2 mill. kr. och genom att af bankdirektören L. Fraenckel utverka en gåfva af motsvarande belopp. I den för byggnaden tillsatta stadshusnämnden har han fungerat som ordf. Af stor betydelse för hufvudstaden och dess grannsamhällen har varit W:s initiativ 1889 till skapande af Saltsjöbaden (se d. o.), hvars utveckling han sedermera lifligt befordrat - bl. a. genom donerandet af Uppenbarelsekyrkan - och anläggandet af järnvägen Stockholm (Stadsgårdshamnen)-Saltsjöbaden. 
Af Stockholms stadsfullmäktige insattes W. 1906 i riksdagens Första kammare, hvilken han tillhörde till de allmänna nyvalen 1919. Till sin allmänna läggning konservativ, skilde sig W. från den då varande majoriteten genom principiell frihandelsåskådning. Han insattes först som suppleant i statsutskottet samt var 1909-14 (A-riksdagen) led. af bankoutskottet. Vid riksdagen 1912 väckte han motion om utredning ang. förändringar i fråga om Riksbankens organisation och förvaltning, hvarvid hans syfte var att bringa under allvarlig pröfning lämpligheten af Riksbankens förändring från statsinstitution till privat centralbank; motionen bifölls af Första, men afslogs af Andra kammaren. Af den Lindmanska ministären förordnades han till medlem af 1907 års stora försvarskommitte, hvars betänkande afgafs 1910. När på grund af krisen i försvarsfrågan den Hammarskjöldska ministären bildades 17 febr. 1914, ingick W. däri som minister för utrikes ärendena. Hans personliga anseende inom och utom landet utgjorde ett betydande stöd, af särskild vikt vid den ömtåliga uppgiften att under Världskrigets första skede trygga Sveriges neutralitet och bevara ett godt förhållande till såväl stridande parter som neutrala makter. Under W:s utrikesministertid erhöll Utrikesdepartementet jämte beskicknings- och konsulatkåren betydande tillökningar af sin personal till följd af de högt stegrade nya anspråk, som krigstiden ställde på departementet. För beslutet om tobaksmonopolets genomförande sept. 1914 var W:s ingripande i Första kammarens debatt (9 sept.) af mycken betydelse. 30 mars 1917 afgick W. jämte den öfriga ministären. 
W:s lifliga intresse för det svenska näringslifvets höjande föranledde honom att genom donation af 100,000 kr. 1903 (på sin femtioårsdag) lägga grunden för en handelshögskola i Stockholm. Genom hans initiativ skapades också 1906 Handelshögskoleföreningen, som insamlat och förvaltar de tillgångar, som förverkligade Handelshögskolans öppnande 1909 och möjliggjort densammas fortsatta utveckling. 1918 gjorde W. jämte sin maka "Knut och Alice Wallenbergs stiftelse" af omkr. 25 mill. 
page_number=259, index= - Wallenberg, 4. Knut Agaton - Wallenberg, 5. Gustaf Oskar - Wallenberg, 6. Markus Laurentius - Wallenberg, Jakob - Wallenbergs stiftelse 
kr. med ändamål att tillgodose religiösa, välgörande, sociala, vetenskapliga eller andra kulturella syften samt att främja handel, industri och andra näringar inom landet - näst Nobels den största donation någon svensk man gjort. Bland W:s öfriga donationer må nämnas 100,000 kr. till uppförande af ett konserthus i Stockholm. 
W. är sedan 1883 led. af direktionen för Göta kanalverk, hedersled. af Akademien för de fria konsterna (1913) samt af K. Örlogsmannasällskapet (1914). - Biogr. af K. Hj. Lundgren (i serien "Männen för dagen", 1915). 
5. Gustaf Oskar W., den föregåendes halfbroder, affärsman och diplomat, f. 6 jan. 1863 i Stockholm, blef 1882 underlöjtnant och 1892 kapten i k. flottan, sedan han 1891 lämnat den aktiva krigstjänsten för att egna sig åt affärslifvet. Därvid har han särskildt intresserat sig för trafikfrågor och förbättringen af Sveriges sjöfartsförbindelser. Han var verkställande direktör för det rederibolag, som 1897 öfvertog trafikerandet från svensk sida af ruten Trälleborg-Sassnitz samt arbetade inom den år 1898 tillsatta handels- och sjöfartskommitten lifligt för rederinäringens höjande och särskildt för direkta svenska förbindelser med viktigare transoceana länder. Samma ämne var i hög grad föremål för hans intresse, då han 1900-07 tillhörde riksdagens Andra kammare som representant för Stockholms stad. När det efter unionsupplösningen blef fråga om att omorganisera Sveriges diplomati, togs W. i anspråk för dess uppgifter och utnämndes 1906 till envoye i Tokyo (1907 ackrediterad äfven i Peking). Ganska mycket uppseende väckte W:s hemresa från Tokyo i början af 1918: till följd af de genom kriget och speciellt den ryska revolutionen vållade osäkra förhållandena blef W. hejdad i Sibirien, där han länge kvarhölls, samt måste sedan återvända till Japan för att öfver Nord-Amerika resa hem, dit han först i febr. 1919 anlände. 1920 förflyttades W. till Konstantinopel som envoye. 
6. Markus Laurentius W., den föregåendes broder, finansman, f. 5 mars 1864 i Stockholm, blef underlöjtnant i k. flottan 1882, men tog afsked s. å., aflade juris kandidatexamen i Uppsala 1888 och utnämndes till vice häradshöfding 1890. W. blef s. å. ombudsman i Stockholms enskilda bank, tillhör sedan 1892 bankens direktion, blef sistnämnda år bankens vice verkställande direktör och var 1911-20 dess verkställande direktör. W:s betydelsefulla och framgångsrika verksamhet som bankman och vid förhandlingarna om de lappländska malmbergen har delvis berörts under W. 4. Här må yttermera nämnas, att han deltog i stiftandet af Centralbanken for Norge (1899) och A.-b. Emissionsinstitutet (1914). Vid sidan häraf har W. på ett så ingripande sätt intresserat sig för svenska industriens befordran, att hans namn är intimt förbundet med dennas utveckling under det senaste kvartseklet. Ett flertal af våra största industriella anläggningar har under hans initiativ och medverkan antingen grundats eller reorganiserats på säker ekonomisk grundval; därjämte har han lifligt befordrat vår industris landvinningar i utlandet. Bland sådana insatser från W:s sida kunna nämnas stiftandet af A.-b. Papyrus (1895), svenska Dieselbolaget (1898), Svensk-dansk-ryska telefon-a.-b. (1900) och Mexikanska telefonaktiebolaget Ericsson (1905), utredningen af Fernaverkens affärer (1891-1903), rekonstruktionen af Allmänna svenska elektriska a.-b. (1905 o. följ.), omorganisationen af Nordiska trävaru a.-b. (1908), reorganisationen af Kopparbergs & Hofors sågverks a.-b. (1912) och af Vifsta varfs a.-b. (1912). Jämte norrmannen Sam Eyde stiftade han 1905 Norsk hydro elektrisk kvaelstofsaktieselskab, hvars storartade anläggningar vid Notodden i Norge (se Kväfve och Notodden) varit epokgörande för utvinnande af kväfveföreningar ur luften. W. är den främste representanten inom Sverige för det moderna sträfvandet till industriens koncentration under storbankernas ledning (jfr Trust, sp. 68-69). Hans starka intresse för den industriella utvecklingen gaf honom anledning att jämte E. J. Ljungberg 1910 stifta den centrala organisationen Sveriges industriförbund. Ett ståtligt vittnesbörd om betydelsen af hans insatser på dessa olika områden lämnar festskriften "Ekonomiska studier, tillegnade M. W. på hans 50-årsdag" (1914), förf. af ett trettiotal medarbetare på den praktiska och teoretiska ekonomiens fält. Ingenjörvet. akad. kallade honom 1920 till sin hedersled. 
W., som flitigt användts för kommitteuppdrag i banklagstiftningsfrågor och närliggande angelägenheter, är sedan 1917 led. af handelsrådet. Under Världskriget togs han gång på gång i anspråk för åvägabringande af handelsaftal med England och dess allierade. Han var sålunda medlem af den svenska underhandlingsdelegation, som hösten 1916 afsändes till London. Sedan det förslag till uppgörelse, som denna delegation i febr. 1917 hemförde, icke af den Hammarskjöldska ministären godkänts, sändes W. s. å. i nov. af den Eden-Hellnerska ministären åter till London som medlem af en ny underhandlingsdelegation. De aftal, som nu undertecknades 29 maj 1918 med England, Frankrike, Nord-Amerikas förenta stater och Italien och som tillförsäkrade Sverige tillförsel af lifsmedel och andra förnödenheter mot dels uthyrande af tonnage till ententemakterna, dels inskränkning af exporten till centralmakterna, voro i främsta rummet W:s verk. Vintern 1919 hade W. att på svenska regeringens uppdrag under fredsförberedelserna i Paris bevaka Sveriges intressen i finansiella frågor och var 1920 Sveriges ombud vid den mellanfolkliga finanskonferensen i Bruxelles. 
1. K. W-g. (F. V.) 3-6. C. H. H. 
<b>Wallenberg,</b> Jakob, religiös svärmare, f. 1756, d. 1798, var en allmogeman från Härmä kapell af Lappo socken i Österbotten. Sedan han misslyckats i ett glasbruksföretag, egnade han sig åt att predika mystiska religiösa läror, som han hämtat ur en finsk öfv. af Jakob Böhmes "Psychologia vera oder 40 fragen von der seele". Då han bland sina anhängare införde ett osedligt och anstötligt lif, funno myndigheterna sig föranledda att ingripa i hans verksamhet. 1 aug. 1798 ställdes han under tilltal inför häradsrätten och dömdes att mista lifvet, hvilket straff konungen sedermera förmildrade till lifstidsfängelse på Tavastehus slott. W. dog kort därefter i fängelset, men hans läror voro ännu långt senare kända och spridda i Lappo, Kauhava, Ylistaro samt Kuortane församlingar. 
M. G. S. 
<b>Wallenbergs stiftelse</b> (officiellt: 
page_number=260, index= - Wallenbergs stiftelse - Wallengren, 1. Hans Daniel Johan - Wallengren, 2. Hans Ture Sigurd - Wallengren, 3. Sven Axel Olaus - Wallengren, 4. Mårten Johan Sigfrid - Waleni, Lilly (Sanna Klara Vallentin) 
Knut och Alice Wallenbergs stiftelse). Se Wallenberg, K. A., sp. 480-481. 
<b>Wallengren.</b> 1. Hans Daniel Johan W., entomolog, f. 8 juni 1823 i Lund, d. 25 okt. 1894 i Farhult, blef student i Lund 1842, prästvigdes 1847 och utnämndes 1864 till kyrkoherde i Farhult, Malmöhus län. Alltifrån unga år idkade W. zoologiska, företrädesvis entomologiska, studier och egnade sig först åt Skandinaviens fjärilar, öfver hvilka han skrifvit så banbrytande arbeten, att han kan anses som en af de förste grundläggarna af den moderna systematiska lepidopterologien. Äfven de af J. A. Wahlberg från Syd-Afrika samt de under fregatten "Eugenies" världsomsegling 1861 insamlade fjärilarna blefvo beskrifna af W. Under senare år egnade han sig åt andra grupper, bl. a. nattsländor (<i>Phryganidae</i>), harkrankar (<i>Tipulidae</i>) och <i>Pseudoneuroptera.</i> Af hans arbeten äro de viktigaste <i>Lepidoptera Scandinaviae: Rhopalocera</i> (1853), <i>Skandinaviens Heterocerfjärilar:</i> I. <i>Closterocera</i> (1863), II. <i>Spinnarna</i> (1869-85), <i>Coleophorer</i> (1859), <i>Fjädermott</i> (1860), <i>Lepidoptera nova</i> (1861 i "Fregatten Eugenies resa omkring jorden 1851-53"), <i>Lepidoptera rhopalocera in terra Caffrorum collecta</i> (1857), <i>Heterocerfjärilar, samlade i kafferlandet af J. A. Wahlberg</i>, <i>Index specierum, Noctuarum et Geometrarum in Scandinavia hucusque detectarum</i> (1874) och <i>Species Tortricum et Tinearum Scandinaviae</i> (1875). 
2. Hans Ture Sigurd W., den föregåendes son, zoolog, f. 24 nov. 1864 i Trolle-Ljungby, Kristianstads län, blef student vid Lunds universitet 1886, filos. doktor 1897, var amanuens vid zoologiska institutionen 1895-1903, blef docent i zoologi 1895, e. o. professor i samma ämne 1905 och professor 1908, allt vid Lunds universitet. W. har företagit vetenskapliga resor till skilda delar af Sverige samt till Tyskland, Österrike och Italien. Han har med erkänd framgång egnat sig åt forskningar särskildt rörande urdjuren och de lägre djurens fysiologi. Bland dessa hans arbeten må framhållas <i>Studier öfver ciliata infusorier</i>, en större undersökningsserie, offentliggjord i Lunds universitets årsskrift 1893-1918, <i>Zur kenntniss des neubildungs- und resorptionsprocesses bei der teilung der hypotrichen infusorien</i> (1902), flera arbeten under den gemensamma titeln <i>Zur kenntnis der galvanotaxis</i> (1903-04) och <i>Physiologisch-biologische studien über die atmung bei den arthropoden</i> (1913-15); af ej mindre intresse äro hans undersökningar <i>Zur biologie der muscheln</i> (1905). Stark spridning och stort anseende har den under Wallengrens och Hennigs namn utgifna (men af W. ensam författade) <i>Lärobok i biologi</i> (1909-16) vunnit. Två gånger har W. af Vet. akad. fått mottaga Flormanska priset för vetenskaplig verksamhet. W. är den förste, som i Sverige infört fysiologien som ett led i den zoologiska universitetsundervisningen. Sedan 1909 har han ledt hydrobiologiska undersökningar i Öresund. - Hans lifliga kulturella intressen och starka verksamhetslust ha låtit honom göra betydelsefulla insatser äfven utanför sitt officiella fackområde. Sålunda har han sedan 1916 varit led. af kommitten af fiske- och jaktsakkunnige. Censor vid studentexamina är han sedan 1908 och redaktör för Fysiografiska sällskapets handlingar sedan 1911. 1920 insattes han som ordf. i den nämnd, som har att upprätta förslag till utdelning af statens räntefria studielån. Äfven i det politiska lifvet har han på det liberala partiets sida tagit verksam del. 
3. Sven Axel Olaus W., den föregåendes kusin, författare, f. 26 jan. 1865 i Lund, d. 4 dec. 1896 i Berlin, vardt student i Lund 1893, filos. kandidat där 1886, var medarbetare i bl. a. "Söndagsnisse" och "Stockholmstidningen". W. utgaf dels novellistiska och lyriska arbeten: <i>Boheme och idyll</i> (1892), <i>En ensam</i> (1893) och <i>Mannen med två hufvuden</i> (1895), dels, under sign. Falstaff, fakir, burlesker och humoresker: <i>En hvar sin egen gentleman</i> (1894), <i>En hvar sin egen professor</i> (2:a uppl. s. å.) och <i>Lyckans lexikon</i> (1896). - En splittrad natur, lyckades W. icke sammansmälta åttiotalsrealisten och romantikern i sin alstring, som blott i enstaka smärre stycken har helhet och fullformning. Han diktade skånska landskaps- och stämningsbilder, erotisk känslodikt och subjektiv reflexionspoesi. I hans novellistik finns det ypperliga idyller och starkt gifna personprofiler; man skönjer hans frändskap och i viss mån beroende af Ola Hansson, J. P. Jacobsen och Strindberg. Humoreskerna ega en originell, förbluffande teknik, något påminnande om Mark Twains. - Ett urval af W:s skrifter utkom 1901. Se en uppsats om W. af F. Vetterlund i "Vintergatan", VII (1901). 
4. Mårten Johan Sigfrid W., den föregåendes broder, universitetslärare, statsvetenskaplig författare, f. 23 juli 1876 i Lund, filos. kandidat 1897, licentiat 1904 och doktor där 1907, blef s. å. t. f. och 1917 ord. professor i statskunskap och statistik där. Han har utgett bl. a. <i>Hans Järta som politisk teoretiker</i> (1906), <i>Valrättsproblem. Studier på grundvalen af den politiska valreformen i Österrike 1907</i> (1915), <i>Tvåkammarsystemet i belysning af den danska författningsrevisionen 1912-15</i> (s. å.) och <i>Förstakammarfrågan inför svenska riksdagen efter 1866</i> (1916). 
1. O. T. S. (I. T-dh.) 2. L-e. 3. R-n B. 
<b>Walleni,</b> Lilly, konstnärsnamn för Sanna Klara Vallentin, operasångerska, f. 11 aug. 1875 i Malmö, d. 14 maj 1920 i Stockholm, tillbragte sexton ungdomsår i Nord-Amerika, där hon utbildades vid Musical college i Boston. Återkommen till Sverige, var hon anställd vid A. Ranfts operettscener 1902-05, vid K. teatern 1906-08, studerade sedan i Berlin ett år, uppträdde i Aachen 1910 och på de stora operascenerna i Berlin, Dresden och Hamburg, hade anställning vid Hannoveroperan 1911-17 och ånyo vid K. teatern i Stockholm 1917-19, sedan hon gästspelat där 1916. Hon var 1909-17 gift med sångaren och sångläraren Nils Strandberg (se d. o., sp. 282). Utrustad med en ganska stor, mörkfärgad och särskildt i höjden klangfull 
page_number=261, index= - Waleni, Lilly (Sanna Klara Vallentin) - Wallenius, Gabriel - Wallenius, Jakob - Wallenius, släkt - Wallenius, 1. Johan - Wallenius, 2. Martin Johan - Wallenius, 3. Johan Fredrik - Wallensköld, Axel Gabriel 
mezzosopran samt kraftigt dramatiskt temperament, uppbar hon ett flertal större Wagnerroller (<i>Elsa, Elisabet, Kundry, Sieglinde, Brünnhilde, Senta</i>) äfvensom <i>Santuzza</i> i "På Sicilien", <i>Tosca, Aida, Amneris</i> i "Aida" m. m. 
E. F-t. 
<b>Wallenius,</b> Gabriel, skriftställare, f. 19 juli 1648 i Västmanland, d. 17 maj 1690 i Åbo, son till Andreas W. (f. 1615, lektor vid Västerås gymnasium, 1660 kyrkoherde i Mora, d. 1663), studerade i Uppsala, prästvigdes 1673 i Västerås och begaf sig därefter på biskop Joh. Gezelius d. ä:s uppmaning till Åbo, där han undervisade i språk och 1675 antogs till universitetsbibliotekarie. Sedermera råkade han i strid med biskopen, hvars husliga omständigheter han i en predikan 1678 angrep i förtäckta uttryck. Hans bemödanden att vinna befordran på prästbanan motarbetades af Gezelius, mot hvars önskan han dock erhöll förordnande att jämte bibliotekariesysslan sköta slottspredikantbefattningen i Åbo. Han är författare till flera homiletiska och asketiska arbeten. Ett af honom författadt <i>Project af swensk grammatica</i> (1682) är, ehuru ytligt och ofullständigt, värdt att ihågkommas såsom ett af de tidigaste arbeten af detta slag. 
M. G. S. 
<b>Wallenius,</b> Jakob, språkman, f. 13 dec. 1761 i Hvittinge, Västmanlands län, d. 3 jan. 1819 i Patzig på Rügen, son till dåv. kaplanen i Hvittings, sedermera kyrkoherden i Alsike Lars W., blef student i Uppsala 1773, filos. magister i Greifswald 1783, docent i grekiska litteraturen där 1785, vice bibliotekarie 1786, e. o. professor i tyska, estetik, latin och österländska språk 1795 och 1810 kyrkoherde i Patzig. 1806 hade han kreerats till teol. doktor i Rostock. W. var 1795 Gustaf IV Adolfs tilltänkta gemål mecklenburgska prinsessan Lovisa Charlottas lärare i svenska. Han var talare och skald (på lat. och ty.) samt biograf. Han bidrog väsentligt till kännedomen i Tyskland af svensk litteratur. 
<b>Wallenius,</b> finländsk släkt, härstammande från kapellanen i Reso och Nådendal Mikael Mikaelsson (d. 1607) och uppkallad efter Nådendals latinska namn (<i>Vallis gratiae</i>). Från släkten härstammade tre adliga ätter: Wallen, Walleen och Wallensköld. Se I. K. Wallenius, "Genealogi öfver Walleniska slägten i Finland" (1852). 
1. Johan W., universitetslärare, f. 4 juni 1698 i Karis-Lojo, Finland, d. 1 juli 1746, studerade i Uppsala och Åbo, där han 1726 promoverades till filos. magister, samt blef 1728 adjunkt i teol. fakulteten i Åbo, 1736 professor i logik och metafysik, 1737 3:e teol. professor, 1740 teol. doktor, 1741 2:e teol. professor och 1745 1:e teol. professor samt domprost. Då hans ämbetsbröder under kriget med Ryssland 1742 flydde till Sverige, förblef han i Finland, där han såsom prästman ansåg sig pliktig att kvarstanna. Ryske generalen Keith utsåg honom att sköta domprostämbetet och förestå Åbo stift, ett grannlaga uppdrag, som han med framgång skötte. 
2. Martin Johan W., den föregåendes son, matematiker, f. 18 mars 1731 i Åbo, d., sinnesrubbad, 22 okt. 1773, blef student 1743, filos. magister 1751 och vistades någon tid i Sverige för att idka studier. Han utnämndes 1755 till docent i matematik vid universitetet i Åbo, 1756 till e. o. filos. adjunkt och 1758 till professor i matematik. I motsats till sina närmaste föregångare på den matematiska lärostolen egnade han sig med odelad kraft åt sin vetenskap och höjde betydligt dess studium vid Åbo universitet, särskildt genom att vid undervisningen upptaga infinitesimalkalkylen. Hans matematiska arbeten utgöras till största delen af akademiska disputationer. I Vet. akad:s handl. ingår en uppsats af honom: <i>Geometriskt försök att mäta hörn eller solida vinklar.</i> 
3. Johan Fredrik W., den föregåendes son, universitetslärare, f. 14 aug. 1765 i Åbo, d. där 12 jan. 1836, blef student 1777, filos. magister 1782 och med. licentiat 1785. Han tjänstgjorde 1787 vid Serafimerlasarettet, utnämndes s. å. till provinsialläkare i Tavastehus län, var under 1789 års krig förordnad till fältmedikus vid armens sjukhus i Tavastehus, promoverades 1790 till med. doktor samt transporterades 1794 till provinsialläkare i Helsingfors. Därifrån flyttade han 1799 till Åbo som sekreterare i Finska hushållningssällskapet samt förordnades 1800 att tilllika vara med. adjunkt och botanices demonstrator vid universitetet. Han verkade för vaccinationen. W. hade rykte som utmärkt latinsk stilist och lycklig talare på romarspråket samt ansågs därför, efter Porthans död, egnad att bekläda den ledig vordna eloquentiae-professuren. Han disputerade 1804 <i>De epigrammate</i> och var 1805-26 eloquentiae professor. Hans mångsidiga studier sträckte sig äfven till den fosterländska historien, från hvilken han hämtade ämnena till två disputationer: <i>De Fennis summos in philosophia honores ante conditam academiam aboensam adeptis</i> (1810-12) samt <i>Finska adelns och riddarhusets historia</i> (1827), hvilka bägge innehålla uppslag till nya forskningar. 1806 anförtroddes honom vården om universitetets mynt- och medaljkabinett, hvilket han ordnade och betydligt utvidgade (se V. Lagus, "Numismatiska anteckningar", i Finska vet. soc:s "Bidrag", h. 43). W. var led. af Vitt. hist. och ant. akad. (1833). Han var (1820-26) ordf. i kommitten för reglering af Finlands undervisningsanstalter och led. i flera andra kommitteer. Efter censurens införande i Finland utnämndes han 1830 till censor i Åbo. Han var redaktör af eller medarbetare i "Åbo tidningar", tidskr. "Mnemosyne" m. fl. periodiska publikationer. Vid särskilda tillfällen uppträdde han med framgång som tillfällighetsskald och utöfvade äfven som granskare ett ej ringa inflytande på den vittra utvecklingen i Finland. W. fick 1822 kansliråds titel. En minnesteckning öfver honom finnes i "Helsingfors morgonblad" 1836. 
1, 3. M. G. S. 2. A. R-y. (T. C.) 
<b>Wallensköld,</b> Axel Gabriel, finländsk språkforskare, f. 10 maj 1864 i Petersburg, blef 1882 student i Helsingfors, 1886 filos. magister samt 1891 licentiat och docent i romansk filologi, 1905 e. o. och 1915 ord. professor i samma ämne. W:s vetenskapliga verksamhet har förnämligast rört sig på fornfranskans område, där han publicerat flera medeltidstexter, innehållande kritisk apparat, glossar o. s. v. samt språkliga undersökningar. Sådana äro <i>Le mystere de Saint Laurent</i> (jämte W. Söderhjelm i Finska vet. soc:s "Acta", XVIII, 1890), <i>Chansons de Conon de Bethune</i> (licentiatspecimen 1891), <i>Les Chansons de Gautier d'Épinal</i> 
page_number=262, index= - Wallensköld, Axel Gabriel - Wallenstedt, Lars - Wallensteen, 1. Nils Fredrik - Wallensteen, 2. Vilhelmina Charlotta, född Gelhaar - Wallenstein l. Waldstein, Albrecht Wenzel Eusebius von 
(1902), <i>Florence de Rome</i> (I, 1909, II, 1907 i "Publications de la Societe des anciens textes francais"), hans förnämsta arbete. I manuskript föreligger <i>Vie de Thibaut de Champagne,</i> innehållande dennes lefvernesbeskrifning samt sånger. Härtill ansluta sig afh. på den historiska fonetikens och syntaxens område: <i>Un cas de metathese constante pendant la periode de formation de l'ancien francais</i> (1896), <i>Zur klärung der lautgesetzfrage</i> (Tobler-abhandl., 1895), <i>Le Conte de la femme chaste convoitee par son beau-frere</i> (Finska vet. soc:s "Acta", XXXIII, 1907), en mycket förtjänstfull folkloristisk undersökning rörande stoffet i "Florence de Rome", där sagans indiska ursprung uppvisas, <i>La construction du complement des comparatifs et des expressions comparatives dans les langues romaines</i> (Nyfilol. fören:s i Helsingfors "Memoires", V, 1909) m. fl. W. har ock utgett <i>Fransk elementarbok</i> (1893) samt som recensent och artikelförfattare utöfvat omfattande verksamhet. - W. deltog som medlem af ridderskapet och adeln i alla landtdagar 1891-1906 och tillhör Helsingfors' stadsfullmäktige, bland hvilka han intagit en bemärkt ställning. Som skattmästare i Svenska litt.-sällsk. i Finland (sedan 1911) förvaltar han Svenska kulturfonden. Han har förfäktat iden om utbildandet af en inhemsk svensk teater i Finland och är ordf. i Svenska teaterns i Helsingfors delegation och jämväl direktion sedan 1916. 
T. C. 
<b>Wallenstedt,</b> Lars, grefve, ämbetsman, f. 1631 i Uppsala, d. 16 nov. 1703 i Stockholm, son till biskop Wallius (se denne), studerade i Uppsala och vid utländska universitet, ingick på den civila ämbetsmannabanan, tjänstgjorde under Karl X Gustafs danska krig vid hans fältkansli och längre fram vid svenska ambassaden i Paris samt utnämndes därefter till sekreterare vid generalguvernementet i Ingermanland. Som sådan "konfirmerades" han 1668 i det adelskap, hvarpå han erhållit löfte, då hans hallbroder Olof (d. 1658 som kansliråd) 1650 adlades. W. blef häradshöfding 1674, var under flera år riddarhussekreterare och tjänstgjorde som sådan vid 1680 års riksdag. 1683 blef han statssekreterare och kansliråd, utnämndes 1689 till landshöfding i Västmanlands län samt upphöjdes samma dag i friherrligt stånd. 1693 (7 juni) blef han på en gång kungligt råd och grefve, utnämndes 1695 till president i Svea hofrätt samt insattes af Karl XI som medlem af den förmyndarregering, som skulle styra Sverige under Karl XII:s minderårighet, men som endast några månader kom att fungera. W. hörde utan all fråga till Karl XI:s yppersta ämbetsmän och var på grund af sin sällsynta duglighet af sin konung alltid högt uppburen. På den juridiska och administrativa ämbetsmannabanan, där han egentligen verkade, gjorde han sig städse känd genom flit och framstående förmåga; och sedan han, vorden kungligt råd, för en tid inkallats i Kanslikollegium, deltog han med insikt äfven i utrikes ärendenas behandling, alltid vän af Frankrike och motståndare till Bengt Oxenstiernas politik. Inom detta område torde han likväl knappast ha skurit några lagrar, då statsmannens högre begåfning näppeligen var hans. Vän af reduktionen och enväldet, var han ett föremål för högadelns bittra hat, och hans fiender gjorde hvad de kunde för att komma åt hans goda namn och rykte. Hos Karl XI steg han allt högre i gunst, icke blott genom duglighet, utan äfven genom redbarhet och oegennytta, egenskaper, som eftervärlden nödgats erkänna, sedan samtiden förnekat dem. Han var också den ende af Karl XII:s förmyndare, för hvilken den unge konungen visade någon hänsyn. Med W. utgick hans grefliga ätt på svärdssidan. - Om hans syster Katarina se Ehrensteen. 
Hjr.* 
<b>Wallensteen</b> [-sten]. 1. Nils Fredrik W., statsråd, f. 20 jan. 1796 i Danderyds socken, Stockholms län, d. 8 aug. 1877 på Österby å Svartsjölandet i Mälaren, blef student i Uppsala 1812 och aflade 1816 kansliexamen, hvarefter han ingick vid kammarexpeditionen af K. M:ts kansli. Han befordrades där till protokollssekreterare 1827, tjänstgjorde äfven (1821-33) i Krigskollegium samt var notarie och vice sekreterare i bondeståndet vid riksdagarna 1828-30 och 1834-35. W. innehade 1840-48 den maktpåliggande befattningen som expeditionschef i Civildepartementet och var 10 april 1848-26 mars 1861 konsultativt statsråd, under växlande ministärer lika värderad på grund af vidsträckt erfarenhet, samvetsgrannhet samt sällspordt starkt minne, som inbragte honom hedersnamnet "konseljens författningslexikon". "I fråga om alla administrativa författningar och prejudikater var han af alla lefvande lexika jag känt det fullständigaste och säkraste. Men han egde äfven djupa insigter och förenade dermed en liberal statsmannablick, som sträckte sig öfver alla tidens frågor" (Louis De Geer, "Minnen", I, 217). Se H. Wieselgren, "Ur vår samtid" (1880). - 2. Vilhelmina Charlotta W., född Gelhaar, operasångerska, gift först med ministern friherre E. von Stedingk (se Stedingk 3), gifte sig 1883 med en son till W. 1, Johan August Wallensteen, kammarrättsråd. Se vidare Gelhaar 2. 
<b>Wallenstein</b> l. Waldstein (såsom namnet rätteligen lyder), Albrecht Wenzel Eusebius von, hertig af Friedland, hertig af Mecklenburg, österrikisk härförare och statsman, af en gammal, men ingalunda rik bömisk adelssläkt, föddes 24 sept. (n. st.) 1583. Hans föräldrar omfattade den evangeliska läran. W. själf anslöt sig några och tjugu år gammal till den katolska, utan att likväl vare sig då eller sedermera de religiösa frågorna för honom hade 
page_number=263, index= - Wallenstein l. Waldstein, Albrecht Wenzel Eusebius von 
någon större betydelse. Efter ett par års universitetsstudier och resor, särskildt uti Italien, egnade W. sig åt krigaryrket. Redan genom sitt första gifte (1609) förvärfvade han betydande förmögenhet. 1617 infann han sig i spetsen för en skara värfvade trupper hos dåv. ärkehertigen af Österrike, sedermera kejsaren Ferdinand II, som var invecklad i fejd med venezianerna. Så knöts en förbindelse, som skulle föra W. till storhet och makt, men också i sinom tid till undergången. Djärf och våldsam, ärelysten och originell, stundom nästan bisarr, glänsande och frikostig, dessutom en ifrig adept af den tidens astrologi, drog han redan nu blickarna till sig, liksom han gjorde det allt framgent. På samma gång var han en god hushållare och röjde i allt, som rörde hans ekonomi, långt gående egennytta. Sin landsherre förblef han trogen, och vid bömarnas uppror 1619 skilde han sin sak från sina landsmäns för att öppet och utan tvekan sluta sig till Ferdinand. Också kunde han efter slaget på Hvita berget (1620) på ruinerna af fränders och landsmäns lycka grunda en familjebesittning utan like, i det att han för en spottstyfver tillhandlade sig en mängd af de landsflyktige bömarnas konfiskerade egendomar. Så uppstod den stora godskomplexen Friedland i nordvästra Böhmen, som 1623 gjordes till ett riksfurstendöme och några år senare till ett hertigdöme för W:s räkning. Hertigen af Friedland var Böhmens rikaste man och tillika kejserlig "gubernator" öfver detta land. Kort före sin upphöjelse i fursteståndet hade han ingått sitt andra gifte, med en dotter till grefve Harrach, en af kejsar Ferdinands förtrogne. I förvaltningen af sina vidsträckta besittningar visade han synnerlig duglighet. 
Under loppet af det 1618 utbrutna tyska kriget hade ställningen efter några år börjat bli betänklig nog för kejsaren. Han hotades i sina arfländer både från Ungern och Schlesien; mot honom och det förbundna Spanien sammandrog sig jämväl en koalition af flera europeiska makter. Det var då, som W. erbjöd sig att på egen hand uppsätta en krigshär, som skulle stå till kejsarens fullständiga disposition, utan att betunga hans finanser. Förslaget antogs trots motstånd från ett parti vid hofvet, och W. blef kejsarens fältherre våren 1625. I härens organisation och underhåll - det senare bereddes genom ett väl ordnadt kontributions- och inkvarteringssystem, för hvilket hela tyska riket fick tjäna som underlag - visade W. ånyo sin stora administrativa förmåga. Denna arme, inom hvilken de tyska elementen sannolikt voro i minoritet, skall redan efter några månader ha öfverskridit 24,000 man. Med sina trupper uppträdde han i Nord-Tyskland, där han vid Dessaubron sprängde Mansfelds här (15 april 1626), samt vände sig därefter mot Ungern, där han visserligen icke infriade de förhoppningar kejsaren fäst vid detta fälttåg - hans ställning vid hofvet i Wien var t. o. m. svårt hotad -, men dock åstadkom ett fredsslut med Bethlen Gabor. 1627 rensade han Schlesien från de fiendestyrkor, som ännu stodo där, och kunde nu kasta sin arme mot n., mot Östersjökusten. Samtidigt uppgjorde han storartade, hela Europa omfattande planer, som under växlande former skulle sysselsätta hans fantasi ända till det sista, om det ock icke är så lätt att afgöra, i hvad mån han med verkligt allvar omfattat dessa olika projekt. Återställandet af kejsarens förlorade herravälde i Tyska riket på riksständernas bekostnad, osmanernas kufvande och Konstantinopels eröfring, grundandet af en kejserlig sjömakt på Östersjön, fred mellan Polen och Sverige samt Danmarks öfverlåtande åt Gustaf Adolf som tyskt län - se där några af de högtflygande tankar, som sysselsatte den kejserlige härförarens själ under hans fälttåg. Att han därvid ej glömde sig själf, medan hans kejserlige herres förbindelser till honom för hvarje år ökades, är naturligt. 1627 förvärfvade han sig också det schlesiska furstendömet Sagan; 1628 fick han Mecklenburg i pant, sedan dess hertigar fördrifvits, och snart upphöjdes han formligen till hertig af Mecklenburg. Redan förut hade han utnämnts till "general öfver det baltiska och oceaniska hafvet". Det var vid denna tid han också umgicks med planen att genom en kanal förena Östersjön och Nordsjön. 
W. stod vid 1620-talets slut på höjden af makt och lycka, men ofärden var ej långt borta. Hans uppträdande i Tyskland och hans planer på kejsarens maktställning hade skaffat honom hätska motståndare i de tyske furstarna, de katolske knappt mindre än de protestantiske, och i Gustaf II Adolf, för hvilken han tidigt hyste en halft vidskeplig respekt, fann han en öfverman. Stralsunds undsättning från Sverige 1628 betecknade ett svårt slag för planerna på en kejserlig Östersjömakt, och det var W. själf, som genom sina hjälpexpeditioner till Polen och på annat sätt påskyndade Gustaf Adolfs uppträdande i Tyskland (sommaren 1630). Kort därefter spred sig underrättelsen om W:s afsättning på kurfurstedagen i Regensburg (aug. 1630), där hans motståndare under påverkan äfven af franska intriger förmått kejsaren att fråntaga fältherren befälet. Djupt kränkt, drog han sig tillbaka till sina besittningar i Böhmen. 
Därmed begynner sista skedet af W:s bana. Enligt de anklagelseskrifter, som efter hans död offentliggjordes för att rättfärdiga mordet på honom, enligt den berättelse framför allt, som den bömiske emigranten Raschin då som kronovittne afgaf, skulle de sista åren af hans lif knappt ha företett annat än en fortlöpande väfnad af svek och trolöshet mot hans kejserlige herre. Frågan därom skulle länge sysselsätta många forskare. Bevisande samtida aktstycken förelågo länge så sparsamt, att man i början af 1880-talet trodde sig kunna så godt som alldeles fritaga W. från hvarje skuld (så Hallwich). Det var först E. Hildebrands fynd af vissa aktstycken i svenska Riksarkivet sommaren 1883 och upptäckten af den svenske diplomaten Lars Nilsson Tungels (se Tungel 1) papper i biblioteket i Hannover, som spredo ett 
page_number=264, index= - Wallenstein l. Waldstein, Albrecht Wenzel Eusebius von 
säkrare ljus öfver dessa förhållanden, om än dunkla punkter ännu finnas. 
Det står till en början fast, att förhandlingar under våren och sommaren 1631 egde rum emellan Gustaf II Adolf och W., i syfte att understödja den senare med en armekår om 10-12 tusen man, med hvilken han skulle uppträda mot kejsaren i dennes arfländer. Första tanken därpå synes ha utgått från svenskt håll. Planen har i hvarje fall en tid accepterats af W. Men slaget vid Breitenfeld (sept. 1631) förändrade ställningen. Gustaf II Adolf vägrade nu att sända någon starkare truppstyrka till Böhmen, och förbindelserna afbrötos snart fullständigt. I stället lät W. förmå sig att 1632 för andra gången öfverta högsta befälet öfver en kejserlig här, som han själf skulle uppsätta, med högsta ledningen åtminstone af alla krigsrörelser. Det är mera ovisst, huruvida han hade lika oinskränkt fullmakt att underhandla om fred. Någon anledning att under det följande året (1632) betvifla hans trohet mot kejsaren föreligger icke. Det var under detta år han 24 aug. vid Alte Veste nära Nürnberg, hvilken stad han sökte taga, tillbakavisade Gustaf II Adolfs angrepp och 6 nov. förde befälet i slaget vid Lützen, där han måste lämna fältet åt svenskarna. Men annorlunda förhöll det sig med hans trohet under loppet af 1633. W. synes efter svenske konungens död ha haft för afsikt att själf återställa freden i Tyska riket på grundvalen af tillståndet före kriget. En sådan plan skulle emellertid säkerligen röna motstånd vid det af jesuiterna ledda kejserliga hofvet. Vid detta började dessutom mäktiga fiender att motarbeta honom, i främsta rummet kurfursten af Bajern och det spanska hofvet. W:s ställning var ej längre orubbligt säker. Så mycket mer kunde han behöfva stödet af de protestantiske kurfurstarna i Sachsen och Brandenburg, i nödfall af svenskarna och kanske äfven af fransmännen, så ogärna han än vände sig till dessa. Så började han ett sällsamt och tvetydigt dubbelspel, underhandlande än med Sachsen och Brandenburg, än med de bömiske emigranterna, än genom dessa eller andra personer med Oxenstierna. Redan på våren 1633 lät den bömiske emigranten grefve von Thurn, då högste befälhafvare öfver den svenska styrkan i Schlesien, erbjuda honom bömiska kronan, om han ville affalla från kejsaren. Utan att tydligt uttala sig därom sökte W. förmå de bömiske emigranterna att skilja sin sak från Sveriges, men då detta misslyckades, hade han ingenting emot, att den bömiske emissarien underrättade Oxenstierna om det samtal, som han haft med W. och hvari denne visserligen på ett föga lojalt sätt yttrat sig om kejsaren, liksom han utgjutit sin harm mot kurfursten af Bajern. Innan svar från svenske rikskansleren hunnit anlända, hade W. med sin här inbrutit i Schlesien, men där öppnat underhandlingar med sachsiske befälhafvaren H. G. v. Arnim, för att söndra sachsarna från Sverige. Detta misslyckades fullkomligt; förhandlingen med Oxenstierna var föga allvarligt menad, och på sommaren 1633 togo krigsoperationerna omsider sin början, ehuru med ringa framgång för de kejserlige. Hvad som försökts i juni upprepades på ett ännu märkvärdigare sätt i aug. W:s ställning vid det kejserliga hofvet syntes allvarsamt hotad; planen att i västra Tyskland låta en själfständig spansk här, oberoende af honom, operera hade stegrat hans förbittring till det yttersta, och i midten af aug. sökte han ett nytt sammanträde med Arnim, som slutade med ett förslag att med sachsare och svenskar göra gemensam sak mot Spanien och i nödfall mot kejsaren för att framtvinga en allmän fred. Arnim skulle med W:s goda minne bl. a. bege sig såväl till de protestantiske kurfurstarna som till Oxenstierna för att underrätta dem om ställningen. Så skedde ock. Men omedelbart därefter inträffade ett omslag. W. närmade sig åter det kejserliga hofvet, och när Arnim efter sin rundresa åter infann sig hos den kejserlige fältherren, afbröts förhandlingen helt tvärt med yrkandet på en förening med Sachsen och Brandenburg för att köra svenskarna ur Tyskland. Då Arnim ej kunde gå in därpå, utbröto fientligheterna på nytt. Genom detta tvetydiga beteende hade W. emellertid hos Oxenstierna och Sveriges bundsförvanter med skäl väckt den djupaste misstro. "Hans skämt hade varit alltför groft". Men äfven hos kejsaren hade han, kanske redan nu obotligt, skadat sin sak. Efter brytningen med Arnim följde öfverrumplingen af svenskarna vid Steinau 11 okt. (n. st.) 1633 och W:s framgångsrika tåg genom Schlesien in i Brandenburg. Då lyckades Bernhard af Weimar i nov. eröfra Regensburg och kunde nu hota de kejserliga arfländerna. Det var en fullkomlig öfverraskning. W. måste återvända, men då han undvek ett fältslag och i stället lät sin här intaga vinterkvarter i Böhmen, fingo hans vedersakare åter vind i seglen. Till dem hade slutit sig kejsarens son Ferdinand, som själf sträfvade efter högsta befälet, och vid början af 1634 var det afgjordt, att W. skulle skiljas från sitt kommando. W. kunde ej vara okunnig om stämningen vid hofvet; det var då han i Pilsen, där högkvarteret var, 12 jan. 1634 lät anställa det ryktbara dryckeslaget för sina officerare, hvarunder ett antal af hans öfverstar förmåddes underteckna en trohetsförbindelse till honom. Underrättelsen om denna s. k. revers i Pilsen gjorde det värsta intryck i Wien, och 24 jan. utfärdades det första afsättningsdekretet mot W., ehuru det ej genast offentliggjordes. W. hade emellertid redan före nyåret öppnat nya underhandlingar med kurfurstehofven, som delvis voro kejsaren bekanta, men som också hade sin hemliga sida, en udd emot honom, liksom ännu mera mot Spanien och Bajern. Till och med till Oxenstierna, till hertig Bernhard, till franske gesanten Feuquieres afgingo bud. Öfverallt möttes de med misstroende. Under tiden fullbordades den kejserlige härförarens öde. Hans förnämsta generaler och officerare, Gallas, Piccolomini, Aldringen, voro redan vunna af kejsaren. I början af febr. 1634 fick Aldringen kejsarens befallning att bemäktiga sig W. "död eller lefvande", och 18 febr. utfärdades det andra afsättningsdekretet, hvari han utan omsvep stämplades som förrädare. Man anordnade redan konfiskeringen af hans förmögenhet. Det visade sig nu, att W. ej kunde räkna på sina officerares trohet, och alltför sent sökte han frivilligt få nedlägga sitt befäl. Med några få trogna måste han 22 febr. fly ur Pilsen till Eger för att närma sig svenskarna i Öfre Pfalz. Tre dagar senare, 25 febr. n. st., mördades han jämte sina närmaste vänner Trzka, 
page_number=265, index= - Wallenstein l. Waldstein, Albrecht Wenzel Eusebius von - Wallenstråle, Martin Georg - Wallenstädtersee - Vallentin, Hugo Fredinand - Vallentuna 
Ilow och Kinsky af några skotska och irländska officerare, som följt honom dit. Gärningsmännen belönades rikligt af kejsaren. 
W:s personlighet har af eftervärlden varit i hög grad omstridd, och en väldig litteratur föreligger om "Wallensteinsproblemet". Det var L. v. Ranke, som med sin "Geschichte Wallensteins" banade väg för den åskådning, som söker förklara den i mycket gåtfulle mannens verk och bana i de historiska källornas ljus. Bland senare forskare representera särskildt H. Hallwich den apologetiska, A. Gindely den kritiskt nagelfarande riktningen. Af arbeten, som behandla den på sin tid lifligt omstridda frågan om W:s lojalitet under sista skedet af hans lefnad, må nämnas Hallwich, "Wallensteins ende" (1879), E. Hildebrand, "Wallenstein und seine verbindungen mit den schweden" (1884; jfr "Hist. tidskr." 1883), Gaedeke, "Wallensteins verhandlungen mit den schweden und sachsen 1631—34" (1884), samt Irmer, "Die verhandlungen Schwedens und seiner verbündeten mit Wallenstein und dem kaiser" (I—III; 1888—91). Sedan denna fråga kunnat betraktas som i hufvudsak löst, har den vetenskapliga diskussionen mer inriktats på W:s första tid som kejserlig general (1625—30). Viktiga bidrag äro här Gindely, "Waldstein während seines ersten generalats" (I—II, 1886), och Hallwich, "Fünf bücher geschichte W:s" (I—III, 1910); Hallwich har därjämte publicerat ett digert aktmaterial till belysning af W:s historia 1630—34 (i "Fontes rerum Austriacarum", 1914). Öfverskådligt sammanträngd är K. Wittichs framställning i "Allgemeine deutsche biographie". Om W:s ställning till den svenska politiken 1626—30 jfr N. Ahnlund, "Gustaf Adolf inför tyska kriget" (1918). Ehd. (N. A.) 
<b>Wallenstråle,</b> Martin Georg, vitterlekare, organisatör af Göteborgs K. Vetenskaps- och vitterhetssamhälle, biskop, f. 3 okt. 1733 i Uppsala, d. 3 juni 1807 i Kalmar, var son till biskop Georg Wallin d. y., blef i egenskap af biskopsson adlad, 1756. 1758 promoverades han i Uppsala till filos. magister samt erhöll redan s. å. ett slags lönlöst förordnande som vice bibliotekarie och vice lektor i sin faders stiftsstad, Göteborg, och blef 1760 gymnasieadjunkt och bibliotekarie i survivans. Sedan han tagit prästexamen i Lund, kallades han 1761 till hofpredikant och gjorde därefter en längre utländsk resa, under hvilken han besökte Holland (bl. a. Amsterdam), Paris, England (Oxford och Cambridge), Leipzig, Wittenberg och Berlin. 1766 återkom han till Göteborg, där han 1763 hade blifvit utnämnd till lektor i historia. 1772 blef han teol. doktor i Uppsala och erhöll 1777 Fjärås pastorat med bibehållande af lektorslönen. Från lekturen erhöll han 1779 tjänstledighet. Under sin lektorstid utöfvade W. rätt mycken litterär verksamhet. Han skref ock i tidningar, och 1774—75 var han en bland utgifvarna af tidningen "Götheborgs allehanda". Dessutom intresserade han sig lifligt för det vittra föreningslifvet, som då började blomstra i Göteborg. Redan 1759 var han medlem af den rosenska (se Rosen, J.) vitterhetsklubben, och efter Rosens död (1773) trodde han sig om "att kunna bygga på en mera stabel grund än den fosforiska vitterhetsklubben af 1760 (rätteligen 1759) och gaf Vetenskaps- och vitterhetssamfundet ifrån att hafva varit en societet inom lyckta dörrar all möjlig publicitet till favör för allmänna hushållningen, naturalhistorien och vitterheten". Han organiserade sålunda det nuv. Vet. o. vitt. samh. (se d. o.) i Göteborg och lyckades, efter en hel del motigheter, 1778 göra det till kungligt. Han var jämväl dess förste sekreterare (1778—80). W. utnämndes 1781 till kyrkoherde i Kumla pastorat af Strängnäs stift, hvilket han tillträdde 1783, och i dec. 1789 till biskop i Kalmar stift med följande förord af sin frände Schröderheim: "W. har den nåden att vara känd; han är glad, vällustig, alltid behöfvande, äregirig, med ett ord en skickelig biskop i mitt sinne. Han är visserligen äfven välsinnad i sin politik och kanske mest ortodox der". W. svek icke konungamaktens förtroende under den vanskliga Gäfle riksdag, där han var en af de trogne. Som biskop och eforus var han verksam särskildt på undervisningens område och ifrade mycket för Kalmar gymnasiebibliotek och dess samlingars förkofran samt deras ersättande efter branden 1800. W. var flitig talare och äfven något poet, dock utan synnerliga anlag. Lärda uppsatser, resebref o. d. af honom offentliggjordes bl. a. i de göteborgska tidningarna och i Gjörwells "Sv. Mercurius". Han sysslade äfven med biografier. Se Göteborgs Vet. o. vitt. samh:s "Handlingar. Ny följd", XVI. K. W—g.* 
<b>Wallenstädtersee</b> [-ṡe]. Se Walensee. 
<b>Vallentin,</b> Hugo Ferdinand, författare, f. 10 dec. 1860 i Göteborg, genomgick 1877—79 Göteborgs handelsinstitut, var sedan en tid handelsagent och öfvergick, efter att flera år ha medarbetat i olika tidningar, 1894 definitivt till pressen. 1894—1901 redigerade han "Söndags-nisse", som då rycktes upp betydligt, och "Puck" 1901—09. Fr. o. m. 1910 har V. varit bosatt i London, där han företrädt Sveriges intressen i den engelska pressen och hvarifrån han sändt korrespondenser till "Göteborgs handels- och sjöfartstidning". V. har ut gett humoresken <i>Karl Petterssons öden och missöden</i> (1892), <i>Pokerboken</i> (1903), <i>Sådant är lifvet</i> (1909), <i>London</i> (1912) och skådespelet <i>Makt</i> (1914, under pseudonymen John Street). Af betydelse är V:s öfversättarverksamhet från engelskan, hvarigenom Bernhard Shaw m. fl. moderna engelska författare för scenen blifvit kända i Sverige. 1892—1908 var V. svensk korrespondent till flera Londontidningar, bl. a. "Daily chronicle". R—n B. 
<b>Vallentuna.</b> 1. Härad i Stockholms län, ingår i länets Västra domsaga och Värmdö fögderi samt omfattar socknarna Fresta, Hammarby, Vallentuna (före 1 jan. 1920 endast delvis), Vada, Angarn och Össeby-Garn. 27,114 har. 5,713 inv. (1920). — 2. Socken i Stockholms län, Vallentuna härad (före 1 jan. 1920 delvis i Danderyds skeppslag). 6,724 har. 1,573 inv. (1919). V. utgör ett pastorat i 
page_number=266, index= - Vallentuna - Waller, Erik - Waller, Per Aron - Waller, Justus Adalrik - Waller, Erland - Waller, sir William - Waller, Edmund 
Uppsala stift, Roslags västra kontrakt. Från V. kyrka härrör det nu i Statens hist. museum förvarade s. k. <i>Valentunakalendariet</i> (lat. <i>Calendarium valentunense</i>), en medeltidsurkund präntad på pergament 1198, utgörande de sex sista sidorna i en handskrift och innehållande därjämte senare gjorda anteckningar, sannolikt skrifna i Uppland eller Södermanland, om märkligare tilldragelser från 1200-talets midt till medeltidens slut. Ett faksimile (tillegnadt Frits Läffler af lärjungar och vänner på hans 60-årsdag 15 nov. 1907) trycktes i 225 ex. nämnda år med inledning af O. Janse. 
<b>Waller,</b> Erik, biskop, f. 27 okt. 1732 i Västerås, d. där 30 maj 1811, blef filos. magister i Uppsala 1755, prästvigd 1769 och s. å. vice pastor vid domkyrkan i Västerås. Han utnämndes 1763 till hofpredikant, 1771 till kyrkoherde i Örebro, 1778 till teol. doktor, 1798 till domprost i Västerås och 1809 till biskop där. Vid riksdagarna 1778, 1800 och 1809 spelade han som riksdagsman en rätt bemärkt roll. Han hade skarpt och redigt hufvud och stod i stor gunst hos Gustaf III. Mera känd blev han först genom sin skrift om antagandet af en nationell klädedräkt (1774), som utgjorde svar på en af Patriotiska sällskapet framställd prisfråga och för hvilken skrift han vann priset bland 56 täflande (jfr Svenska dräkten). Utom en mängd predikningar och tal utgaf W. anonymt flera skrifter, bland hvilka må nämnas <i>Tankar om vårt penningväsende och förslag till ett naturligt finance-system</i> (1769), <i>Den stora högmålsfrågan Mitt och Ditt</i> (2 dlr, s. å.), <i>Svenska folkets allmänt utöfvade rättighet och godkände förbindelse att aflägga och hålla den nya tro- och huldhetseden</i> (1773), <i>Oförgriplige tankar om tolerancen</i> (1779). Som medlem af Kanslersgillet deltog W. i det arbete, som ledde till 1807 års skolordning. W. hade sitt eget förslag, som väl icke saknade hänsyn till en ny tids pedagogiska kraf, men som framför allt gick ut på att binda skolundervisningen vid en viss fastslagen filos. terminologi. W. hyste nämligen stor misstro mot kantianen Boethius, hvilkens skrifter han, delvis på grund af missförstånd, ansåg vara samhällsupplösande, och satte in all sin kraft för att hindra den nya filosofiens inträde i skolan. Trots sin oräddhet, outtröttlighet och ihärdighet lyckades han dock icke hålla Lindblom och Adlerbeth stången. På grund af sina relationer till konungen var han dock en faktor att räkna med. Emellertid bär blott ingressen till den nya skolordningen vissa spår af W:s yrkanden. E. M. R. 
<b>Waller,</b> Per Aron, ingenjör, f. 11 juni 1848 i Stockholm, utexaminerad från Teknologiska institutet 1869, är känd som konstruktör af den efter honom uppkallade <i>Wallerska tuben,</i> en dykeriapparat (se Dykeri, sp. 1163), afsedd att tillåta arbete å större vattendjup än det för vanlig dykare möjliga arbetsdjupet. Apparaten väckte 1896 — vid bärgningen af det på 55 m. djup sjunkna 600 tons ångf. "Södra Sverige" — ett visst uppseende, men har sedan icke funnit användning. C. K. S. 
<b>Waller,</b> Justus Adalrik, affärs- och kommunalman, f. 20 aug. 1848 i Göteborg, där han 1881 öppnade egen affär och tagit en mycket betydande del i det kommunala lifvet såsom stadsfullmäktig (1891—1906; vice ordf. 1905—06) samt led. eller ordf. i en mängd styrelser och nämnder. Han är ordf. i Sveriges redarförening och led. i styrelsen af flera rederi- och järnvägs-a.-b. Han har ock varit järnvägsfullmäktig och led. af järnvägstaxekommitten. 
<b>Waller,</b> Erland, pseudonym för K. J. Fah1crantz (se d. o. 5). 
<b>Waller</b> [ωå'lə], sir William, engelsk krigare, f. omkr. 1597, d. 19 sept. 1668, var som yngling soldat i veneziansk och bömisk tjänst, deltog i Veres engelska expedition till Pfalz 1620—22 och erhöll 1622 knightvärdighet. W. var presbyterian, valdes 1640 till led. af Långa parlamentet och blef vid inbördeskrigets utbrott 1642 rytteriöfverste i parlamentsarmen. En rad framgångar hösten s. å., bl. a. eröfringen af Portsmouth, gaf honom rykte ("William Eröfraren"), 1643 blef han generalmajor, hade flera framgångar vid Gloucester och i Wales på våren, men besegrades i juli vid Roundway down af rojalister från Oxford. Äfven 1644 var W:s krigslycka växlande; han förordade den armereorganisation Cromwell sedan genomförde och nedlade 1645 sitt befäl för att i stället som presbyterianernas ledare i underhuset återupptaga sitt parlamentsarbete. Därvid kom han i skarp konflikt med armebefälet, uteslöts ur parlamentet vid "rensningen" i dec. 1648 och fick i tre år sitta fängslad utan rannsakning. Under protektoratet blef han ånyo två gånger fängslad (1658 och 1659), knöt förbindelser med monarkisterna och återfick febr. 1660 sin plats i parlamentet, där han sedan medverkade till restaurationen. Som general utmärkte sig W. särskildt för skicklig defensivtaktik. V. S—g. 
<b>Waller</b> [ωå'lə], Edmund, engelsk skald, f. 1606, inom en förmögen adlig godsegarfamilj, d. 1687, fick redan i sitt sjuttonde år säte i parlamentet, gjorde ett rikt gifte och bosatte sig på landet. Ehuru i släktskap med Hampden och Cromwell, drogs han dock af sina sympatier öfver på de konungskes sida och befanns 1643 invecklad i en plan att med vapenmakt stödja Karl I mot parlamentet. Häktad på grund däraf, namngaf han fegt sina medsammansvurna för att rädda sitt eget lif, ålades att böta 10,000 pd st. och landsförvistes, hvarefter han reste i Europa och förde ett gladt och gästfritt lif i Paris, tills Cromwell 1654 tillät honom återvända till England. Till tack skref W. det framstående odet <i>A panegyric to my lord Protector</i> och sedermera en klagosång öfver Cromwells död, <i>Upon the death of the lord Protector.</i> Detta hindrade ej W. att vid den snart därefter inträffade restaurationen utverka sig Karl II:s gunst medelst poemet <i>Upon His Majesty's happy return.</i> Han fick ånyo plats i parlamentet, hvarest han beundrades för sina fyndiga kvickheter. Hos sin samtid åtnjöt W. högt anseende som skald, men nu ha endast några få af hans dikter behållit sin charm. Hans verser äro smakfulla och väl 
page_number=267, index= - Waller, Edmund - Walleriit - Wallerius, släkt - Wallerius, 1. Daniel Larsson - Wallerius, 2. Nils - Wallerius, 3. Johan Gottschalk 
proportionerade, men kyliga. Bäst lyckas han i smått skämtsamma kärleksdikter. F. ö. var han en panegyrisk tillfällighetspoet. Den rimmade jambiska vers "kupletten", som Chaucer brukat och som sedermera fallit i glömska, återupptogs af W. för att sedan artistiskt fulländas af Dryden och Pope. W. utgaf 1645 en samling af sina dikter (flera utvidgade uppl., en kritisk uppl. <i>Poetical works</i> 1893 med omsorgsfull lefnadsteckning). (F. V.) 
<b>Walleriit,</b> <i>miner.</i>, en sällsynt förening af svafvelkoppar, svafveljärn, talkjord, järnoxid och vatten, hvilken förekommit i små derba, körtelformiga partier af mörkt grönaktig färg i Auroragrufvan vid Kafveltorp. Mineralet är uppkalladt efter den svenske mineralogen J. G. Wallerius. Ant. Sj. 
<b>Wallerius,</b> en gammal öländsk släkt, härstammande från Erik Larsson W. (d. 1602), som latiniserade sitt namn efter byn Dalby (dal, lat. <i>vallis</i>) på Öland. Han var kyrkoherde i Högby och en af dem, som undertecknade Uppsala mötes beslut (1593). Af dennes sonsöner Daniel Larsson W. (se W. 1) och Nils Larsson W. (f. 1633, kyrkoherde i Högsby, Småland, kontraktsprost, riksdagsman, d. 1697), båda stundom kallade Wallerman, blef den förre stamfader för Göteborgsgrenen, den senare för Smålands-Uppsalagrenen. Daniels sonsons sonson Johan David W. ändrade sitt släktnamn till Valerius (se denne). 
1. Daniel Larsson W., stundom kallad Wallerman (se ofvan), biskop, f. 1630 i Högsby socken, Småland, d. 20 febr. 1689 i Göteborg, blef student i Uppsala 1651, filos. magister 1657, prästvigd 1658, lektor i grekiska vid Kalmar gymnasium s. å., utnämndes till hofpredikant 1668, till domprost i Göteborg 1671 och till biskop där 1678. Vissa relationer hade han till Göteborgs stift genom sin moder, Rebecka Phrygia, en sondotter till den bekante superintendenten Sylvester Phrygius (se denne) i Göteborg. W. stod i gunst hos Karl XI, som för hans förtjänster utnämnde honom till teol. doktor 1680, men W. blef af fakulteten aldrig promoverad. Vid riksdagen 1680 insattes han i Stora kommissionen och fick således med reduktionsverket att göra, hvarvid han förde humanitetens talan. Som stiftschef var han nitisk och kraftfull, en son af det hårdhändta karolinska tidehvarfvet, ömtålig om sin öfverordnade ställning. 
2. Nils W., sonson till den i släktöfversikten nämnde Nils Larsson W., universitetslärare, filosof, teolog, naturforskare, f. nyårsdagen 1706 i Stora Mellösa i Närke, där hans fader, Erik W. (f. 1672, d. 1739), var kyrkoherde, d. 16 aug. 1764 i sitt prebendepastorat Fundbo, blef 1725 student i Uppsala och studerade ifrigt den då där nyligen införda leibniz-wolfska filosofien. Han blef 1729 filos. magister samt 1735 docent och 1737 adjunkt i filosofi. Som akademisk lärare var han ytterst eftersökt. 1748 befordrades han till professor i logik och metafysik, prästvigdes 1751, utnämndes 1752 till teol. doktor och kallades 1756 till förste innehafvare af den nya professur inom teol. fakulteten, som biskop Kalsenius stiftat. Utom ett stort antal akademiska disputationer och en del naturvetenskapliga iakttagelser, som han publicerade i Uppsala Vet. soc:s och i Vet. akad:s handlingar och som 1739 förskaffade honom ledamotskap af sistnämnda samfund, utgaf han på latin fem större filosofiska arbeten och ett teol. verk i sex delar (den sista utkom först efter hans död). Hans filosofiska arbeten, omfattande utförliga vetenskapliga framställningar af metafysiken och psykologien samt kompendier i förstnämnda vetenskap och i logik, äro hållna i den omsorgsfullt systematiska form, som Wolf vid denna tid gjort allmän. Äfven innehållet röjer hufvudsakligen Wolfs skola, men vittnar äfven om författarens ej ringa själfständighet och stora beläsenhet jämväl inom den äldre filosofiska litteraturen. Den omsorg, hvarmed han i hvarje fråga pröfvade andras meningar, vittnade om hans vetenskapliga allvar, och helt visst voro hans filosofiska arbeten för sin tid goda handböcker för de studerande. Hans stora apologetiska verk, <i>Praenotiones theologicae</i> (1756—64), åtnjöt ock på sin tid stort anseende. Se Torbern Bergmans åminnelsetal öfver W. i Vet. akad:s handl. (1765). 
3. Johan Gottschalk W., den föregåendes broder, kemist och mineralog, f. 11 juli 1709 i Stora Mellösa i Närke, d. 16 nov. 1785 i Uppsala, blef student i Uppsala 1725, idkade till en början studier i matematik, fysik och medicin samt promoverades till filos. magister 1731. Sina medicinska studier fortsatte han i Lund, där han 1732 blef med. adjunkt och 1735 med. doktor. 1741 utnämndes han till med. adjunkt i Uppsala, och 1750 erhöll han därst. den nyinrättade professuren i kemi, metallurgi och farmaci, från hvilken han på grund af sjuklighet tog afsked 1767. Led. af Vet. akad. (sedan 1750), af Vet. soc. i Uppsala (sedan 1763), af Vet. akad. i Petersburg (sedan 1773) m. fl. lärda sällskap. — W. tillhörde den lysande rad af vetenskapsmän, som under frihetstiden skaffade Sverige ära och anseende öfver hela den bildade världen. Det är dock ej genom epokgörande upptäckter eller som grundläggare af nya system, som W. gjort sig bemärkt och högt aktad, utan mera genom de nya vägar han banat för kemiens tillämpning i det praktiska lifvet. Genom sin afhandling <i>Agriculturae fundamenta chemica. Åkerbrukets chemiska grunder</i> (på lat. och sv. 1761; ny uppl. på sv. 1778; öfv. till flera språk) kan han nämligen betraktas som den förste och egentlige grundläggaren af landtbrukskemien. Han framlägger där grunddragen af den i senare tider så mycket studerade läran om växtnäringens assimilerbarhet och om gödningsämnenas ombildning till lättlöslig och hastigt verkande växtföda, redogör på ett riktigt sätt för växtfröets sammansättning och fenomenen vid groningsprocessen, skildrar de faktorer, som främjande inverka på vegetationen: värme, luft och fuktighet, och framhåller egenskaperna hos de olika jordarterna svartmylla, lera, märgel o. s. v. samt dessas värde och betydelse för jordbruket. Särskildt förtjänar 
page_number=268, index= - Wallerius, 3. Johan Gottschalk - Wallerius, 4. Ivar Daniel - Vallerius, 1. Harald - Vallerius, 2. Johannes - Wallerman - Vallerstad - Vallerön - Valles, Jules Louis Joseph 
uppmärksammas, att kännedomen om jordarternas absorptionsförmåga, hvilken man velat hänföra till en långt senare tid, fanns fullt klar redan hos W. Sina lärosatser, hvilka sedan vidare utvecklades af T. Bergman och Scheele på 1700-talet samt af Berzelius och Liebig på 1800-talet, tillämpade han praktiskt under en längre följd af år såsom egare af landtegendomen Hagelstena i Alsike socken, där han som jordbrukare blef ett föredöme. Han gjorde den till en mönstergård, som lämnade rika skördar äfven under de år, då hela den kringliggande trakten hemsöktes af missväxt; och därifrån meddelade han sina <i>Observationer vid åkerbruket gjorda i 30 år</i> (1747—77), innehållande bl. a. statistiska tabeller öfver sånings- och skördetid samt afkastning af höst- och vårsäd under nämnda tid. Ett annat hufvudarbete på samma område är hans af Vet. akad. med första priset belönade svar på akad:s prisfråga "Om svenska åkerjordarternas egenskaper och skiljemärken samt deras förbättring genom tjenlig jordblandning", hvilket utgör en ganska fullständig jordartslära. Äfven på mineralogien utöfvade W. stort inflytande genom sin 1747 utgifna lärobok <i>Mineralogia, eller mineralriket indelt och beskrifvet,</i> "den första verkliga handboken i mineralogi, ett arbete ojemförligt bättre än allt hvad som sedan Agricolas tid skrifvits i denna kunskapsgren" (Nordenskiöld) och hvari han, före någon annan, redogjorde för märgelns rätta karaktär. Utom dessa utgaf W. ett antal andra skrifter, bl. a. <i>Tankar om verldenes i synnerhet jordenes danande och ändring</i> (1776), ett slags geologi, i hvilken han upplifvar den mosaiska kosmologien, sedermera förfäktad af Cuvier m. fl., hvarjämte han presiderade för 98 disputationer. Jfr C. E. Bergstrand, "J. G. Wallerius som landtbrukskemist och praktisk jordbrukare" (1885). 
4. Ivar Daniel W., ättling i 6:e led till W. 1, präst, författare, f. 12 juli 1870 i Göteborg, blef student i Lund 1888, där han 1895 promoverades till filos. doktor efter naturvetenskapligt specimen, sedan han förut aflagt äfven teol. ämbetsexamina. Prästvigd 1896, är han sedan 1902 kyrkoherde i Göteborgs Gamlestadsförsamling. W., som intar en bemärkt ställning inom den schartauanskt färgade riktningen, har utom naturvetenskapliga afh. och uppsatser utgett flera skrifter af apologetiskt och polemiskt innehåll: <i>Nutidsfrågor rörande bibeln</i> (1906), <i>Den moderna naturåskådningens kris</i> (1917), <i>Booths arme</i> (s. å.), <i>Sanningskraf och bibeltro</i> (1920) m. m. 1. E. M. R. 2. S—e.* 3. (K. A. V—g.) 4. E. N. S—g. 
<b>Vallerius.</b> 1. Harald V., universitetslärare, musiker, f. 25 dec. 1646 i Vallerstads socken, Östergötland, d. 8 mars 1716 i Uppsala, student i Uppsala 1666, blef filos. magister med första hedersrummet 1679 samt efter hvartannat vice bibliotekarie, adjunkt i filosofiska fakulteten, 1684 e. o. professor och slutligen 1690 ord. professor i matematik. 1712 afträdde han professuren till sin son. Som student hade V. genom sin musikaliska begåfning tillvunnit sig O. Rudbecks gunst samt flitigt studerat musikteori och orgelspel; han trakterade äfven violin, klaver och olika blåsinstrument. V. blef 1670 director musices vid universitetet, 1676 domkyrkoorganist, komponerade bl. a. festmusik för hofvet och sorgkantat vid M. G. De la Gardies begrafning samt fick 1693 jämte O. Rudbeck uppdraget att redigera melodierna till 1695 års psalmbok. Resultatet blef 1697 års koralbok. Största arbetet därmed föll på V:s lott. Han genomförde enhet i notskriften, försåg psalmmelodierna med basso continuo och tillgodosåg rytmisk liffullhet vid koralbearbetningen. Flera af V:s akademiska afh. angå tonkonsten; de utmärkas af klar framställning samt grundlig och omfattande lärdom, och beaktansvärdt är bl. a. hans framhållande af svenska folkmusiken. Så i <i>Disputatio de tactu musico</i> (1698). V. presiderade f. ö. för ett 100-tal akademiska afhandlingar i filosofi, geografi, fysik, astronomi och matematik. Om V:s koralredigering se uppsatser af E. Wrangel i "Samlaren", 1893, och H. Palm i "Kyrkosången". 1904, samt T. Norlind, "Svensk musikhistoria" (1901). 
2. Johannes V., den föregåendes son, matematiker, f. 26 mars 1677 i Uppsala, d. där 15 aug. 1718, blef filos. magister 1700, adjunkt i filosofiska fakulteten 1704 och professor i matematik 1712. V. tillhörde det af E. Benzelius d. y. stiftade sällskap, hvarur Uppsala Vet. soc. framgick. Han skaffade till Uppsala nya astronomiska instrument, särskildt en större tub från England, och anställde därmed flera observationer, bl. a. öfver solförmörkelscn 22 april 1715, hvarom en berättelse infördes i "Daedalus hyperboreus" (II, 1716). Han utgaf äfven almanacker för åren 1712—19, hvari bl. a. infördes årliga förteckningar öfver nyutkomna disputationer vid Uppsala universitet. F. ö. finnes af honom utg. ett utkast till föreläsningar i mekanik, <i>Sciagraphia mechanices</i> (1713), hvarjämte han presiderade för 31 akademiska afh. rörande filosofiska, topografiska, matematiska, fysikaliska och meteorologiska ämnen. 
<b>Wallerman.</b> Se Wallerius. 
<b>Vallerstad,</b> socken i Östergötlands län, Bobergs härad. 2,216 har. 661 inv. (1919). V. bildar med Järstad ett pastorat i Linköpings stift, Gullbergs och Bobergs kontrakt (skall framdeles bli annex till Normlösa i Vifolka och Valkebo kontrakt). 
<b>Vallerön.</b> Se Käringön. 
<b>Valles</b> [-lä'ss], Jules Louis Joseph, fransk skriftställare och revolutionsman, f. 10 juni 1832 i Puy-en-Velay, d. 14 febr. 1885 i Paris, lämnade som litteratör i Paris bidrag till tidningarna "Figaro", "Époque", "Évenement", "Liberte" m. fl., var en tid tjänsteman vid Seineprefekturen och utgaf själf åtskilliga tidningar, som skaffade honom åtal och dueller på halsen. Under Paris' belägring 1870 var han med öfverallt, där revolten sökte tränga sig fram, och bland Pariskommunens tillskyndare intog han en bemärkt plats genom sin upphetsande tidning "Cri du peuple", men när regeringstrupperna ryckte in (maj 1871), flydde han 
page_number=269, index= - Valles, Jules Louis Joseph - Vallesia punctata - Val Leventina - Valle y Caviedes, Juan del - Vallfärd, Vallfart, Vallfartsorter - Vallgata - Vallgevär, Vallbössa - Wallgren, Otto Henrik - Wallgren, Åke Axel - Vallgren, 1. Ville 
förklädd till London, hvarifrån han lämnade anonyma bidrag till franska tidningar. På grund af amnestien 1880 återvände V. till Paris och återupplifvade 1883 "Cri du peuple". V. var en kraftig och originell berättartalang, men cynisk, bitter och fallen för paradoxer och effektsökeri. Han författade skisserna <i>Les refractaires</i> (1866) ur Paris' "undre värld" samt de själf biografiska romanerna <i>L'enfant</i> (1879), <i>Le bachelier</i> (1881) och <i>L'insurge</i> (1886), hvilka utkommo under samlingstiteln <i>Jacques Vingtras.</i> (V. S—g.) 
<b>Vallesia punctata,</b> <i>bot.</i>, en till fam. <i>Apocynaceae</i> hörande växt, som har användning som febermedel. Se Picramnia. 
<b>Val Leventina.</b> Se Ticino. 
<b>Valle y Caviedes</b> [-i-], Juan del, peruansk skald, f. omkr. 1652 i Lima, d. 1692, skref bl. a. en stor mängd decimas och romances. V:s litterära produktion återfinnes i <i>Documentes literarios del Perú</i> (1873), utg. af Ricardo Palma, som i sin biografi öfver skalden bl. a. säger, att V:s poesi är som om den vore skrifven i våra dagar. Ad. H—n. 
<b>Vallfärd,</b> Vallfart, Vallfartsorter (ty. <i>wallfahrt,</i> af mht. <i>wallen,</i> vandra). Se Pilgrim. 
<b>Vallgata.</b> Se Fästning, sp. 313. 
<b>Vallgevär,</b> Vallbössa, ett slags handeldvapen af stor kaliber, hvilket förr användes i fästningskriget. H. W. W.* 
<b>Wallgren,</b> Otto Henrik, målare, f. 1795 i Skåne, d. 24 maj 1857 i Stockholm, studerade vid konstakademien under Westin och vann kungliga medaljen 1819, 1820 och 1823. Tre gånger tillerkändes honom det större målningsstipendiet, sista gången 1828. Året därpå blef han agre, fick ett resestipendium och gjorde studier i Paris och Italien. 1837 blef han led. af akademien och 1854 vice professor. — W. studerade vid akademien företrädesvis figurmålning och utförde kompositioner öfver historiska ämnen i tidens stil — bland dem <i>Cicero anklagar Catilina</i> (1821) och <i>Heimdal</i> (1824, båda på Rosendal), <i>Burrus kastar sig för Neros fötter</i> (motiv ur Racines "Britannicus", Nationalmuseum). W. gjorde en mängd teckningar till G. H. Mellins "Sveriges store män" (1840—49) och "Den skandinaviska nordens historia" (1850—55) samt utgaf <i>Skånska allmogens klädedrägter. Teckningar efter naturen</i> (22 pl. i färger, 1860—63). Därjämte var han en flitig porträttmålare, ehuru han aldrig höjde sig till något framstående konstnärskap. K. W—n. (G—g N.) 
<b>Wallgren,</b> Åke Axel, operasångare, f. 9 nov. 1873 i Resteröds socken, Bohuslän, studerade till arkitekt vid Chalmers' tekniska läroanstalt i Göteborg m. fl. tekniska skolor och var därefter J. Günthers elev i sång vid musikkonservatoriet i Stockholm 1896—98. Efter debut i Göteborg som <i>Tonio</i> i "Pajazzo" vid E. Lindens operaturne tillhörde han 1898—1900 O. Lombergs operaturne, debuterade 1900 på K. teatern i Stockholm som <i>Lothario</i> i "Mignon" och <i>Mefistofeles</i> i "Faust" samt anställdes s. å. vid denna operascen, som han alltsedan tillhört. Hans röstkaraktär och majestätiska gestalt hänvisa honom främst till mera högtidliga roller, hvari han med känsla och öfvertygelse skänker fulla mått af sin ovanligt klangmäktiga, fasta och välljudande basbaryton. Den rena diktionen förhöjer klarheten af hans sång; i aktionen öfverväger en viss afmätt värdighet. Så har han med vederbörlig pondus uppburit roller som <i>Wotan</i> i "Rhenguldet" och i "Valkyrian", <i>Vandraren</i> i "Siegfried", <i>Günther</i> i "Ragnarök", <i>Hans Sachs</i> och <i>Pogner</i> i "Mästersångarna i Nürnberg", <i>Landtgrefven</i> i "Tannhäuser", <i>Härroparen</i> i "Lohengrin", <i>Gurnemanz</i> i "Parsifal", <i>kung Marke</i> i "Tristan och Isolde", <i>Wilhelm Tell, Jakob</i> i "Josef i Egypten", <i>Saint Bris</i> i "Hugenotterna", <i>Germont</i> i "Den vilseförda", öfversteprästen <i>Ramphis</i> i "Aida", filosofen <i>Colline</i> i "Boheme", <i>Nilakantha</i> i "Lakme", <i>Boris Godunov, Tsar Peter</i> i "Nordens stjärna" och i "Tsar och timmerman", <i>fursten</i> i "Izeyl" samt äfven betrotts med uppgifter, där större smidighet i framställningen påfordras, såsom <i>Mefistofeles</i> (äfven i operan med samma namn) och <i>Escamillo</i> i "Carmen". Jämte Wotan kan Hans Sachs betecknas som hans bästa roll, i kraft af tolkningens värme. W. har som solist deltagit med sångsällskapet "Orphei drängar", Svenska Pariskören 1914 och Stockholms studentsångarförbund på sångarfärder utomlands, utfört bas- och barytonpartier i flera oratorier samt 1919 och 1920 konserterat i Trondhjem och där då äfven gett en serie gästspel som <i>Scarpia</i> i "Tosca". E. F—t. 
<b>Vallgren.</b> 1. Ville V., finländsk skulptör, f. 15 dec. 1855 i Borgå, son till prof. Georg Wallgren (f. 1814, stadsläkare, borgarståndstalman vid senare delen af 1877—78 års landtdag;, d. 1889), kom 1872 från stadens läroverk till Polyteknikum i Helsingfors, där han studerade skulptur för K. E. Sjöstrand. Då hans anlag befunnos afgjorda, begaf han sig 1877 till Paris, där han — frånräknadt några korta sommarbesök i hemlandet — förblef bosatt till 1913. Han studerade till en början för Cavelier vid École des beaux-arts, erhöll från Finland två mindre stipendier och 1884 af finska Konstföreningen Hovingska stipendiet på 3,000 mark. Bland hans tidigare verk äro <i>Herdegosse</i> (statyett, 1879), <i>Spelande faun</i> (1881), <i>Torpflickan</i> (efter Runebergs dikt, staty 1882, alla dessa i gips i finska konstföreningens ego), <i>Fiskargosse</i> (1883, i brons), <i>Höräfserska</i> (1884), <i>Gosse lekande med en kräfta</i> (statyett i marmor 1884, Finska konstfören.), <i>Näckrosen</i> (byst, målad gips, 1885), <i>Eko</i> (kvinnlig staty i marmor, 1886). S. å. utförde han staty af <i>Mikael Agricola,</i> beställd för Nikolaikyrkan i Helsingfors, och 1887 staty af <i>Tyrgils Knutsson</i> (se d. o. med fig.), ämnad att resas vid gamla rådhuset i Viborg, hvilket förhindrades af de ryska myndigheterna. Statyn stannade i stadens rådhus, till dess den uppställdes 1908. 1887 tillkom <i>Adam och Eva</i> (relief i brons, Konstindustrimuseet i Wien), 1888 <i>Ofelia</i> (relief i marmor, inköpt af franska i staten) och 1889 två kvinnostatyer ur "Kalevala" <i>Marjatta</i> och <i>Aino</i> (den senare i Åbo 
page_number=270, index= - Vallgren, 1. Ville - Vallgren, 2. Antoinette, född Råström - Vallgrund - Vallgång - Wallhof (Wahlhof) - Vallhorn - Vallhunden - Wallia - Wallich, 1. Nathanael - Wallich, 2. Aron Wulff - Wallick, Arnold 
museum). Till dessa år höra äfven porträttbyster af <i>Strindberg</i> (1884), <i>Edelfelt</i> (1887, i brons och i marmor, båda i Finska konstfören.) och arkitekten <i>K. L. Engel</i> (1888). Vid världsutställningen 1889 erhöll V. första klassens medalj. Han vann ett berömdt namn ej minst genom sina alster på den lilla skulpturens område, där han vid sidan af de franske konstnärerna Carries, Dampt, Baffier representerade en helt modern riktning. Hans små figurer och grupper, lätt stiliserade kvinnor eller barn, symboler af sorg, ömhet, hängifvenhet, lefnadslust, äro förtjusande genom linjernas behag, uttryckets skälfvande känsla och genom det läckra utförandet, oftast i brons med en patina af konstnärens egen uppfinning, af raffinerad koloristisk känsla. Äfven i silfver, porslin och andra material utförde han liknande poetiska och iderika småfigurer. Han fann uttryck både för djup innerlighet och för vekt drömmeri. Det subtila i formkänsla och i teknik, som han tillegnat sig under påverkan af fransk konst, hade sin motvikt i den friska omedelbarhet, som låg i hans personliga temperament. Bland hans talrika verk på den lilla skulpturens område äro bordsuppsatser, elektriska lampor och kronor med symboliska figurer o. a. Bland större arbeten äro monumentala spisar liksom flera grafmonument af ädel allvarlig hållning. Äfven inom möbelindustrien representerar han moderna ideer och modern formgifning. 
Bland V:s alster under seklets sista årtionde märkas byst af <i>Fr. Pacius</i> (marmor i Helsingfors' universitet 1890), <i>Kristus på korset</i> (reliefbyst i marmor s. å., Finska konstfören.), <i>Johannes döparen</i> (s. å.), <i>Moderskärlek</i> (bystgrupp, Luxembourgmuseet, marmor 1891), <i>Kain</i> (staty, 1892), <i>Armod</i> (bronsgrupp, 1893, Luxembourg), <i>Uno Cygnaeus' monument</i> i Jyväskylä (s. å.), <i>Tröst</i> (statyettgrupp, 1895, Finska konstfören.), <i>Kvinna från Bretagne</i> (byst i brons, 1896, Åbo museum), <i>Meditation</i> (sandsten, s. å., Luxembourg). 
Vid världsutställningen 1900 erhöll V. en af hedersmedaljerna. Sedan 1902 var han naturaliserad fransk medborgare. I högre grad än någon annan af sina nordiska yrkesbröder hade han lefvat sig in i parissocieteten. I febr. 1913 flyttade han likväl tillbaka till sitt hemland och har sedan dess varit bosatt utanför Helsingfors. För Finland har han under det nya århundradet utfört af större arbeten: <i>fontän</i> på Salutorget i Helsingfors (1908), en grupp <i>Z. Topelius, omgifven af barn i olika åldrar,</i> ett konstverk af förtrolig och älskvärd hållning (1909, var afsedd att i brons uppsättas i Helsingfors), <i>S:t Olof</i> i Nyslott (1912) och ett 10 m. långt krigargrafmonument i Jakobstad (1919). V. har ock utfört medaljer öfver bemärkta landsmän. Utanför Finland är han representerad, förutom i Luxembourggalleriet, i Berlin (Nationalgalleriet och Kunstgewerbemuseum), i Wien, Stockholms nationalmuseum, Göteborg, Köpenhamn, hos Vanderbilt i New York m. fl. Som författare uppträdde han 1917 med <i>Ville Vallgrens ABC-bok,</i> en samling högst obesväradt nedskrifna, mestadels humoristiska minnen från barndomen i Finland och från parislifvet inom olika kretsar. S. å. utkom ett häfte <i>Mat och dryck med roliga gubbar.</i> 
2. Antoinette V., den föregåendes hustru, född Råström, f. 1858 i Stockholm, d. 25 juli 1911 i Paris, gift 1882, studerade xylografi i Paris på Trichons gravöratelje, öfvergick till skulptur och utförde förträffliga porträttbyster i marmor, keramik o. a. samt eleganta reliefporträtt och plaketter i brons. Hennes specialitet blef framför allt bokpärmar, som hon oftast utförde i läderplastik med figurkompositioner i låg relief, inbrända och patinerade. Bland dessa äro lyxpärmar till Edelfelts "Fänrik Stål"-upplaga, Tissots "Vie de Jesus", Lotis "Pecheurs d'Islande" m. fl., hvarje exemplar utfördt för hand och i sin särskilda patina. Hennes ytterst känsliga och förfinade konst blef mycket högt uppskattad i Paris, England och Tyskland. Arbeten af henne finnas i Konstindustrimuseet i Helsingfors, Åbo museum m. fl. st. 1—2. G—g N. 
<b>Vallgrund,</b> holme. Se Replot. 
<b>Vallgång,</b> <i>befästningsk.</i> Se Fästning, sp. 313. 
<b>Wallhof</b> (Wahlhof), by i Kurland, vid vägen Mitau—Friedrichstadt, 45 km. s. ö. om Riga, bekant genom den seger Gustaf II Adolf där vann 7 jan. 1626 med underlägsna krafter öfver en omkr. 7,000 man stark polsk här under furst Stanislaw Sapieha och Gonsiewski. Omkr. 1/5 af polska styrkan förlorades, men på svenskarnas sida stupade icke en enda man (enligt konungens egen uppgift). Slaget är politiskt märkvärdigt, emedan genom detsamma Östersjöprovinsernas eröfring fullbordades, och äfven i taktiskt afseende har det sin betydelse, emedan Gustaf Adolf däri först använda det stridssätt, som sedermera skulle föra honom till så många segrar och bilda epok i krigskonstens historia. C. O. N. 
<b>Vallhorn,</b> <i>mus.</i> Se Lur 1 b) och Låt. 
<b>Vallhunden.</b> Se Hunden, sp. 1314 
<b>Wallia,</b> västgotisk konung. Se Västgoter. 
<b>Wallich.</b> 1. Nathanael W., dansk botanist (hette urspr. Nathan Wolff), f. 28 jan. 1786 i Köpenhamn, d. 25 april 1854 i London, af judisk släkt, blef student 1801, tog kirurgisk examen 1806 och anställdes som läkare i Serampur i Indien, hvilken plats då tillhörde Danmark, samt trädde 1814 i engelsk-ostindiska kompaniets tjänst såsom direktör för botaniska trädgården i Calcutta. Där utvecklade han utomordentlig verksamhet i att insamla och beskrifva växter från alla delar af Indien och med sådana rikta de botaniska trädgårdarna i Europa. Bland andra resor i Indien företog han 1835 en forskningsfärd till Assam för teodlingens skull. 1847 lämnade han af hälsoskäl Indien och lefde sedan i London. Hans förnämsta verk är <i>Plantae asiaticae rariores</i> (London, 1829—32; 3 bd folio med 300 kopparsticksplanscher); vidare må nämnas <i>Tentamen florae nepalensis illustratae</i> (2 bd, 1824). Han hade därjämte en viktig del i Roxburghs "Flora indica", som han utgaf, i 2 bd, 1820—24. W:s herbarium förvaras i Linnean society i London. Mer än 200 växtarter äro af 50 olika botanister uppkallade efter honom. — 2. Aron Wulff W. Se Wallick. 1. E. Ebg. 
<b>Wallick,</b> Arnold, broder till N. Wallich (se denne), dansk målare, hette urspr. Aron Wulff Wallich, f. 11 mars 1780, d. 1845, studerade vid konstakademien i Köpenhamn, egnade sig åt teatermåleriet, vistades flera år i Rom och Paris, blef efter sin hemkomst (1813) anställd vid k. teatern och 1814 led. af konstakademien. Ph. W.* 
page_number=271, index= - Valliere - Wallin, 1. Georg, d. ä. - Wallin, 2. Georg, d. y. - Wallin, Johan Olof 
<b>Valliere</b> [-iär]. Se La Valliere. 
<b>Wallin.</b> 1. Georg W. d. ä., biskop, f. 1 maj 1644 i Vibyggerå socken, Ångermanland, d. 8 juli 1723 i Säbrå socken, Ångermanland, blef filos. magister i Uppsala 1676, prästvigdes s. å. och tjänstgjorde de följande åren som huspredikant hos riksråden Gustaf Baner och Nils Brahe. 1681 blef han hofpredikant, tillträdde 1685 Gäfle pastorat, utnämndes 1690 till öfverhofpredikant och blef vid jubelfesten 1693 teol. doktor. Som öfverhofpredikant åtnjöt han hos Karl XI och dennes gemål det största förtroende samt betjänade båda i deras sista stunder. Efter att ha medföljt Karl XII på fälttåget till Själland i egenskap af fältsuperintendent utnämndes han 1701 till biskop i Göteborgs stift, men förflyttades 1702 på egen begäran till Härnösands. Där blef hans ämbetsförvaltning försvårad genom ryssarnas upprepade härjningar, och han måste vid deras angrepp 1721 mot Härnösand fly från staden. 
2. Georg W. d. y., den föregåendes son, biskop, f. 31 juli 1686 i Gäfle, d. 16 maj 1760 i Göteborg, blef filos. magister i Uppsala 1707 och besökte flera universitet i Tyskland, Holland och England. Han befordrades 1710 till teol. lektor i Härnösand, men reste 1720 ånyo utrikes, uppehöll sig i Tyskland och Frankrike samt promoverades i Wittenberg till teol. doktor. Efter hemkomsten kallades han 1724 till hofpredikant. 1727 blef han bibliotekarie i Uppsala och 1732 tillika teol. professor där. 1735 utnämndes han till superintendent på Gottland och 1744 till biskop i Göteborgs stift. W. var strängt ortodox samt ifrade mot pietism och herrnhutism. Han åtnjöt stort anseende både för sin nitiska verksamhet som stiftschef och för sin mångsidiga lärdom. Bland hans många skrifter må nämnas <i>Gothländska samlingar</i> (1:a d. 1747; 2:a d. utg. 1776 af sonen M. G. Wallenstråle), <i>Sigtuna stans et cadens</i> (1729—32), <i>Runographia gothlandica</i> och <i>Lapponia christiana.</i> Hans söner i senare giftet adlades (1756) under namnet Wallenstråle. 1—2. Fr. W. 
<b>Wallin,</b> Johan Olof, skald, vältalare, ärkebiskop, f. 15 okt. 1779 i Stora Tuna, Dalarna, d. 30 juni 1839 i Uppsala, son till en fattig underofficer och äldst bland många syskon, vardt på grund af sitt goda hufvud bestämd att gå läsvägen och bli präst för att i framtiden kunna hjälpa föräldrar och syskon. Han genomgick Falu skola och Västerås gymnasium samt blef 1799 student i Uppsala med lysande betyg. Redan som skolgosse offentliggjorde han dikter och fortsatte därmed som student, efterbildande Lidner, Franzen och den moraliserande poesien. Han blef filos. magister 1803 och uppträdde s. å. i "Upsala tidningar" med ett grafkväde, genomträngdt af det allvarliga förkunnande af förgängelsens och dödens oundviklighet, som sedan fick sitt mäktigaste uttryck i hans sista dikt, "Dödens engel". 1804 sökte han med en disputation öfver Horatius förgäfves att bli docent i estetik vid universitetet och lämnade Uppsala. Redan 1803 hade han för sina rimmade och rätt fria efterbildningar af oden hos Horatius fått andra priset (men "med samma heder, som åtföljde stora priset") i Svenska akad.; 1805 erhöll han stora priset för skaldestycket <i>Uppfostraren</i> i gängse akademisk stil och på samma gång två mindre pris för öfv. från Horatius och Vergilius. Efter att 1807 ännu en gång ha fått ett mindre pris för en öfv. från Vergilius mottog han 1808 den största belöning, som Svenska akad. någonsin utdelst (200 dukater) för en <i>Sång i anledning af Gustaf den tredjes ärestods aftäckande,</i> där man märker nya toner. W:s prisbelönta dikter vunno emellertid icke odeladt bifall. Särskildt anföllos omdiktningarna från Horatius bittert i tidningen "Polyfem", och äfven de öfriga dikterna, skrifna i den rådande äldre akademiska stilen, mötte motsägelse af den nyromantiska skolans kritiska domare, häftigast af Hammarsköld, mera resonligt af Palmblad. Det poetiskt entusiastiska uppslaget i dityramben "Preludium", som senare sattes i spetsen för den belönta sången öfver Gustaf III:s bildstod, vann dock äfven Hammarskölds erkännande. Denna dikt har också i sig en fläkt af samma anda, som det dityrambiska slutet af Tegners "Svea", bådande en kommande blomstring. På sin gynnares, Nils von Rosensteins, råd hade W. 1806 inträdt i kyrkans tjänst, och s. å. erhöll han den efter Choraeus lediga teol. adjunkturen vid Karlbergs krigsakademi. Därmed började för honom framgångens tid. Han blef 1809 slottspastor vid Karlberg, teol. lektor vid krigsakademien, kyrkoherde i Solna och teol. doktor. 1810 invaldes han i Svenska akad. efter grefve N. Gyldenstolpe. 1811 blef han fullmäktig i Riksgäldskontoret och led. i psalmbokskommitten, 1812 kyrkoherde i Adolf Fredriks församling, 1813 bankofullmäktig, 1815 riksdagsman i prästeståndet och led. i bibelsällskapets styrelse, 1816 domprost i Västerås, 1818 pastor primarius och kyrkoherde i Storkyrkoförsamlingen i Stockholm (tilltr. 1821) samt led. af Mus. akad., 1824 ordensbiskop, 1825 led. af kommitten för rikets undervisningsverk (den s. k. stora uppfostringskommitten), 1826 hedersled. af Vitt. hist. o. ant. akad. och 1827 led. af Vet. akad. 1830 vardt han öfverhofpredikant, 1834 led. af bibelkommissionen samt 1837 ärkebiskop och prokansler för Uppsala universitet. Sedan 1810 var han dessutom rikt gift, men han hade då brutit en tidigare trolofning, hvilket kvalde hans hjärta under hela lifvet, och framgångens tid var för honom icke lyckans. Allsidigt begåfvad, utförde han de 
page_number=272, index= - Wallin, Johan Olof 
värf af mångskiftande art, som lades på honom, med outtröttligt nit, tills han störtade, mänskligt taladt, i förtid. Genast efter sin utnämning till ärkebiskop öfvertog han stiftsstyrelsen men hann aldrig öfverflytta till Uppsala. Under ett besök i universitetsstaden afled han. Han jordfästes i Stockholms Storkyrka och begrofs på Nya kyrkogården. Det hundraåriga minnet af hans födelse firades 1879 på många håll och mångfaldigt sätt inom Sveriges landamären. Ett monument öfver honom restes 1882 i hans födelsebygd, och hans (af T. Lundberg modellerade) byst aftäcktes 23 sept. 1917 framför Högre allm. läroverkets hufvudentre i Falun. Hans namnteckning meddelas å illustrationssidan IV till art. Autograf. 
W. egnade städse sin församling den ömmaste omvårdnad. Särskildt låg undervisningsväsendet honom varmt om hjärtat (i skolfrågorna intog han dock länge en konservativ ståndpunkt), och minnen af detta hans intresse äro två ännu verksamma anstalter, nämligen Prins Karls uppfostringsinrättning för fattiga barn (se d. o.), "ett lysande bevis på W:s ömhet för mänskligheten och tillika på hans anseende och stora förmåga att genomdrifva sina planer", samt den efter hans ide bildade flickskola, scm bär hans namn (se Wallinska skolan). Tillika deltog han kraftigt i det ändamålsenliga ordnandet af Stockholms 1821 stiftade gymnasium, af Nya elementarskolan och af Hillska skolan å Barnängen. Men sin största betydelse eger W. som världslig och andlig skald och som talare. Hans första framträdande som världslig skald är redan omnämndt; och det var helt naturligt, att omdömena om hans verser skulle utfalla diametralt motsatta, om han bedömdes från akademisk ståndpunkt, då han afgjordt upphöjdes till skyarna, eller af Nya skolans kritiker, då han lika säkert nedgjordes, ehuruväl fosforisterna längre fram i tiden ångrade sin skärpa mot honom. Måttfullt bedömdes han af J. E. Rydqvist, som 1839 tecknade hans lif och därvid framhöll, huru han egde flera egenskaper, scm tillhöra skalden, nämligen i yttre hänseende, hvad formen beträffade, men att han i afseende på den inre poetiska begåfningen ej alltid var verkligt rik och ny, ej alltid fylld af den lefvande anda, som karakteriserar en skald, hvaremot han i sin prosa som talare hade nog af poetisk värme att väcka beundran, ja hänförelse. "Han var större skald i prosa än i vers." Detta omdöme gäller om allt, som W. skref i den gamla tidens abstrakta stil, hvarvid det mest kom an på att kläda skarpsinniga tankar och djupa reflexioner i retorisk dräkt, hvars detaljer hämtades från poesiens rustkammare. Men när W. är sig själf och ger sitt hjärta luft, kan hans sång bli lika omedelbar som någons, och han är sig själf i den allvarliga, upphöjda art af diktning, som närmar sig den religiösa, samt i tillfällighetsdikten, då det gäller att ge poetisk förklaring åt ett betydande lifsögonblicks innebörd. Dock är hans profana poesi ojämn och utan genomgående personlig stil; endast undantagsvis når han det rena mästerskapet. Han var till sin natur å den ena sidan tung och melankolisk, å den andra också fylld af en hänförelse, som, när den kom till utbrott, var gripande. Däraf dubbelheten i hans poetiska riktning: djup sorg och entuastisk hänförelse — äkta nordiska egenskaper. Af hans tillfällighetssånger må påminnas om den ofvan nämnda <i>Preludium, Medborgaresång</i> (1809), Skål för <i>Georg Washington</i> (1837), sången om <i>Hjertat</i> till ungdomen vid Uppsala universitet m. fl. Hit höra äfven sådana glada sällskapssånger, som af våra fäder älskades, till hvilken diktart W. skattat likasom Franzen och Valerius. Hit må ock räknas de grafsånger, för hvilka han var berömd och med hvilka hans griftetal ofta afslötos. I denna art af förr omtyckt diktning är han den förnämste näst Tegner. Med den besläktad är slutligen den art af sånger, i hvilka han ger uttryck åt den känslo- och idevärld, som för honom var den egendomligaste, nämligen den elegiskt religiösa tanken på döden, predikandet af alltings förgänglighet, dock alltid på sistone med hoppfull blick uppåt till det gudomliga såsom den säkra trösten i jordelifvets elände. Sådana dikter äro <i>Enslingen, Försakelsen, Afskedsblick till Gestrikland, Helsingland och Dalarne</i> (1837) m. fl. Ännu högre och djupare uttryck har detta innehåll fått i <i>Hemsjukan,</i> af några ansedd som hans bästa dikt, men sublimast i hans väldiga svanesång, <i>Dödens engel,</i> uppläst på Svenska akad:s högtidsdag 1839 efter Tegners minnessång, hvilken slutar med de bekanta orden om Wallin: "Du skald som få, du talare som ingen!" — Huru W. i sin diktning gick alltmera framåt till enkelhet och sanning, visar sig synbarligen i dessa och dylika dikter, men ännu mera i hans psalmer. Under ett halft århundrads hade en kommitte arbetat på en ny psalmbok, då W. började utge två samlingar psalmer, omarbetade af honom och Choraeus (1807), hvarefter följde två fortsättningar af W. (1809 och 1811) samt två häften profpsalmer af Franzen och W. (1812 och 1813). I dessa försök hade han blott undantagsvis hunnit fram till någon djupare uppfattning af innehållet, men några af hans originalpsalmer äro redan af stor skönhet och mycket religiöst djup. Han mottog nya väckelser, personliga och litterära, och han blef alltmera medveten om behofvet af en utveckling från 1700-talets torra moraliserande till en sant kristlig och poetisk anda; i denna utveckling och i ständig själfkritik bestod hans framsteg. Påverkad af tysk filosofisk idealism, hade han brutit med lycko- och nyttemoralen. Då 1809 års riksdags s. k. "pastoralutskott" hade lyckats få sitt hastigt tillkomna psalmboksförslag gilladt af prästeståndet och bifallet af konungen (1810), protesterade W. (bl. a. i företalet till sitt ofvannämnda psalmhäfte af 1811) på det kraftigaste däremot, särskildt af missnöje öfver, att utskottet, honom ovetande, upptagit flera af hans egna första försök, hvilka han nu själf betraktade som "omogna". Han lyckades få ärendet underkastadt ny pröfning af en ny kommitte, där han själf blef ledamot. Men icke heller nöjd med det af den nya kommitten 1814 framlagda förslaget, företog han den djärfva handlingen att utarbeta och 1816 utge ett eget förslag, som med obetydliga ändringar antogs samt 1819 af konungen gillades och stadfästes (jfr Psalmbok). Utom genom de 128 nya psalmer, som han där skrifvit, och den mängd äldre, som han öfversatt eller omarbetat, har han därför på den nya psalmboken haft ett sådant inflytande, 
page_number=273, index= - Wallin, Johan Olof - Wallin, Josef Otto - Wallin, Erik Vilhelm 
att den kan sägas vara hans verk: han står väl icke ensam, ty många andra författare, bland dem märkas Franzen, Ödmann, Hedborn, Geijer och Adlerbeth, voro med om verket, men hans nit hade ledt det hela, och under det 10-åriga arbetet hade han lyft sig till allt högre anda och form, så att få protestantiska församlingar kunna uppvisa en lika värdefull samling af andliga sånger. Det är en bok för alla, en verklig församlingsbok. Kraft, högtidligt och manligt allvar utmärka i synnerhet Wallins psalm, mindre naiv folklighet. Att W. blef skaparen af denna gåfva till hela folket, är betecknande för något af hans väsentligaste personlighet: han är själasörjaren, som vänder sig till de många, som har i sikte det allmännas väl, fastän icke på 1700-talets rent världsliga sätt, utan med den nya tidens filosofisk-etiska och kristet religiösa bakgrund. 
Äfven psalmarbetets musikaliska sida kräfde stor uppmärksamhet; och ehuru W. ej var musikaliskt bildad, fann han dock instinklikt och med stöd af Geijers omdöme, att man borde följa den stränga åsikt, som Haeffner förfäktade: att fjärma alla moderna tillsatser, som under tidernas lopp vanställt de ursprungliga melodiernas enkelhet — och så blef det äfven. 
J. O. Wallinpå äldre dagar. W. var af sin samtid högt uppburen som predikant, och samtiden hade rätt, när man tänker sig hans manligt religiösa allvar i motsats till föregångarnas tomma salfvelsefullhet. Men icke heller han blef genast fri från tidens gällande smak, ehuru hans mål var, såsom han sade, att "förkunna Guds ord i all sin kraft". Han fick äfven där kämpa sig fram, och hans första verkligt personliga framträdande var vid Svenska bibelsällskapets första allmänna sammankomst 1816, då han "med starka färger skildrade otron och den religiösa likgiltigheten vid seklets början, men å andra sidan de gynnsamma tecken till ett bättre, hvilka under de närmast förlidna åren visat sig". Därifrån härleda sig de andliga tal, med hvilka han sedan skakade och hänförde sina samtida. Han hade därigenom, i motsats till den förgångna tiden, ingjutit en kristlig anda i de kyrkliga talen och återupprättat den förfallna predikokonsten, och det är för detta han af våra fäder sattes så högt. Nu kommo därtill den högtidliga formen och det gripande utförandet, om hvilket eftervärlden ej kan göra sig en föreställning. En aning om de medel han använde och den verkan han frambragte får man genom Anders Fryxells skildring af hans framställningskonst uti dennes minnestal i Svenska akad. 1841. Glansfullast framstod W. i detta hänseende, då han 1827, omgifven af en oöfverskådlig människomassa, af hvilken ingen förlorade ett enda af hans ord, invigde den nya kyrkogården vid Stockholm, talande på samma plats, där han nu hvilar under grafvården med den kända inskriften "Jordens Oro WikerFör den frid, som varar.Grafven allt förliker,Himlen allt förklarar."Utom hvad ofvan är nämndt utgaf W. bl. a. ett band <i>Witterhetsförsök</i> (1821) och 3 dlr <i>Religionstal</i> (1825—31; öfv. till ty. och da.; ny uppl. i 4 dlr 1859—60); men hans <i>Predikningar</i> utgåfvos först efter hans död (I—III, 1840—41, flera uppl.; öfv. till da. och, i urval, till ty.; ny årgång, I—III, 1850—52) och likaså hans <i>Samlade vitterhetsarbeten</i> (I—II, 1847—48; 5:e uppl., i 3 dlr, 1863—64; senast utg. 1878 i 2 dlr). En af K. Larsson illustr. uppl. af <i>Dödens engel</i> utkom 1880 (ny uppl. 1887). Samlingarna af predikningar (den först utgifna årg.) och vitterhetsarbeten äro ledsagade af en af B. von Beskow skrifven minnesteckning öfver W. Beskow har dessutom skildrat hans lif i Vet. akad:s handlingar. Se "Minne af J. O. Wallin" (utg. af S. A. Hollander, 1865, och innehållande bl. a. en samling minnestal och lefnadsteckningar öfver W. af K. P. Hagberg, Geijer, Beskow, J. H. Schröder, Fryxell och Rydqvist). Af nyare skrifter om W. kunna nämnas E. Liedgren, "J. O. W:s ungdomsutveckling" (i "Kyrkohist. årsskr.", 1910) och "W:s läroår som psalmdiktare 1806—12" (1916), Henrika Scheffer, "Sveriges störste tempelskald" (1916), hvarjämte helbilder af W. ges bl. a. i V. Vedels "Svensk romantik" (Köpenhamn, 1894), Schück-Warburgs "Illustr. svensk litteraturhist.", II och III, och Fr. Bööks "Den romantiska tidsåldern i svensk litteratur" (1918). C. R. N. (F. V.) 
<b>Wallin,</b> Josef Otto, präst, historisk skriftställare, f. 9 april 1786 i Daretorps socken, Skaraborgs län, d. 11 nov. 1863, blef student i Uppsala 1803, filos. magister 1809, docent i latinska litteraturen 1812 och e. o. adjunkt i filosofi 1817, fick 1821 lektorstjänst i latin vid Stockholms gymnasium, insattes i den s. k. stora uppfostringskommitten af 1825 (till hvars sekreterare han senare utsågs), prästvigdes 1827 och blef 1830 teol. doktor. Han var 1832—55 kyrkoherde i S:t Klara församling i Stockholm, mottog sistn. år kallelse till Ausås pastorat i Lunds stift och utnämndes 1858 till domprost i Skara. Han var led. af prästeståndet vid riksdagarna 1840—54. W. belönades af Svenska akad. med andra priset för <i>Äreminne öfver riksrådet grefve Johan Baner</i> (1813) och eröfrade dess stora pris med <i>Försök till det första korstågets historia</i> (1815, tr. i akad:s handl., d. 7, 1820). 
<b>Wallin,</b> Erik Vilhelm, bokhandlare, f. 29 juni 1823 i Stockholm, d. där 1 nov. 1894, hade åtskilliga år tjänstgjort som bokhandelsbiträde, bl. a. i tre år hos den bekante förläggaren Lindh 
page_number=274, index= - Wallin, Erik Vilhelm - Wallin, Ossian - Wallin, Johan Peter - Wallin, Georg August 
i Örebro, då han 1851 i förening med Aron Samson (d. 1 nov. 1887) öppnade en bokhandel i Stockholm, som genom innehafvarnas kraft och skicklighet utvecklade sig till Skandinaviens förnämsta sortimentsbokhandel och gjorde firman Samson & Wallin europeiskt känd. W. var fr. o. m. 1886 ensam innehafvare af affären. 
<b>Wallin,</b> Ossian, advokat, f. 26 juli 1839 i Almunge (Roslagen), d. 14 mars 1917 i Stockholm, blef student i Uppsala 1859, aflade där 1862 hofrätts- och kameralexamina samt tjänstgjorde sedan någon tid vid hufvudstadens domstolar, innan han 1875 började den advokatverksamhet, som han utöfvade ända till 1911 och hvari han vann allmänt erkännande och aktning af yrkesbröder och klienter. Han tillhörde 1884—87 Förstärkta lagberedningen, deltog 1887 i stiftandet af Sveriges advokatsamfund och grundlade 1893 den kända firman "O. Wallins advokatbyrå" i Stockholm. C. G. Bj. 
<b>Wallin,</b> Johan Peter, vitter författare, f. 1 nov. 1847 i Junsele socken, Ångermanland, d. 15 maj 1898 i Härnösand, studerade 1869—73 vid Uppsala universitet, redigerade 1875—83 ömsevis "Medelpads allehanda" i Sundsvall och "Vesternorrlands allehanda" i Härnösand, var därefter ett halft år redaktör för "Fyris" i Uppsala och tillhörde sedan 1890, efter en flerårig vistelse i Stockholm, ånyo "Vesternorrlands allehandas" redaktion. Han vann Svenska akad:s andra pris för sina omfångsrika dikter <i>Visby fall</i> (10 sånger på terziner, 1872), <i>Mor och son</i> (tr. i samlingen <i>Från fjellen,</i> 1876) och <i>Carl den tolfte</i> (24 sånger, utg. i 3 bd 1883—85, under signaturen Johannes Petrus). W. författade äfven några prosaberättelser. 
<b>Wallin,</b> Georg August, finländsk orientalist, f. 24 okt. 1811 i Sund socken, Åland, d. 23 okt. 1852 i Helsingfors, blef student i Helsingfors 1829, filos. magister 1836 och utnämndes på disputationen <i>De praecipua inter hodiernam Arabum linguam et antiquam differentia</i> 1839 till docent i orientaliska litteraturen vid universitetet, hvarefter han fattade planen att under en längre vistelse i Egypten och Arabien göra sig fullt förtrogen med dessa länders språkliga och etnografiska förhållanden. Han förberedde sig länge och grundligt för färden, studerade i Petersburg 1841—42 vid orientaliska institutet samt genomgick läsåret 1842—43 i Helsingfors en praktisk medicinsk kurs i ändamål att framdeles kunna genom läkarverksamhet vinna muhammedanernas förtroende. Därefter afreste han 1843, besökte Paris och Konstantinopel m. fl. orter samt anlände s. å. till Alexandria, hvarifrån han 1844 flyttade till Kairo, som förblef hans hufvudstation under en följd af år. Han ordnade där sitt lif i full öfverensstämmelse med muslimins sedvanor, besökte moskeer och muhammedanska folkfester samt ingaf sin omgifning föreställningen, att han var en rättrogen muhammedan. Två resor, som han från Kairo företog i Nedre Egypten och till nejden af det forna Tebe i Öfre Egypten, äro i vetenskapligt afseende af mindre betydelse än hans tre stora färder i arabiska öknen. Den första af dessa anträddes 1845 och gick till Döda hafvet, hvarifrån W. i östlig och sydöstlig riktning genom arabiska öknens norra del anlände till Hail. Därifrån åtföljde han en af de stora pilgrimskaravanerna till Medina och Mekka, där han fullgjorde alla de ceremonier, som tillkomma en muhammedansk pilgrim, samt återvände öfver Djidde och Röda hafvet till Kairo, dit han återkom 1846. Den andra ökenfärden anträddes s. å. Han besteg Sinai, anlände 1847 till Jerusalem, företog en utflykt i syriska öknen, där han besökte Damaskus, samt återvände till Kairo. En utvidgad kunskap om arabiskans syriska dialekt var frukten af denna resa. Medan han i Kairo ofta led af sjuklighet och tungsinthet, kände han sig, såsom af hans bref och anteckningar framgår, fri och lättad i den stora ökennaturen bland de okonstlade beduinerna, och det dröjde därför icke länge, innan han träffade förberedelser till en ny färd. Den tredje och längsta ökenfärden, dec. 1847—maj 1849, var emellertid rik på faror och äfventyr samt slutade med delvis gäckade förhoppningar. Från Sues afgick han på segelfartyg till Moilah vid Röda hafvets kust, hvarifrån resan med kameler fortgick genom öknen i nästan östlig riktning till Hail samt vidare i nordöstlig och nordlig riktning till Mesched Ali nära Eufrats nedre lopp och till Bagdad. Där led han i flera månaders tid af sjuklighet, men begaf sig dock vidare till Persien, besökte Ispahan, Schiras och Basra samt passerade uppför Tigris till Bagdad, hvarifrån han genom syriska öknen återvänds till Egypten. De svårigheter han senast bekämpat bidrogo till hans beslut att så snart som möjligt återvända till Europa, och 1849 afreste han från Alexandria. På återvägen dröjde han i London, där han snart gjorde sig bemärkt och erhöll det s. k. "kungliga priset för litterära förtjänster" samt ett Ostindiska kompaniets pris, hvartill någon tid senare kom Geografiska sällskapets i Paris stora medalj i silfver. Ett i engelska geografiska sällskapet hållet föredrag trycktes i dess journal (vol. 20, 1851) under titeln <i>Notes taken during a journey through part of northern Arabia in 1848</i> (med en karta). W. återvände till Helsingfors 1850, utnämndes 1851 till professor i orientaliska litteraturen samt egnade sig därefter åt sin akademiska lärarverksamhet och åt utarbetandet af ett antal skrifter, hvilka till stor del först efter hans död utkommo: <i>Lâmiyatu- l- âfal</i> (afh. om verben, på vers af Ibn Malik, med Bedr-eddins kommentar, 1851), <i>Probe aus einer anthologie neuarabischer gesänge, in der wüste gesammelt</i> (i "Zeitschrift der deutschen morgenländischen gesellschaft", bd 5, 6, 1851, 1852), <i>Narrative of a journey from Cairo to Medina and Mecca, by Suez, Arabia</i> etc. <i>in 1845</i> (med karta; i "Journal of the R. Geographical society", vol. 24, 1854), <i>Narrative of a journey from Cairo to Jerusalem, via mount Sinai</i> (ibid., vol. 25, 1855), <i>Ueber die laute des arabischen und inre bezeichnung</i> (i "Zeitschr. der deutsch. 
page_number=275, index= - Wallin, Georg August - Wallin, Johan Edward Wallace - Wallinder, Johan - Wallingford - Vallinkoski - Wallinska skolan 
mor g. ges.", bd 9, 12, 1855, 1858; hans mest betydande vetenskapliga afh.) och <i>Bemerkungen über die sprache der beduinen</i> (ibid., bd 12, 1858). Hans krafter voro emellertid brutna, och förr än han hunnit börja realisera planen att företaga en ny orientalisk resa, träffades han plötsligt af döden. W. var en bottenärlig natur, som såväl i umgängeslifvet som i sitt vetenskapliga arbete gick rakt på sak utan flärd eller falskhet. Ur hans dagboksanteckningar och ofta vidlyftiga bref till G. Gejtlin, H. Borgström m. fl. sammanställde S. G. Elmgren verket "G. A. Wallins reseanteckningar från Orienten åren 1843—49" (1864—66, 4 dlr, med lefnadsteckning, porträtt och tre kartor). Jfr K. L. Tallqvist, "Bref och dagboksanteckningar af G. A. W., utg. jämte en lefnadsteckning" (i bd LXX af "Svenska litteratursällsk:s i Finland Skrifter", med ett porträtt och en karta, 1905). — Nya och värdefulla för geografien voro hans uppgifter om det inre Arabien. Hans språkvetenskapliga arbeten visa en allsidig och öfverlägsen kännedom af arabiskan och dess litteratur. Hans afh. om de arabiska språkljuden ingaf hoppet, att han skulle skänka den semitiska filologien en vetenskaplig ljudlära. M. G. S. 
<b>Wallin,</b> John Edward Wallace, svensk-amerikansk psykolog, f. 21 jan. 1876 i Page county, staten Iowa, son till från Kinnevad, Skaraborgs län, 1866 inflyttade föräldrar, aflade 1897 studentexamen och blef 1901 filos. doktor vid Yale-universitetet. Han var 1903—06 demonstrator i experimentell psykologi vid Princeton-universitetet, förestod 1906—10 afdelningen för psykologi i en normalskola i Cleveland, Ohio, var 1912—14 professor i klinisk psykologi vid Pittsburgh-universitetet och har sedan 1914 varit direktör för en "psychoeducational" klinik i förbindelse med skolväsendet i staden S:t Louis, Missouri. Han har utöfvat flitigt författarskap, dels i facktidskrifter, dels genom särskildt utgifna arbeten: <i>Researches on the rhythm of speech</i> (1902), <i>Optical illusions of reversible perspective</i> (1905), <i>Experimental studies of mental defectives</i> (1912), <i>The mental health of the school child</i> (1914), <i>Problems of subnormality</i> (1917) och ett antal kortare monografier. Han har särskildt sysslat med uppgiften att finna och genom lämpliga undervisningsmetoder bringa mentalt efterblifna eller defekta barn upp till en normal utvecklingspunkt. O. A. L—r. 
<b>Wallinder,</b> Johan, religiös och vitter författare, f. 23 febr. 1853 i Stockholm, d. där 6 jan. 1912, blef 1872 student i Uppsala, där han några år idkade omfattande humanistiska studier och under förtrogen personlig förbindelse med P. Wikner utvecklade och fördjupade sina starka religiösa intressen. Länge oviss om sin lifskallelse, egnade han sig under skilda perioder åt olika former af praktisk verksamhet, var därefter ett tiotal år lärare vid privatskolor i Göteborg och från 1899 föreståndare för Trollhättans samskola. W., som flitigt medarbetade i svenska och norska tidskrifter med religiösa meditationer, litterära essayer och social-etiska inlägg, utgaf i bokform anonymt två serier studier efter evangeliska motiv, <i>Inåt</i> (1894) och <i>Uppåt</i> (1898), hvilka präglas af tankedjup och originalitet. En skönlitterär utformning eger hans 1907 utgifna samling <i>Sommarsagor från Halleberg.</i> W:s <i>Samlade skrifter</i> utkommo 1913—14 i 2 bd (med lefnadsteckning af J. Sundler). E. N. S—g. 
<b>Wallingford</b> [ωå'liȵfəd], engelsk småstad i Berkshire. 2,808 inv. (1901). W. var starkt befäst före den normandiska eröfringen 1066, kanske från den romerska tiden, och under det följande århundradet en hufvudort i Berkshire. Där ingicks 1153 fred mellan kejsarinnan Matilda och Stefan af Blois. W:s slott var under Karl I:s strid med parlamentet en af de kungliga truppernas sista stödjepunkter och raserades kort därefter. W. sände från 1295 två representanter till underhuset, men miste det ena mandatet vid 1832 års och det andra vid 1885 års parlamentsreform. Jfr T. K. Hedge, "The history of W." (1881). V. S—g. 
<b>Vallinkoski,</b> fors i Vuoksen, Finland, 4,5 km. nedanför Imatra, är känd för sin naturskönhet. Den är bredare och mera oregelbunden än Imatra, men dess stränder äro lägre. Af många ges skönhetspriset åt V. framför Imatra. Fallhöjd 5,7 m., fallets längd 120 m., antal hkr vid medelvattenstånd 43,776 (vid högvatten 50,920 och vid lågvatten 36,708 hkr). V. är mycket besökt af turister; strandpaviljong med fullständig restaurang. Före Världskriget hade man planerat en utbyggnad af fallet för att vinna elektrisk kraft till Petersburg, och 89 proc. af forsen för sådant ändamål hade inköpts för a.-b. Force. Genom uppdämning, hvarvid de ofvanför liggande forsarna Torpan-, Mylly- och Kyyränkoski skulle utjämnas, kunde man enligt bolagets beräkning erhålla 80—90 tusen hkr. Planen strandade, när kriget bröt ut. J. E. R. 
<b>Wallinska skolan,</b> högre fullständigt läroverk för flickor i Stockholm, antagligen den äldsta läroanstalt i sitt slag inom Sverige, räknar sin begynnelse från 1831, då skolan, på uppmaning af pastor primarius, sedermera ärkebiskop J. O. Wallin, inrättades af den bekante historieskrifvaren A. Fryxell, vid den tiden rektor för Maria trivialskola på Södermalm, hvilken var skolans föreståndare till 1834. (Hans broder O. Fryxell var skolans föreståndare 1840—54.) Skolan, som hade till uppgift att meddela en grundligare och mångsidigare bildning än den, som vanligen bestods i dåv. flickpensioner, inrättades i början efter friflyttningssystemet och bestod af 4 klasser med 4 läxlag i hvardera af de två lägre klasserna samt 3 läxlag i hvardera af de två högre. Undervisningsämnen voro kristendom, svenska, tyska, franska, räkning, skrifning, historia och geografi, ritning och handarbete. Efter denna plan fortgick undervisningen sedan under årtionden med några mindre förändringar, som af förhållandena framkallades. En genomgående ombildning af läroverket företogs först på 1870-talet af Alfred Viktor Norinder (f. 15 maj 1827 i Hedemora, lektor i moderna språk vid Stockholms gymnasium 1864, d. 23 juni 1884), som var föreståndare från 1866 till sin död och med skäl kan anses vara Wallinska skolans andre grundläggare. 1870 inrättades en gymnasialafdelning, som från en mycket ringa början vann ganska hastig utveckling; och sedan 6 af skolans lärjungar aflagt mogenhetsexamen på klassiska linjen vid Stockholms gymnasium (1872—74), erhöll föreståndaren genom k. br. af 16 okt. 1874 dimissionsrätt för 
page_number=276, index= - Wallinska skolan - Wallis - Wallis, 1. Ernst Bernhard Elias - Wallis, 2. Curt - Wallis, John 
Wallinska skolan på både klassiska och reala linjen. Fr. o. m. höstterminen sistnämnda år anordnades skolan som ett elementarläroverk med endast fasta klasser; friflyttningssystemet upphörde. Den viktigaste förändring, som sedan dess vidtagits i organisationen, är den, att till den 7-åriga elementarskolan 1899 lades en 8:e klass såsom afslutningsklass för dem, som ej önskade fortsätta på gymnasium. F. n. (1920) består läroverket af en småskola med 3 förberedande klasser, en elementarskola med 8 klasser, sedan 1909 med s. k. normalskolekompetens, samt ett gymnasium med 4 ringar. Öfvergång till gymnasium sker från elementarskolans 6:e klass. Skolan, som sedan 1881 hade varit inrymd i det gamla gymnasiehuset på Riddarholmen, inflyttade 1908 i egen lokal vid Tegnerlunden. Lärjungarnas antal, som vid flyttningen från Riddarholmen var 299, utgjorde höstterminen 1919 410. Af skolans lärjungar ha hittills 537 aflagt studentexamen. Skolan eges sedan 1903 af a.-b. Wallinska flickskolan. Läroverket, som står under öfverinseende af k. Skolöfverstyrelsen, har egen inspektor och styres närmast af en föreståndare, sedan 1909 Gösta Göransson (f. 11 aug. 1865 i Uppsala, filos. doktor där 1898, adjunkt vid Högre latinläroverket å Norrmalm 1904), och en föreståndarinna. Bland förutvarande föreståndare må nämnas lektorerna M. Höjer (se denne; 1886—93), A. Björkman (1893—98) och B. Beskow (1898—1907) samt bland föreståndarinnorna fröknarna Angelika Gavuzzi (1842-69), Evelina Fahnehjelm (se Fahnehjelm 2; 1872-98) och Agnes Henckel (f. 1860, student från Wallinska skolan 1886, filos. kandidat 1890, föreståndarinna 1899-vårterminen 1920). 
<b>Wallis,</b> kanton i Schweiz. Se Valais. 
<b>Wallis.</b> 1. Ernst Bernhard Elias W., historiker, tidningsman, f. 6 maj 1842 i Stockholm, d. där 24 nov. 1919, blef 1860 student i Uppsala, där han egnade sig åt djupgående historiska studier och 1872 aflade filos. kandidatexamen. W. redigerade <i>Illustrerad verldshistoria</i> (6 bd, 1874-79; ny uppl. 1881—82), utarbetad af 23 svenska författare, och skildrade däruti själf ett stycke af gamla tidens historia (Mederna och Perserna), större delen af medeltidens (Öst-Rom, Karolingerna, Frankrike, England, Tyskland, Spanien, Italien, Nordmannatågen, första korståget, Kyrkan) och en del af nyare tidens (perioden 1814-48 och de stora uppfinningarna 1789-1871). Han utgaf vidare månadsskriften <i>Historisk lektyr</i> (1880-81), skisserna <i>Napoleon III och hans omgifning</i> (1882) och en bearbetning af B. Liisbergs "Franska revolutionens historia" (1898 o. f.) samt författade bl. a. historiska uppsatser i Nordisk familjebok. 1881-1909 var han chef för utrikesafdelningen i "Aftonbladet". 
2. Curt W., den föregåendes broder, högskolelärare, bakteriolog, medicinsk skriftställare, politiker, f. 9 mars 1845 i Stockholm, blef 1861 student i Uppsala, aflade där 1868 med. kandidat- och 1870 licentiatexamen, disputerade 1873 i Lund för doktorsgraden med afh. <i>Om Catanias klimat</i> och erhöll där 1874 med. doktors diplom samt förordnades s. å. till docent i patologisk anatomi vid Karolinska institutet, där han 1884 utnämndes till e. o. professor i samma ämne och 1909—10 var ord. professor. W. blef 1870 led. af Svenska läkaresällskapet, var 1874-80 dess sekreterare (med undantag af 1878-79, då han åtnjöt tjänstledighet) och redigerade 1876-77 dess tidskrift, "Hygiea". Han har i vetenskapligt ändamål besökt en mängd utländska kur- och brunnsorter, studerade 1882 patologisk anatomi och bakteriologi under Virchow och Koch i Berlin samt 1887 i Nord-Amerikas förenta stater samskolans hygien och andra medicinska förhållanden. 1891-1911 var han en af Stockholms stads representanter i Andra kammaren, där han slöt sig till frihandlarna och de längst avancerade liberalerna. Sista riksdagsåren var han dock "vilde". Bland riksdagsfrågor, som väcktes eller stöddes af W., må nämnas införande af progressiv skatt (W. var en af dess första förkämpar i Sverige), frågor rörande arbetarskydd och arbetarförsäkring, vidsträckt politisk och kommunal rösträtt, alkohollagstiftning och undervisning i alkohologi, försäkringslagstiftning, inrättande af ett socialdepartement, fosforlagstiftningen (ett vackert exempel från vårt land på en framgångsrik förbudslagstiftning). Frukter af W:s flitiga författarverksamhet äro, utom ofvan anförda afh., bl. a. <i>Liernurs differenseringssystem och frågan om städers renhållning</i> (1877), <i>Hygieniska undersökningar ang. luften i Stockholms teatrar och kafeer</i> (1879), <i>Samskolan. Amerikanska skolförhållanden, särskildt med afseende på samskolan och dess hygien</i> (1888), <i>Bakteriologi, dess historia och undersökningsmetoder. Bakterierna i luft, vatten och jord</i> (s. å.), <i>Hälsovårdsförhållanden vid svenska folk- och småskolor</i> (1895), utarbetadt på grundvalen af uppgifter, som samlats inom Sveriges allm. folkskollärarförening, <i>Fysiologi och hälsovårdslära jämte en kort sjukvårdslära för flickskolorna och hemmen</i> (1895; 2:a uppl. 1906) och <i>Skolhygien för lärare och föräldrar</i> (i förening med flera andra läkare; 1899) samt <i>Jeanne d'Arc 1412—1431</i> (1917). Han har därjämte skrifvit en mängd artiklar i "Nord. med. arkiv", "Virchows archiv", "Sv. läkaresällskapets nya handl." (den där 1875 införda uppsatsen <i>Rivierans kurorter</i> belöntes 1874 af Sv. läkaresällsk. med Regnellska priset, 2,000 kr.), "Bibliotek för helsovård", "Nord. tidskr.", "Upsala läkareförenings förh.", "Hygiea", "Sv. Läkaresällskapets förh.", "Årsberättelser från Sabbatsbergs sjukhus" (sedan 1881 var W. en följd af år obducent vid nämnda sjukhus) samt i Nordisk familjebok (där särskildt må påpekas art. <i>Bakteriologi</i>). I förening med F. W. Warfvinge redigerade W. handboken "Sjukvård och hälsovård" (2 bd, 1889). W. har inom Centralförbundet för nykterhetsundervisning utöfvat omfattande verksamhet till nykterhetsundervisningens fromma. Det förnämsta af den vid denna använda åskådningsmaterielen är frukter af hans utredningar. Ett berömligt arbete af W:s hand, hvars resultat tillgodogjorts nämnda undervisning, är en 10-års statistik rörande dödligheten i Stockholm. W. har gjort sig känd som en af vårt lands förnämsta och mest uppskattade nykterhetstalare. 2. (G. Wrgn.) 
<b>Wallis</b> [ωå'lis], John, engelsk matematiker, f. 1616, d. 1703, egnade sig först åt teologien, sedan åt de matematiska vetenskaperna och blef professor i geometri i Oxford 1649 och teol. doktor 1654. 
page_number=277, index= - Wallis, John - Wallis, A. S. C. - Vallisaari, Valieser - Wallis-alperna - Vallis clausa - Vallis gratiae - Vallis Murcia - Vallisn(i)eri, Antonio - Vallisneria spiralis - Wallis-öarna - Wallius, Laurentius Olai 
W. utgaf ett stort antal skrifter icke blott i matematik, utan äfven i teologi, logik och moralfilosofi, harmonilära och akustik samt t. o. m. om döfstumundervisningen. Hans förnämsta arbete är <i>Arithmetica infinitorum, sive nova methodus inquirendi in curvilinearum quadraturam aliaque problemata</i> (1656), i hvilket han under analytisk form utbildat Cavalieris metod att bestämma ytan af en kroklinje genom att uppdela dess yta i oändligt små rektanglar och sedan summera alla dessa rektanglar. För att göra metoden användbar på största möjliga antal kroklinjer införde W. bruket af negativa och brutna exponenter, och med tillhjälp af vissa oändliga talserier lyckades han beräkna ytan af alla kroklinjer, hvilkas ekvation är af formen <i>y = axm + bxn +</i> ...., där <i>m, n,</i> o. s. v. äro hela eller brutna positiva eller negativa tal. Det af W. sålunda erhållna resultatet är liktydigt med bestämmande af integralen ∫<i>xm dx</i> och innebar ett viktigt framsteg inom analysen. Då binomialteoremets riktighet äfven för negativa och brutna exponenter var honom obekant, kunde han icke direkt bestämma cirkelns yta, utan använde för detta ändamål en särskild interpolationsmetod, hvarigenom han för <i>π</i> erhöll det efter honom uppkallade uttrycket 
2. -,-15-0-c-K-^r ' ' ' . Bland W:s många öfriga skrifter må nämnas <i>Tractatus de sectionibus conicis</i> (1665), som innehåller den första systematiska framställningen under analytisk form af teorien för de koniska sektionerna, och <i>A treatise of algebra both historical and practical</i> (1685), en utförlig framställning af algebran, hvilken äfven lämnar en värdefull, ehuru icke alltid opartisk redogörelse för algebrans historia. W:s <i>Opera</i> utgåfvos 1693—99, i 3 foliobd. 
<b>Wallis,</b> A. S. C., pseudonym för holländska författarinnan Opzoomer (se d. o.). 
<b>Vallisaari</b> [-sāri], Valieser, en i Estland, vid Narovafloden, 40 km. s. om Narva belägen ort, där svenskarna 20 dec. 1658 afslöto ett fördelaktigt, treårigt stillestånd med ryssarna. 
<b>Wallis-alperna.</b> Se Alperna, sp. 697. 
<b>Vallis clausa,</b> by. Se Vaucluse 2. 
<b>Vallis gratiae,</b> lat. ("nådens dal"), birgittinkloster. Se Nådendals kloster. 
<b>Vallis Murcia,</b> dal. Se Rom, sp. 652. 
<b>Vallisn(i)eri,</b> Antonio, italiensk läkare och naturforskare, f. 3 maj 1661 i Trasilico (Modena), d. 18 jan. 1730 i Padua, var professor i medicin och naturalhistoria i Padua. Han anställde en mängd experiment inom fysiologien, särskildt öfver förökning och tillväxt; med afseende på djurens förökning bekämpade han tron på s. k. själfalstring. Hans viktigaste arbete är <i>Histoire de la generation de l'homme et des animaux</i> (1721). Hans son utgaf efter hans död V:s <i>Opere fisicomediche</i> (3 dlr, 1733). C. Lmn. 
<b>Vallisneria spiralis</b> L., <i>bot.</i>, är en till fam. <i>Hydrocharitaceae</i> hörande, i tropiska och subtropiska trakter (i Europa i Medelhafstrakten) på bottnen af sötvattenssamlingar växande, sällskaplig ört med gräsliknande blad och skildkönade blommor. Hanblommorna, som ha mycket litet hylle och 3 ståndare, lossna från sina fästen och simma på vattenytan samt föras af vinden till honblommorna och befrukta dessa. Honblommorna sitta på långa, spiralvridna skaft, hvilka vid blomningen upprullas, så att blomman kommer öfver vattenytan, men efter befruktningen åter sammanrulla sig, så att fruktmognaden eger rum djupt nere i vattnet. Spiralörten odlas ofta i sötvattensakvarier i våra boningsrum. O. T. S. (G. L—m.) 
<b>Wallis-öarna</b> [ωå'lis-], polynesisk ögrupp mellan Fidji- och Samoa-öarna. 96 kvkm. Omkr. 4,500 inv. De bestå af en större ö, Uea (60 kvkm.), bergig, af vulkanisk natur, samt ett antal smärre korallöar. Export af kopra. W. upptäcktes 1767 af engelsmannen Samuel Wallis. Det blef emellertid fransmännen, som först fingo fast fot där, då missionärerna 1837 valde W. till sin bas för västra Stilla oceanen. Sedan dess har ögruppen betraktats som fransk, ehuru den först 1887 blef ett protektorat, styrdt från Nya Kaledonien, och 1917 af franska parlamentet förklarad som koloni. A. N—d. 
<b>Wallius,</b> Laurentius Olai, präst, universitetslärare, f. 24 aug. 1588 i Valla by, Tysslinge socken, Närke, d. 23 juni 1638 i Uppsala, studerade i Uppsala och vid flera tyska universitet samt blef teol. lektor i Strängnäs 1610, filos. magister i Wittenberg 1614, hofpredikant i Stockholm 1618 och teol. doktor i Tübingen 1619. Till pastor primarius vid Storkyrkan i Stockholm utnämndes han 1620, men förflyttades 1621 till Uppsala som förste teol. professor och domprost med äfven Trefaldighetsförsamlingen som prebende. Trots W:s vägande lärdomsmeriter var denna befordran näppeligen fullt rättvis. Till platsen ansågs W:s lärare, professor Lenaeus själfskrifven, men dennes anslutning till den aristoteliska filosofien torde ha gjort honom misshaglig för biskop Paulinus och Johan Skytte, hvilka icke saknade inflytande hos konungen i universitetsfrågor. W. vållade mycken oro vid universitetet. Han hade sina goda sidor, hvilka kunnat göra hans verksamhet gagnrik: lefvande nit för universitetets sak, ovanliga arbetskrafter och stor lärdom, men han hade svårt att lefva på fredlig fot med sina medmänniskor. Redan från början kom han i delo med ärkebiskop Kenicius och dennes måg, den nyss nämnde Lenaeus, och då Paulinus efter Kenicius' död (1636) blef ärkebiskop, trädde W. tillsammans med Lenaeus i harnesk mot denne. Emellertid blef W. 1637 utnämnd till Paulinus' efterträdare som biskop i 
page_number=278, index= - Wallius, Laurentius Olai - Vallkärra - Wallman, Johan Haqvin - Wallmark, 1. Per Adam 
Strängnäs, men döden skördade honom, innan han hann tillträda sin nya befattning. W. utgaf flera smärre skrifter, till större delen predikningar, en serie tröstetal till Maria Eleonora öfver Gustaf II Adolfs död m. m. Hans barn adlades med namnet Wallenstedt. E. M. B. 
<b>Vallkärra,</b> socken i Malmöhus län, Torna härad. 1,066 har. 867 inv. (1919). Annex till Stångby, Lunds stift, Torna kontrakt. 
<b>Wallman,</b> Johan Haqvin, fornforskare, f. 7 sept. 1792 i Linköping, d. 25 juni 1853 i Slaka, blef student i Uppsala 1810 och filos. magister 1815, skötte åtskilliga lärarförordnanden, utnämndes 1829 till lektor i historia vid Linköpings gymnasium samt erhöll 1836 Slaka pastorat som prebende. Han var led. af prästeståndet vid de tre riksdagarna 1844—51 och statsrevisor 1845. W. tillhörde Götiska förbundet (han bar där namnet Helge). Han invaldes 1829 i Vitt. hist. o. ant. akad. samt 1833 i Nordiske oldskriftselskabet i Köpenhamn. Frukterna af sina omfattande filologiska och arkeologiska forskningar nedlade W. dels i flera uppsatser i tidskr. "Iduna" (bl. a. om "Odin och Budha" samt om Skandinaviens forna handelsförbindelser med Orienten), dels i de tvenne med Vitt. hist. o. ant. akad:s stora pris belönade afh. <i>Om Skandinaviens bebyggande, efter orientaliska och vesterländska källor</i> (1822; tr. i akad:s "Handlingar", d. XII, 1826) och <i>Öfversigt af svenska fornlemningar</i> (ibid., d. XIV, 1838). W. idkade äfven botaniskt författarskap. 
<b>Wallmark.</b> 1. Per Adam W., publicist, vitterhetsidkare, biblioteksman, f. 31 dec. 1777 å komministerbostället Stora Egnared i Källsjö socken, Fagerreds pastorat, norra Halland, d. 19 mars 1858 å Kungsör nära Arboga, undervisades i hemmet af fadern, blef student i Lund 1793 och studerade där först medicin, därefter till den filos. graden samt skref med framgång vers på latin och svenska. 1799 ingick han som e. o. amanuens vid k. biblioteket i Stockholm, blef 1803 ord. amanuens, 1805 bibliotekarie vid Engeströmska biblioteket, 1807 k. vice bibliotekarie, 1808 förste amanuens och 1811 bibliotekarie vid k. biblioteket. Utsedd att vara hofkanslersämbetets ombudsman vid tillsynen öfver boktryckerierna och bokhandeln i riket 1805, förordnades W. 1809 till sekreterare i kommitten för utarbetande af ny tryckfrihetsförordning. Han undfick 1816 kansliråds titel och invaldes 1817 i Vitt. hist. o. ant. akad. — Under sina första år i Stockholm vann han vittra kretsars bifall för en latinsk elegi öfver S. Älf och en retorisk-patetisk <i>Sång öfver slaget vid Köpenhamns redd d. 2 April 1801,</i> fann trogna gynnare i Leopold och Rosenstein, gaf utländska diplomater undervisning i svenska språket och litteraturen samt upptogs i den förnäma världens umgänge. Han utgaf därnäst "Samling af skrifter i äldre litteraturen" (1802; öfv. från Xenofon, Bion, Lukianos, Plinius m. fl.) och den misslyckade kalendern <i>Nyårsgåfva till damer och kavaljerer för 1803</i> (1802). Svenska akad. tillerkände sitt andra pris åt hans lärodikt <i>Handen</i> (1804), hvars 22 sidor tryckt text (1807) han i naiv själfbelåtenhet utstyrde med 87 sidor lärda noter jämte ett par kopparstick. 1805 tilldelades honom af Svenska akad. Lundbladska priset, och han kom i vänskapsfullt umgänge med de andre unge efter-akademikerna. W:s i välgörande syfte utgifna novell <i>Amalia, eller de finska flygtingarne</i> (2 uppl. 1808), sentensrik och känslofull i Lafontaines stil, blef högst populär. Han belönades med Svenska akad:s stora pris för <i>Sång till finska armens ära</i> (2 uppl. 1809), i hvilken en verkligt varm känsla tagit sig uttryck. På fleras uppmaning uppsatte han 1809 tidningen "Journal för litteraturen och theatern" (se d. o.; från 1813 med titeln "Allmänna journalen", 1824—37 "Journalen"), som vann betydande afsättning och snart fick politisk färg. Den gjorde under det nya statsskickets tidigare år tjänst som ett värn mot folkyran och tryckfrihetens missbruk. W., som 1810—13 gaf undervisning i svenska åt kronprinsen Karl Johan (som dock endast oregelbundet och på korta stunder tillgodogjorde sig densamma) och åt hans son, prins Oskar, stödde inom pressen Karl Johans afsikter på Norge och medföljde hösten 1814 i hans svit till nämnda land, hvarest han stiftade bekantskap med politiska och litterära män samt besjöng på latin unionen. Mest känd af eftervärlden har W. blifvit genom den långvariga vittra fejd han, såsom den akademiska skolans trogne försvarare, 1810—20 i sin "Journal" förde mot den nyromantiska skolan i Sverige. Som kännare af den samtida tyska litteraturen genomskådade W. strax nämnda rörelses tyska ursprung, men dess brister fingo för mycket skymma dess nydanande insatser för W., hvars egen bildning var ensidigt rotfäst i 1700-talets franska upplysningslitteratur; emellertid skref W. klart, med polemisk talang och uppnådde senare motståndarnas eget erkännande därför (se vidare Markalls sömnlösa nätter och Nyromantiken). 1823 försvarade W. med framgång den konstitutionella friheten mot H. Järtas paradoxa utfall i "Odalmannen". När "Post- och Inrikes tidningar" 1834 ombildades till "Sveriges Statstidning", utsågs W. till dennas redaktör och fortfor att vara det till dess upphörande 1844, hvarunder han med hätskhet anfölls af oppositionstidningarna. Han redigerade därefter "Post- och Inrikes tidningar" 1844—mars 1847. Från bibliotekariebefattningen tog han afsked 1843. Ett vackert blad i vår vittra historia är den försoning, som inträdde mellan W. och hans forna litterära motståndare Atterbom och Palmblad på deras äldre dagar, en försoning, som t. o. m. blef hjärtlig. — Kunskapsrik, uthållig och hederlig, fyllde W. på ett erkännansvärdt sätt de värf, som förhållandena jämte hans eget moderat-konservativa skaplynne anvisade honom. Han handlade därvid efter grundsatsen, att "det bästa är fiende till det bättre". Förutom ofvan nämnda skrifter utgaf han bl. a. den satiriska romanen <i>Resa till Stockholm, år 1913, af Fuselbrenner</i> (1813; 3:e uppl. 1832), antologien "Svenska språkets skönheter" (3 bd, 1820—28), dramat <i>Sulioterna</i> (1827, tonsatt af J. F. Berwald) med 
page_number=279, index= - Wallmark, 1. Per Adam - Wallmark, 2. Ernst Adam - Wallmark, Lars Johan - Vallmarsön - Vallmo, Valmo, Valmoge - Wallmo, Uno 
ämne från grekiska frihetskriget, <i>Försök att upplysa publiken om föremålet och beskaffenheten af den elfvaåriga tvisten inom vår litteratur</i> (1821), <i>Johan Gutenberg</i> (jubileumsskrift, 1840), <i>Historisk-statistisk återblick på Sveriges yttre och inre förhållanden under de sist förflutna tretti åren</i> (2 uppl. 1843) och flera politiska broschyrer. W. utgaf äfven en uppl. af Karl XII:s brefväxling med Ulrika Eleonora (1830; 2:a uppl. 1832) och åtskilliga andra historiska handlingar. Skrifter om W.: själfbiografi i "Biografiskt lexikon öfver namnkunnige svenske män", samt Klara Wallmark, W:s dotter, "P. A. W. En tidsbild från adertonhundratalets första hälft" (1914). 
2. Ernst Adam W., den föregåendes son, öfversättare, författare, teaterledare, f. 3 april 1834 i Stockholm, d. där 12 nov. 1910, aflade kansliexamen i Uppsala 1857 och tjänstgjorde i civila verk, slutligen som ord. amanuens (1898—99) i Riksarkivet. Han innehade i bolag med L. Zetterholm Södra teatern i Stockholm 1871—73, med V. Holmqvist Djurgårdsteatern 1873 och ensam Ladugårdslandsteatern 1873—74. W. kallades 1866 till associe i Mus. akad. Han öfversatte, bearbetade eller författade sammanlagdt för teatern mer än 160 pjäser på vers och prosa, däribland 22 större operor, vidare de flesta moderna operetter, som getts i Stockholm sedan midten af 1860-talet. Han författade ock åtskilliga folklustspel (med A. Bosin), <i>En afton af Beethovens lif</i> ("dramatisk episod", 1870) äfvensom texter till operetter af Berens, Littmark, von Heland och Kjellander samt till Ölanders opera <i>Blenda</i> (med L. Josephson, 1876). Han författade vidare <i>Visor och kupletter</i> (4 "knippor", 1879—90) och diktsamlingen <i>Från ungdomstid — vid höstetid</i> (1887). För svenska och danska musikförläggare öfversatte han mer än 500 sånger till musik. Hans öfversättning (på rimmad vers) af Plautus' "Mostellaria" ("Spöket") belönades 1898 med guldmedalj af Vet. och Vitt. samhället i Göteborg. 1. (F. V.) 
<b>Wallmark,</b> Lars Johan, fysiker, donator, f. 27 sept. 1810 i Luleå, d. (i kolera) 10 okt. 1855 i Stockholm, blef student i Uppsala 1827, aflade där 1828 hofrättsexamen samt lät inskrifva sig som auskultant i Svea hofrätt och e. o. kanslist i justitiefördelningen af K. M:ts kansli samt tjänstgjorde dels i nämnda och andra ämbetsverk, dels som domare på landet till 1832, då han återvände till Uppsala och idkade studier i matematik, fysik, kemi, mineralogi och kristallografi, men lämnade universitetet 1838 på grund af ohälsa. Senare fortsatte han sina studier vid Falu bergsskola, i Stockholm och vid Motala mekaniska verkstad (där han några månader af 1840 var disponent) till 1842, då han bosatte sig i Stockholm. Han besökte därefter åtskilliga delar af fäderneslandet samt flera tyska stater för att taga kännedom om mekaniska och andra tekniska inrättningar. Han var 1843—46 "custos machinarum" (biträde vid fysiska instrumentsamlingens vård) vid Vet. akad. och kallades 1846 till led. af akademien (där han blef inspektor 1846 öfver teknologiska och Thamiska inrättningen och 1850 öfver fysiska och kemiska institutionerna). 1848 utnämndes han till öfverdirektör för Teknologiska institutet. — W. egde mångsidiga kunskaper i flera olika vetenskapsgrenar, men älskade mest fysiken. Ehuru han gärna ville göra vetenskapens resultat användbara för praktiska ändamål, var han dock vida höjd öfver deras ståndpunkt, som uppskatta vetenskapens värde endast efter denna måttstock. Vetenskapliga spekulationer voro för honom den käraste sysselsättningen. Endast några korta uppsatser i "Öfversigt af Vet. akad:s förhandlingar" i "Förhandlingar vid de skandinaviske naturforskarnes möten" samt i Landtbruksakad:s handlingar föreligga af hans hand (han blef led. af sistnämnda akademi 1845). Af sin kvarlåtenskap donerade han 36,000 rdr till Vet. akad. (till prisbelöningar för rön och uppfinningar samt till understöd för resor och undersökningar) och 8,000 rdr till hvartdera universitetet för vetenskapliga ändamål samt till Svenska slöjdföreningen 12,000 rdr, hvaraf årliga räntan skall tilldelas behöfvande ynglingar vid denna förenings läroanstalt. 
<b>Vallmarsön,</b> äldre namn på Djurgården (se d. o., sp. 571). 
<b>Vallmo,</b> Valmo, Valmoge (El. Fries anser, att ordet rätteligen heter <i>dvalmo,</i> i analogi med ty. <i>schlafmohn, Papaver somniferum;</i> jfr "valhändt" för dvalhändt). Se Papaver. 
<b>Wallmo,</b> Uno, skogsman, f. 29 april 1860 i Ljusnarsberg, Örebro län, blef student 1879, utexaminerad från Skogsinstitutet 1882, extra jägmästare s. å., jägmästare i Jönköpings revir 1899 och i Örebro revir 1902 och öfverjägmästare i Bergslagsdistriktet 1903, hvarifrån han 1920 öfverflyttades som chef för distriktet Stockholm—Gäfle. W. har därjämte haft öfverinseendet öfver skogsskötseln på många enskilda bruk, såsom Högfors, Hellefors, Skogaholms, Alkvetterns och Högsjö. Han har varit led. af kommitten ang. skogsstatens lönefrågor (1906 års lönekommitte), och ordf. i kommitteerna rörande den högre skogsundervisningens omorganisation (1906—08) samt för taxeringen af Värmlands läns skogar 1910—12. W. var vice ordf. 1907—12 i styrelsen för Föreningen för skogsvård och är sedan 1918 led. af Landtbruksakad. I <i>Rationell skogsafverkning</i> (1897), ett arbete, som inom skogskretsar väckte stor uppmärksamhet, uttalade han sig entusiastiskt för beståndsvårdshuggningar och gallringar starkare, än hvad som tidigare praktiserats i vårt land. Han kan därigenom anses ha i praktiken infört en rationellare gallring af de svenska skogarna. Han gick äfven till storms mot den tidigare nästan allenahärskande trakthuggningsmetoden och förordade blädningsbruk. Bland hans afh. i "Skogsvårdsfören:s tidskr." må nämnas <i>Om grantorka</i> (1904), <i>Om vikten av svenska skogens bevarande och medel därtill</i> (1905), <i>Om föryngringen vid blädningshuggningar</i> (1906), <i>Uthålligt skogsbruk</i> (1907), <i>Om blädnings- och gallringsprocenter</i> (1914) och <i>Vår skogsavdikningspolitik</i> (1918), de 5 sistnämnda föredrag vid 
page_number=280, index= - Wallmo, Uno - Vallmobladlusen - Wallmoden, von, ätt - Wallmoden, 1. Amalie Sophie Marianne von - Wallmoden, 2. Johann Wilhelm von - Wallmoden, 3. Ludwig Georg Thedel von - Vallmofamiljen - Vallmo-olja - Vallmo-ordningen - Vallmästare - Wllner, Franz (Leidesdorf) - Vallnål - Wallnöfer, Adolf - Vallombrosa - Vallombrosa-orden 
Skogsvårdsföreningens årsmöten, där hans slagfärdighet och med historier kryddade inlägg alltid tillvunnit sig skogsmännens uppmärksamhet. G. Sch. 
<b>Vallmobladlusen</b> (<i>Aphis rumicis</i> L. = <i>papaveris</i> Fabr.), <i>zool.</i>, en af våra vanligaste bladlusarter, angriper en mängd kulturväxter, såsom bönor, ärter, spenat m. fl. Tills helt nyligen kände man ej djurets utvecklingscykel, men numera vet man, att det hör till de fakultativt värdväxlande bladlössen samt att vinteräggen vanligen öfvervintra på <i>Euonymus</i> och <i>Viburnum.</i> På dessa buskar kunna djuren under gynnsamma omständigheter lefva under hela sommaren, men i regel emigrera de på våren till de ofvan nämnda örterna, och på hösten återvända deras afkomlingar till buskarna och lägga där sina ägg. I. T—dh. 
<b>Wallmoden</b> [-måden], von, hannoversk adlig ätt. — 1. Amalie Sophie Marianne von W., mätress till Georg II af England, f. 1 april 1704, d. 19 okt. 1765, var dotter till hannoverske generalen J. Fr. D. von Wendt, gifte sig 1727 med Gottlieb Adam von W., oberhauptmann i Calenberg och blef 1735 älskarinna åt Georg II under ett af dennes besök i Hannover. Då dennes gemål 1737 aflidit, flyttade fru von W. till London, skildes 1739 från sin make och upphöjdes 1740 som konungens erkända mätress till grefvinna af Yarmouth. Hon blandade sig föga i politiken och återvände efter konungens död 1760 till Hannover. — 2. Johann Wilhelm von W.-Gimborn, grefve, den föregåendes yngre son, f. 27 april 1736 i Hannover, d. där 10 okt. 1811, ansågs vara son till Georg II och uppfostrades vid engelska hofvet. Han deltog i Ferdinands af Braunschweig svit i Sjuåriga kriget, blef 1761 generalmajor, deltog från 1793 i kriget mot Frankrike, blef 1798 braunschweigsk-lüneburgsk fältmarskalk och tvangs 1803 af general Mortier till kapitulationen i Artlenburg, genom hvilken den hannoverska armen upplöstes. W. köpte 1782 det till 1806 riksomedelbara grefsk. Gimborn. — 3. Ludwig Georg Thedel von W., den föregåendes son, militär, f. 1769, d. 1862, var i hannoversk, preussisk och, 1795—1813, i österrikisk krigstjänst, hvarunder han avancerade till fältmarskalklöjtnant, samt gick därefter, med sistnämnda grad, i rysk. I aug. 1813 utnämnd till befälhafvare för den 28,000 man starka kår (svenskar, tyskar, ryssar), som hade till uppgift att vid nedre Elbe trygga högra flygeln af den af kronprinsen Karl Johan kommenderade nordarmen, manövrerade han med framgång emot den af marskalk Davout anförda 13:e franska kåren, 35,000 man, och slog 16 sept. 1813 vid Göhrde (på vänstra Elbestranden) en fransk styrka. Sedermera deltog han i inryckningen i Holstein. 1815 gick W. ånyo i österrikisk tjänst, blef 1838 general af kavalleriet och verkade till 1848, då han tog afsked, som militärbefälhafvare i Neapel, på Sicilien och i Milano. 1—2. V. S—g. 3. (H. J—dt.) 
<b>Vallmofamiljen,</b> <i>bot.</i> Se Papaveraceae. 
<b>Vallmo-olja</b> (<i>Oleum seminum papaveris</i>), <i>med., tekn.</i>, är en torkande olja, som erhålles genom pressning af vallmofrön. Den nyttjas för medicinska ändamål, dock i allmänhet ej i vårt land; giftiga opiumbeståndsdelar förekomma ej däri. Vallmo-oljan är vidare, i synnerhet i Orienten, använd vid matlagning samt nyttjas till beredning af finare målarfärger; sämre, härsknad olja har användning i såpfabriker. God vallmo-olja är blekgul eller nästan färglös, har mild, behaglig smak, är tunnflytande och kristalliserar först vid -18° G. Dess eg. v. växlar mellan 0,913 och 0,924. Utbredd i tunt lager, stelnar vallmo-oljan hastigt. Den består hufvudsakligen af linoljesyrans glycerid jämte något oljesyreglycerid. Vallmooljan ger icke den bekanta elaidinreaktionen (se Elain). O. T. S. (C. G. S.) 
<b>Vallmo-ordningen,</b> <i>bot.</i> Se Rhœadales. 
<b>Vallmästare,</b> <i>fortif.</i>, från 1540-talet benämning på den i militär byggnadskonst något kunniga person, som hade vidmakthållandet af en eller flera fästningars vallar o. d. om hand. Under 1570-talet kallades i Finland motsvarande befattningshafvare <i>vallvaktmästare.</i> I början af 1600-talet funnos äfven <i>vallmästare i fält</i> med uppdrag att handha skansbyggnad o. d. 1630 tillsattes äfven <i>undervallmästare</i> vid af svenskarna innehafda fästningar i Preussen. Under Trettioåriga kriget kallades vallmästarna ibland <i>verkmästare</i> (se d. o.), och denna tid förekommo äfven <i>vallsättare</i> som biträden åt vallmästarna. Under 1500-talet hade sådana biträden kallats <i>vallmästardrängar.</i> Vid midten af 1600-talet hade vallmästarna i allmänhet försvunnit utom på vissa slottsstater, där sådana ännu någon tid funnos uppförda, och i de tyska besittningarna, där såväl vallmästare som vallsättare funnos kvar (i Greifswald fanns några år en <i>vallmästarlöjtnant</i>) ända tills därvarande fästningar under Karl XII:s krig gingo förlorade. Efter krigets slut återinfördes emellertid båda befattningarna vid samtliga fortifikationsbrigader och räknades först till handtverksstaten, men efter 1739 till underofficerare, hvarvid vallmästarna motsvarade underkonduktörer och vallsättarna sergeanter. De bibehöllos sedan till Fortifikationens omorganisation 1811. L. W:son M. 
<b>Wallner,</b> Franz (hette eg. Leidesdorf), tysk teaterledare, f. 1810 i Wien, d. 1876 i Nizza, beträdde tiljan 1830 och företog långvariga gästspelsresor, tills han 1855 öfvertog Königstädter-teatern i Berlin. 1864 uppbyggde han i dennas ställe den storartade Wallner-teatern, egnad åt lustspelet, farsen och folkdramat. Han drog sig tillbaka från dess ledning 1868 för att kunna tillfredsställa sin lust för vidsträckta resor. Dessa liksom ock sina teaterminnen skildrade han i åtskilliga utgifna arbeten. 
<b>Vallnål,</b> <i>fortif.</i> Se Palissad. 
<b>Wallnöfer,</b> Adolf, österrikisk sångare (baryton) och tonsättare, f. 1854 i Wien, utbildade sig där i sång och komposition, skördade stora framgångar som Wagnersångare i olika österrikiska och tyska städer samt i Nord-Amerika och Ryssland samt är numera sånglärare i München. Han har komponerat en mängd behagliga och sångbara visor och ballader, några körverk, pianohäften, operan <i>Eddystone</i> (1889), kammarmusikverk m. m. samt i <i>Resonanztonlehre</i> framställt sin sångmetod. 
<b>Vallombrosa</b> [-bråsa], kloster. Se Vallombrosa-orden. 
<b>Vallombrosa-orden</b> [-bråsa-], katolsk munkorden, urspr. en kongregation på benediktinregelns grund, bildad omkring den af den helige Gualberto (se d. o.), omkr. 1038 grundlagda eremitkolonien, 
page_number=281, index= - Vallombrosa-orden - Vallon, Henri Alexandre - Valloner 
sedermera klostret <i>Vallombrosa</i> (namnet efter läget, i en tät granskog, lat. <i>vallis umbrosa,</i> "den skuggiga dalen") i Apenninerna, s. ö. om Florens. Den nya munkbildningen var en sammansmältning af cenobit- och eremitidealen, stadfästes af påfven Viktor II 1055, hade omkr. 1200 50 kloster och tog form af en själfständig munkorden. På 1200-talet uppkom äfven en kvinnlig ordensgren med omkr. 10 kloster, däraf hufvudklostret i Florens. Den stora munkreformen vid midten af 1400-talet nådde äfven vallombroserna och framkallade äfven där 1505 en särskild reformerad kongregation. Det genom skänker mycket rika moderklostret nedbrändes 1527 af Karl V:s trupper, men återuppbyggdes med stor prakt 1637. Med orden förenades 1662—80 sylvestrinerna, och den nådde sin högsta blomstring med omkr. 60 kloster, mest i Italien. Men sedan gick den nästan helt under. Den kvinnliga ordensgrenen utdog, när dess hufvudkloster i Florens 1869 indrogs. 1866 upphäfdes Vallombrosa-klostret och är nu en skogsakademi och en mycket besökt luftkurort. Äfven alla andra kloster ha gått ut, utom abtiet vid kyrkan S. Prassede i Rom. Flera framstående vetenskapsmän och helgon ha framgått ur orden. Se Heimbucher, "Die orden und kongregationen der katholischen kirche", I (2:a uppl. 1907). Hj. H—t. 
<b>Vallon</b> [-lå'], Henri Alexandre, fransk historiker och politiker, f. 23 dec. 1812 i Valenciennes, d. natten 12—13 nov. 1904 i Paris, genomgick högre normalskolan i Paris, blef 1840 lärare vid denna skola och 1846 Guizots efterträdare som professor vid Faculte des lettres. Hans historiska skrifter om slafveriet (<i>De l'esclavage dans les colonies,</i> 1847, och <i>Introduction a l'histoire de l'esclavage dans l'antiquite,</i> 1848, ny uppl. i 3 bd, 1879) förskaffade W., då efter februarirevolutionen 1848 en kommission för slafveriets afskaffande tillsattes, platsen som dess sekreterare. 1849—50 var han medlem af lagstiftande församlingen, där han tillhörde det konservativa partiet, men ogillade den inskränkning af rösträtten detta genomdref. Under kejsardömet höll han sig fjärran från politiken, mest sysselsatt med historiska forskningar och författarskap. W. valdes 1871 till medlem af nationalförsamlingen, där han tillhörde högra centern, hjälpte till att störta Thiers 1873 och väsentligen bidrog till den ännu gällande republikanska konstitutionens antagande 1875. Efter heta strider lyckades han nämligen få antaget (med 1 rösts öfvervikt) sitt förslag om republikansk statsform och en på 7 år vald president, som kunde återväljas. W. var undervisningsminister 10 mars 1875—18 mars 1876 och visade som sådan mycken eftergifvenhet för det katolska prästerskapets anspråk. Vald till senator för lifstiden i dec. 1875, tillhörde han i senaten det konservativa partiet. Bland hans många historiska skrifter märkas, utom de redan nämnda, <i>Du monotheisme chez les races semitiques</i> (1859), <i>Jeanne d'Arc</i> (2 bd, 1860; 2:a uppl. 1875), af Franska akademien belönt med stora Gobertska priset, <i>Richard II, episode de la rivalite de la France et de l'Angleterre</i> (2 bd, 1864), <i>La vie de notre seigneur Jesus et son nouvel historien</i> (en kritik mot Renan, 1865), <i>Saint-Louis et son temps</i> (1871; 4:e uppl. 1892) samt flera på värdefulla urkundsbilagor rika arbeten om franska revolutionens historia, såsom <i>Histoire du tribunal revolutionnaire de Paris</i> (6 bd, 1880—82) och <i>Les representants du peuple en mission</i> (5 bd, 1880—90). Sedan 1873 var han ständig sekreterare vid Academie des inscriptions et belles lettres och har utgett värdefulla biografier öfver åtskilliga af nämnda akademis aflidna ledamöter. E. W. (V. S—g.) 
<b>Valloner</b> (holl. <i>walen,</i> fr. <i>wallons</i>), befolkningen i sydöstra delen af Belgien, Meusebäckenet, nära hälften af Belgiens hela folkmängd, som öfverstiger 7 mill. Fullständigt vallonska äro prov. Hainaut och Namur, därnäst komma prov. Liege och sydtrakterna af belgiska Brabant. Vallonerna äro icke rena kelter. Den historiska process, hvarur de utkristalliserats, är följande. De kelter, som 800 f. Kr. bodde mellan Rhen och Elbe, trängdes åt s. v. af germaner, med hvilka rasblandning skedde till ett kelto-germanskt blandfolk, som slog sig ned i nordöstra Gallien. Där underkufvades de af Caesar (58—52 f. Kr.) och blefvo starkt romaniserade. Det är ättlingarna af detta kelto-germansk-romanska blandfolk, som vi kalla valloner (jfr Valland). Vallonska språket är en dialekt af nordfranskan (<i>langue d'oil</i>), röjande stark frändskap med de närgränsande idiomen i Picardie och Lothringen, men ännu skild från båda. Det har utvecklat flera dialekter, af hvilka de förnämsta äro: <i>liegeois,</i> som är gängse i gränstrakterna mot Rhenprovinsen och rönt stort inflytande af tyskan, <i>namurois,</i> i de centrala trakterna och i Ardennerna, med flera lokala patoismunarter, och <i>hennuyer</i> i Hainaut och de västra trakterna, så kallad efter Hennuyeres, där den talas i sin största renhet. Men sedan franskan antagits som Belgiens officiella språk, drar vallonskan sig småningom tillbaka från de stora städerna och antar alltmera karaktären af en landtlig patois. Den eger inga litterära kvarlefvor af någon betydenhet, och dess äldsta ännu befintliga minnesmärke synes vara "Declaration des provost, juret, eskievin de Valenchienes" från 1256. Ordböcker ha utgetts af Grandgagnage, "Dictionnaire etymologique de la langue wallone" (1847—50, forts. af Scheler 1880), och Forir, "Dictionn. liegeois-francais" (1866—74). Kroppsligt som själsligt ega vallonerna och deras ättlingar ett ovanligt rikt arf från världens tre mest ädla och begåfvade folkstammar. Det romanska inslaget dominerar genom de mörka, vackra ansiktsdragen och det lifliga lynnet, den germanska naturellen visar sig i den praktiska begåfningen och den raska företagsamheten, medan den keltiska folksjälens fallenhet för drömmeri och musik, parad med passionerad kärlek till den egna torfvan, verkar mildrande och fördelande på detta egendomliga temperament, som vi ännu i dag återfinna rätt ursprungligt hos ättlingar vid t. ex. Österby bruk i Uppland. Jämförda med den andra hälften af Belgiens folk, de rent germanske flamländarna, äro vallonerna i fysiskt hänseende en starkare ras, magrare, senfullare samt mera långlifvad och friskare. Orsakerna till denna vallonernas öfverlägsenhet torde böra tillskrifvas deras större välmåga och däraf beroende sundare lefnadsförhållanden samt särskildt deras högre och mera bergiga områdes friskare klimat. Under medeltiden voro flamländarna vida öfverlägsna i rikedom, 
page_number=282, index= - Valloner - Valloner (teknik) - Vallonering 
kultur och allmänanda. Men de stora industricentra ha sedan flyttats från Brügge och Gent (Flandern) till Liege och Namur, och vallonerna taga nu ledningen i allt utom i musik, målarkonst och de sköna konsterna i allmänhet. I Belgiens nyare historia ha de spelat den mera framstående rollen, och landets förnämsta statsmän ha varit valloner. Emot vallonerna har särskildt den flamska rörelsen varit riktad (jfr Flamländska). 
Vallonerna i Sverige. Redan i början af 1500-talet var nejden kring Liege känd som medelpunkten för järnhandteringen i Belgien. Där voro ock de förbättrade smidesmetoder (se Vallonsmide) bekanta, som sedan af vallonerna infördes i Sverige. De förste bergsmännen och järnarbetarna från denna trakt synas ha anländt till Sverige redan under de första åren af 1600-talet, men den egentliga valloninvandringen började omkr. 1618, och den vände sig i början till Finspång, som Louis De Geer genom Welam de Besche, båda valloner, nämnda år arrenderade af kronan, och till Norrköping, där fabriker af allehanda slag anlades. Denna vallonernas inflyttning, som uppmuntrades af Gustaf II Adolf, emedan han väl insåg, hvilken stor betydelse den kunde få för Sveriges uppspirande järnhandtering och annan industri, väckte allvarsamma bekymmer hos Spaniens konung Filip IV, af hvars monarki Belgien då var en del. 1624 förbjöd denne, att några vidare skulle få låta värfva sig till Sverige till mycken skada för "oss och vårt land samt till stor själaskada för dessa smeder", och 1627 förnyade han förbudet och stadgade stränga straff för öfverträdelse däraf. Det oaktadt fortgick vallonernas invandring till Sverige under de följande åren och var störst åren 1643—50, eller strax efter det De Geer blifvit egare af Finspång och Dannemoraverken. Valloninvandringens store heros blef Louis De Geer, "den svenska industriens fader". Vallonerna åtföljdes af en läkare, en skollärare och en reformert präst (vallonerna voro nämligen i allmänhet protestanter; nu äro de i sitt hemland katoliker) och fördelades af De Geer på hans många egendomar, hvarvid Dannemoraverken mottogo den drygaste delen. Ehuru De Geer 1627 skaffat sig konungens förbud för andra bruksegare att draga till sig dessa valloner, kunde han ej hindra, att de spredo sig äfven till andra bruk. Nu träffas deras ättlingar såväl i Uppland och Gästrikland som i allmänhet i mellersta Sverige vid bruk, som aldrig tillhört De Geer eller hans arfvingar. Öfverallt öppnade deras kända duglighet i järnhandtering ett stort fält för verksamhet, och vida omkring omskapade de denna näring genom att införa vallonsmidet, hvilket innebar en för den tiden i hög grad viktig och nyttig reform. Mellersta Sverige, särskildt de uppländska bruken vid Österby, Gimo, Löfsta, Tobo och Harg, är rikt på familjer, hvilkas namn häntyda på vallonsk härkomst. Lektor K. F. Wiberg antecknade ur kyrkoböcker och arkiv i Uppland, Östergötland, Värmland och Närke 231 namn, hvilka syntes honom ha vallonskt ursprung; en bland släkten De Geers familjepapper befintlig samtida förteckning på vallonska arbetare, som till 1633 kommit till Norrköping, innehåller 134 namn, af hvilka endast 8 finnas bland de af Wiberg upptecknade. Bland de många valloner, som utom dem af ätten De Geer i offentliga värf skaffat sig ett äradt namn, må nämnas biskop L. A. Anjou, kyrkomusikern K. L. Anjou, ecklesiastikministern G. F. Gilljam. Välkända äro ock sådana namn som Wersäll, Bedoire, Vougt, Stoye, Gauffin, Stille, Herou, Schotte. Af vallonblod är ock bl. a. konstnären Liljefors. Från början af och t. o. m. långt efter sin inflyttning ville vallonerna gifta sig endast inbördes, men småningom ha de uppgett denna sed och blandat sig med svenskarna. Till en början hade de religionsfrihet, men Kristinas öfvergång till katolicismen (1654) hade hos svenskarna framkallat en misstämning, som betydligt inskränkte religionsfriheten för såväl katoliker som främmande protestanter, och denna intolerans torde ha gett anledning till någon utflyttning af vallonerna; åtminstone omtalas ingen inflyttning af sådana efter denna tid. Där vallonerna förblifvit tämligen oblandade, kunna de i det yttre ganska lätt skiljas från den öfriga landtbefolkningen och ha numera lockat till rasbiologiska forskningar. Vid den stora folktypsutställningen i Stockholm m. fl. svenska städer 1919 hade utställningens skapare, H. Lundborg, beredt präktigt rum för en stor mängd vallonafbildningar. De resultat, hvartill rasbiologien och forskningen kommit, finnas angifna i en uppsats af E. Hillerström (se litt.-förteckn.). Fastslaget är, att vallonerna äro brakycefaler (se d. o.), i hög grad rasbiologiskt högt stående. "Merendels äro de", säger en tecknare (kyrkoherden K. G. Rollin, predikant vid Österby bruk) om vallonerna i Uppland, "mörkletta, med bruna ögon, något uppböjd näsa och svart hår. I umgänget äro de öppna och fritaliga, känsliga vid de minsta förolämpningar, skarpsinniga i omdöme och mycket läraktiga. Man förebrår dem en viss sträfhet och envishet, som de ha svårt att öfvervinna. I själsodling och belefvenhet stå de bestämdt öfver upplandsallmogen i allmänhet. I deras boningar råder mycken snygghet och ordning, och själfva, när de äro iklädda sina helgdagsdräkter, äro de ofta med verklig elegans utstyrda". Vid sitt arbete begagna de ännu flera tekniska termer, hämtade från sitt hemlands språk, bl. a. orden <i>gujar,</i> handtlangare, <i>gös</i> (fr. <i>gueuse</i>), järntacka, <i>lupp</i> (<i>loupe</i>), liten smälta, <i>turnej</i> (<i>tournee</i>), smedernas arbets- och hvilotider, men eljest förekomma bland dem knappt några ord af franskt ursprung. Se K. F. Wiberg, "Louis De Geer et la colonisation wallonne en Suede" ("Bulletin de l'Institut archeol. liegeois", bd 12, 1876). Jfr ock samma tidskrift, bd 21, 1889, där en af förre statsministern frih. L. De Geer meddelad namnlista finnes intagen. Se äfven P. Pehrsson, "Ur Österby bruks och vallonernas krönika" (i Upplands fornm. fören:s tidskr., XX, 1899) och "De till Sverige inflyttade vallonernas religiösa förhållanden" (akad. afh., 1905), E. Hillerström, "Om valloner och vallonättlingar i Sverige" (i H. Lundborgs "Rasfrågor i modern belysning", 1919), H. Lundborg, "Sv. folktyper" (1919). (E. H-m.) 
<b>Valloner,</b> <i>tekn.</i> Se Ek och Garfmedel, sp. 746. 
<b>Vallonering</b> (af fr. <i>vallonne,</i> småkullig, af <i>vallon,</i> liten dal), <i>trädg.</i>, markens planering på så sätt, att gräsplanerna bli försedda med lägre upphöjningar för hvarje träd, buskparti och 
page_number=283, index= - Vallonering - Vallonska Flandern - Vallonsmide - Vallonsprutor - Wallot, Paul - Vallota - Walloth, Wilhelm - Vallotton, Felix - Vallplog - Wallquist, 1. Olof 
blomstergrupp samt däremellan med grunda, dallika fördjupningar. 
<b>Vallonska Flandern.</b> Se Flandern. 
<b>Vallonsmide,</b> <i>metall.</i>, en smidesmetod, som på 1640-talet på föranstaltande af Louis De Geer infördes vid järnbruken i Dannemora bergslag och där fortfarande bibehålles. Han införskref nämligen valloner (se d. o.) som smeder, och den af dem införda smidesmetoden karakteriseras därigenom, att färskningen och räckningen förrättas i olika härdar samt att, ehuru härdarna äro stora och öppna, endast helt små kvantiteter järn på en gång bearbetas. Tackjärnet, som kommer från masugnen i 3,5 a 4 m. långa s. k. gösar (se d. o.), införes bakom härden öfver askväggen (jfr Härd) och frammakas för forman i mån af behof, så att för hvarje smälta, s. k. lupp (fr. <i>loupe</i>), endast omkr. 25 kg. nedsmältas, hvilka därefter genom ständiga brytningar bearbetas, tills luppen är färdig att uppbrytas ur härden och hopslås under hammaren. Den öfverlämnas därefter till räckarhärden för att vällas och uträckas. På ett skift, s. k. turnej, om 3 a 3½ timmar erhållas 6 sådana lupper, hvarjämte äfven från räckarhärden erhålles en s. k. "räckar-lupp". Från ett par vallonhärdar erhålles på detta sätt mer än 10 ton uträckt stångjärn i veckan. Smidet bedrifves sålunda ganska fort, men kolåtgången är stor, och mycket folk används, hvarför denna metod ej kan räknas till de mest ekonomiska. Det medelst densamma tillverkade smidesjärnet exporteras till England, där det sedan lång tid tillbaka används som råmaterial för degelstålstillverkning. C. A. D.* 
<b>Vallonsprutor.</b> Se Brandväsende, sp. 1490. 
<b>Wallot</b> [-låt], Paul, tysk arkitekt, f. 26 juni 1841 i Oppenheim vid Rhen, d. 10 aug. 1912, studerade i Hannover och från 1862 i Bauakademie i Berlin samt arbetade hos Gropius, Lucae och Hitzig. Efter att 1868 ha besökt Italien och England slog han sig ned i Frankfurt, där han lämnade ritningar till en mängd privat- och affärshus. Hans rykte daterar sig från 1882, då han vann ett första pris i täflan om <i>riksdagshus i Berlin</i> (vid första täflan 1872 hade L. Bohnstedt vunnit priset, vid den förnyade täflan gafs första priset såväl åt W. som åt F. Thiersch). W. erhöll uppdraget att leda byggnadens uppförande och flyttade till Berlin 1883. Hans ritningar möttes af skarp kritik från många håll, och han gjorde stora och genomgripande ändringar. När byggnaden (se fig. å illustrationssidan till art. Berlin), hållen i renässansstil, behandlad med mycken själfständighet, stod färdig 1894, var den vida kraftigare i hållning och formgifning, än det första, raska utkastet lofvade. Framför allt visar dess inre dristighet i formspråket, kärf och storslagen karaktär, en tysk anda, som gaf uppslag till nya vägar inom landets arkitektur. W. blef medlem af akademien i Berlin 1885 och geheimes baurat 1894. S. å. öfverflyttade han till Dresden, där han blef professor vid akademien och tekniska skolan. I Berlin byggde han <i>Riksdagspresidium,</i> i Dresden det nya <i>riksdagshuset</i> (1907), där han nådde ädel enkelhet och lugn. Byggnaden fyller sin plats i stadsbilden på ett lysande sätt. Hans verksamhet som lärare vann i Dresden det största erkännande, han verkade där i hög grad väckande och befruktande. 1891 blef W. led. af Svenska konstakad. Under striderna om riksbyggnaderna på Helgeandsholmen gjorde han på anmodan af "det stora motförslagets" förespråkare ett besök i Stockholm (sept. 1894) och afgaf ett afstyrkande utlåtande mot valet af nämnda holme för de båda monumentalbyggnaderna (se Riksdagshuset, sp. 349). Jfr Mackowsky, "P. W. und seine schüler", 1912. G—g N. 
<b>Vallota</b> Herb., <i>bot.</i>, örtsläkte af fam. <i>Amaryllidaceae</i> med lök och bladlös stängel. Blommorna, som sakna bikrona, äro zygomorfa, trattformiga och sitta i flock. Släktet omfattar endast 1 art, <i>V. purpurea,</i> inhemsk i Kaplandet, med praktfulla, 8 cm. breda ponceauröda, ganska hållbara blommor; den är en af våra präktigaste krukväxter för boningsrum, liksom <i>Hippeastrum</i>-arterna ofta kallad <i>Amaryllis.</i> G. L—m. 
<b>Walloth</b> [-låt], Wilhelm, tysk romanförfattare, f. 1856 i Darmstadt, tillhör den nyare, realistiska diktargruppen. Han har utmärkt sig i den historiska romanen (<i>Das schatzhaus des königs,</i> 1883, "Faraonernas skattkammare, 1890; <i>Oktavia</i>, 1885; <i>Der gladiator</i>, 1888; <i>Tiberius,</i> 1889, m. fl.) och än mera i den psykologiska med modernt ämne (<i>Der dämon des neids,</i> 1889, som påminner om Dostojevskijs "Raskolnikov"), hvarjämte han uppträdt som lyriker och tragediförfattare. (F. V.) 
<b>Vallotton</b> [-låtå'], Felix, fransk konstnär, f. 1865 i Lausanne, kom vid 17 års ålder till Paris, blef naturaliserad fransman, debuterade som målare 1885 med ett gubbporträtt och utställde senare äfven interiörer och landskap. Framför allt blef han betydande som träsnidare. Han var en af dem, som återförde träsnittet till dess gamla ursprungliga stil, enkla kraftiga linjer, samlade, summariska massor af ljus och skugga. Hans starka uttryckssätt blef uppryckande för konstarten. Som förträfflig iakttagare och skarp karakteristiker visar han sig såväl i porträtt (ett, måladt 1887, finns i Finska konstföreningen i Helsingfors) som i lifliga och rörliga gatscener och andra bilder ur det moderna lifvet. Han har äfven utfört förträffliga affischer. Monogr. af F. Meier-Graefe (1898). G—g N. 
<b>Vallplog,</b> <i>landtbr.</i> Se Plog, sp. 1080. 
<b>Wallquist.</b> 1. Olof W., biskop, statsman, f. 6 juni 1755 i Edsbergs socken, Närke, där fadern då var komminister, d. 30 april 1800 i Norrköping, kom från Strängnäs gymnasium 1773 till Uppsala akademi och tog efter grundliga studier 1779 filos. graden. Redan 1776 prästvigd, blef han 1779 adjunkt i Klara församling i Stockholm. Där gjorde han sig omtyckt som predikant, ehuru han ej skattade åt tidens neologiska riktning, utan predikade i biblisk anda, anseende, att man bör "i Guds hus bli med Guds ord uppbyggd" och "icke besväras af någon mänsklig konst". På 
page_number=284, index= - Wallquist, 1. Olof 
rekommendation af kanslirådet J. Ihre, i hvars hus han i Uppsala varit informator, erhöll han 1780 fullmakt att vara hofpredikant hos änkedrottning Lovisa Ulrika, af hvilken han omfattades med förtroende, och troligen hade han blifvit hennes öfverhofpredikant, om hon ej dött 1782. Då han s. å. lämnade sin plats i Klara, blef han nu utan annan anställning än den af biktfader hos prinsessan Sofia Albertina. På hennes förord erhöll han dock 1783 Alseda regala pastorat i Småland, hvilket han 1785 tillträdde. Då domprosteriet i Växjö s. å. blef ledigt, sökte han det och erhöll förslagsrum, de flesta rösterna samt 1786 vid ännu ej fyllda 31 år platsen. Mäktiga krafter hade motverkat utnämningen, men Gustaf III, som med sin skarpblick upptäckt hans ovanliga duglighet, förklarade, att "en sådan" behöfdes i Växjö stiftsstyrelse, hvilken till följd af biskop Osanders ålderdomsskröplighet befann sig i det bedröfligaste skick. Själf ansåg W., att konungen med hans utnämning äfven "hade politiska vuer i anseende till den snart förestående riksdagen". I båda hänseendena motsvarade W. alla förväntningar. Med hans inträde i Växjö konsistorium som biskopens vikarie genom kungligt förordnande 1787, redan innan han s. å. tillträdt domprosteriet, kom en ny ande i stiftets förvaltning, och dettas prästerskap gaf häråt ett storartadt erkännande, då det vid Osanders s. å. inträffade död med alla röster utom 2 uppförde den 32-årige domprosten på biskopsförslaget, hvarefter han 17 sept. 1787 utnämndes. Sin politiska bana hade W. redan förut börjat, i det att han som vald fullmäktig för domkapitlet deltagit i 1786 års riksdag. Där uppträdde han som rojalist och fick ett visst inflytande bland sina ståndsbröder, men lyckades dock ej bryta den då äfven inom prästeståndet mäktiga oppositionen. Ett vidsträcktare fält för hans stora politiska förmåga öppnade sig först vid 1789 års riksdag, då de ofrälse stånden, förbittrade öfver den adliga oppositionens ofosterländska beteende under kriget, ställde sig på konungens sida i hans strid med adeln. Vid riksdagens början hade man ingett konungen misstroende mot W., men denne lyckades snart skingra det, fick uppdrag att vara ledare för det rojalistiska partiet inom prästeståndet och var en af dem, som kraftigast bidrogo till att vid riksdagen skaffa framgång åt konungens planer. Därvid var den ryktbare prosten K. G. Nordin (se d. o.) hans medarbetare och medtäflare. Oppositionen såg i dessa män själfva driffjädrarna till 1789 års revolutionära politik, dock knappast med rätta. De voro Gustaf III personligen tillgifna och vänner af en stark konungamakt samt önskade, att den öfvervikt konungens förkärlek för adeln förut beredt detta stånd bröts; men de ville ej envälde, och öfvertygade om nödvändigheten af mellanmakter i samhället och hållande på sitt eget stånds rättigheter, skulle de helst ha velat undvika alltför våldsamma åtgärder äfven mot adeln. W. hade sökt afstyra det ryktbara uppträdet på rikssalen 17 febr., och när under detta konungen gjorde de ofrälse stånden det anbud om privilegier, som blef uppslaget till Förenings- och säkerhetsakten, svarade W. på sitt stånds vägnar och tackade för de i konungens tal gjorda uttalandena mot enväldet för att dymedelst binda konungen. Medlem af den deputation, inför hvilken förslaget till Förenings- och säkerhetsakten sedan framlades, lyckades han förhindra, att däri riksdagens beskattningsrätt öfverflyttades på utskottsmöten. Äfven de revolutionära åtgärder — de adlige oppositionschefernas fängslande och föredragningen på rikssalen 21 febr. —, genom hvilka akten genomdrefs, ogillades af W.; dock bidrog han sedan verksamt till, att prästeståndet lät bero vid sitt så kallade bifall till densamma, mot att konungen afgaf en försäkran af 2 mars ang. prästerliga ämbetstillsättningar. Äfven konungens uppträdande på Riddarhuset 27 april, hvarigenom han nödgade adeln att åtaga sig bevillning på obestämd tid, hade W. velat afstyra. Då konungen ändock begaf sig till Riddarhuset, lugnade han den oro, som vid underrättelsen härom grep det till plenum samlade prästeståndet, genom att efterskicka "en anständig frukost åt hela ståndet". Motsatsen mellan W. och Nordin synes i allmänhet ej ha varit af principiell, utan af rent personlig art. W. ansåg, att det var Nordin, som vid riksdagens början gjort honom misstänkt hos konungen, och de voro dessutom alltför olika naturer för att kunna draga jämnt. W. var djärf, älskade att synas och skydde ej att exponera sig genom offentligt uppträdande, under det att Nordin var försiktig, timid i sitt uppträdande och helst verkade i det tysta. Med afseende på statsbristens fyllande hyste de dock olika meningar, och därvid afgick W. med segern, i det att han lyckades hindra antagandet af ett af Nordin framställdt förslag om ett tvångslån af silfver. W:s förnämsta inlägg i 1789 års riksdagsarbete var f. ö. finansfrågans lösning. Som led. af hemliga utskottet åvägabragte han nämligen, att riksskuldens förvaltning öfverlämnades åt ett under riksdagens kontroll stående riksgäldskontor, genom hvilken anordning ständerna förmåddes åtaga sig garantien för riksskulden. Därigenom samt genom sitt orädda och rådiga uppträdande f. ö. under riksdagen lyckades W. vinna försteget framför Nordin i konungens förtroende, så att, när en ny regeringskonselj: Rikets ärenders allmänna beredning, upprättades i st. f. det i kraft af Förenings- och säkerhetsakten upplösta rådet, W. 15 maj 1789 fick plats i denna som chef för den nu inom kansliet inrättade ecklesiastikexpeditionen, ehuru det var Nordin, som först (1786) föranledt en särskild handläggning af ecklesiastikärendena. 1 maj hade W. dessutom utnämnts till konungens biktfader och öfverhofpredikant. 1790 blef han ordf. för Kungl. kommissionen öfver rikets tabellverk. Då E. Ruuth (se d. o.) på hösten s. å. lämnade ledningen af finansärendena, ansågs W. ämnad till hans efterträdare; men däraf blef intet, utan från denna tid började W. i stället förlora i förtroende, under det att Nordin steg, särskildt sedan denne visat sig mindre obenägen än W. för sammankallandet af Gäfle riksdag 1792. Vid dennas början arrangerade konungen ett slags försoning mellan de båda rivalerna, af 
page_number=285, index= - Wallquist, 1. Olof - Wallquist, 2. Set - Wallquist, 3. Elof - Wallroth, Karl August - Wallroth, Karl Friedrich Wilhelm - Vallrötning - Valls - Wallsall - Wallsend 
hvilka Nordin nu öfvertog den egentliga ledningen af prästeståndet. W. spelade dock äfven vid denna riksdag en ganska betydande roll, var medlem af hemliga utskottet, förmådde prästeståndet att erbjuda en bevillning till aflöning af de dittills oaflönade tjänstemännen i Ecklesiastikexpeditionen, och ehuru han ogillade, att en tacksägelseadress af de ofrälse stånden arrangerades för Förenings- och säkerhetsakten, var det dock han, som utverkade sitt stånds bifall därtill. W. beredde Gustaf III till döden och utgaf därom en officiell berättelse, hvars sanningsenlighet utan grund betviflats. Efter Reuterholms upphöjelse entledigades han 14 aug. 1792 från sin ministerplats och återvände till sitt stift. Vid jubelfesten i Uppsala 1793, då han författade prästerskapets betänkande till K. M:t (tr. i "Handl. rör. jubelfesten"), blef han teol. doktor. 1800 års riksdag kallade honom åter till politiken, men väckte ock till nytt lif rivaliteten med Nordin. De pröfvade sin makt öfver prästeståndet, då W., vän som han var af politisk offentlighet, sökte förmå detta att låta trycka sina protokoll, men Nordin genomdref afslag. Häftigt upprörd öfver detta nederlag, fick W. slag och dog. 
Om Växjö stift inlade W. stora förtjänster genom sin utomordentliga administrativa förmåga och sin kraftiga verksamhet för såväl prästerskapets som skolväsendets höjande. Bl. a. upprättade han i Växjö ett gymnasiebibliotek på 6,000 bd. Såväl i kyrkliga som i läroverksfrågor var han strängt konservativ och motsatte sig särskildt det då börjande sträfvandet att i lärdomsskolorna införa mångläseriet. Om ock i lärdom ej jämförlig med Nordin, var dock äfven W. en ifrig forskare, särskildt i den svenska kyrkans historia, och har i detta afseende efterlämnat ett vackert minnesmärke i sina <i>Ecclesiastique samlingar</i> (8 "flockar", 1788—95). Utom detta arbete och <i>Utkast til en handbok öfver ecclesiastique befordringsmål</i> (1797), som gaf anledning till en hetsig motskrift "Anmärkningar" etc. (1798, vanligen kallad "Blå boken") af Bergencrantz, arbetade han flitigt med recensioner och uppsatser i "Tidningar utgifne af Vexiö stift" samt utgaf en mängd predikningar, tal och herdabref. I manuskript efterlämnade han Företal och register till ett exemplar af Gahms "Archivum smolandicum" (af W. skänkt till Växjö lärov.-bibl.), <i>Berättelse om riksdagen i Stockholm 1789</i> (tryckt i "Hist. handl.", V, 1866), <i>Berättelse om riksdagen i Gefle 1792</i> (jämte åtskilliga hans bref m. m. under titeln "Minnen och bref" utgifna af E. V. Montan 1878) samt en själfbiografi, omfattande tiden till 1789 (i Uppsala bibliotek), af J. Helander tr. med anmärkningar i "Skrifter, utg. af Kyrkohistoriska föreningen" (1900). Jfr J. H. T. Rosengren, "Om O. W. såsom biskop och eforus" (i Växjö läroverks program 1901). Hans barn adlades 1799 med bibehållande af namnet W. (ätten utslocknade 1838). 
2. Set W., den föregåendes broder, f. 21 febr. 1760, d. 27 juni 1836 som kyrkoherde i Eskilstuna, teol. doktor och kontraktsprost öfver Västerrekarne, nitälskade oegennyttigt för folkupplysning, fattig- och sjukvård samt bibelspridning. Han öfversatte Spaldings och Zollikofers religiösa arbeten m. m. 
3. Elof W., den föregåendes son, kemist, f. 14 nov. 1797 i Kuddby församling, Östergötland, d. 12 aug. 1857 i Stockholm, promoverades 1821 i Uppsala till filos. magister med andra hedersrummet (ultimus), utnämndes till adjunkt i kemi där 1823 och erhöll 1838 professors titel samt 1853 professuren i medicinsk och fysiologisk kemi. Han kallades 1852 till led. af Vet. akad. W. skref bl. a. uppsatser i "Annales des mines" och i "Bulletin universel des sciences". Se N. J. Berlin i "Lefnadsteckningar öfver K. Sv. Vet. akad:s efter år 1854 aflidne led.", bd I. 1-2. S. B. 
<b>Wallroth,</b> Karl August, ämbetsman, numismatiker, f. 20 sept. 1860 på Gårdsjö, Östra Emtervik, Värmlands län, blef 1879 student i Uppsala, där han 1890 aflade bergsexamen, och genomgick 1890—91 Bergsskolan i Stockholm. Han blef 1892 kontrollör vid Kontrollverket, 1906 kontrolldirektör och chef för nämnda verk, 1908 därjämte t. f. myntdirektör och chef för Myntverket samt 1909 myntdirektör och chef för Mynt- och justeringsverket. W. var 1896-1905 och 1907-08 redaktör för afd. kemi och bergsvetenskap i "Teknisk tidskr.", där han författade åtskilliga uppsatser. Han har ock skrifvit många numismatiska artiklar i Nordisk familjebok. Ett arbete af utomordentlig betydelse inom den rena numismatiken och för vår ekonomiska historia är W:s <i>Sveriges mynt 1449—1917</i> (i "Numismatiska meddelanden", XXII, 1917), där han omnämner samtliga myntordningar och mynttyper samt redogör för de olika myntens inbördes värde, vikt och halt. 
<b>Wallroth</b> [-råt], Karl Friedrich Wilhelm, tysk läkare, botanist, f. 1792 i Breitenstein (Harz), d. 1857 i Nordhausen, var läkare i Nordhausen, men idkade flitigt botanisk forskning, dels inom floristiken, dels öfver lafvarna, hvilkas byggnad han med framgång undersökte, medan han i lafsystematiken sökte förringa svensken Acharius' berömda arbeten. W:s större arbeten äro <i>Schedulae criticae de plantis florae halensis selectis</i> (1822), <i>Naturgeschichte der flechten. Nach neuen normen und in ihrem umfange bearbeitet</i> (2 dlr, 1825, 1827), <i>Rosae plantarum generis historia succincta</i> (1828), <i>Naturgeschichte der säulenflechten</i> (1829), <i>Flora cryptogamica Germaniae</i> (2 dlr, 1831, 1833) och <i>Beiträge zur botanik</i> (2 bd, 1842, 1844). C. Lmn. 
<b>Vallrötning.</b> Se Linberedning. 
<b>Valls</b> [valjs], stad i spanska prov. Tarragona, 18 km. n. om staden Tarragona. 12,600 inv. (1900). Bomulls- och ylleindustri, pappersbruk. A. N-d. 
<b>Wallsall</b> [ωå'lsål l. ωålsl], stad i engelska grefsk. Staffordshire, belägen i nordändan af det berömda kol- och industridistriktet "Black country" kring Birmingham, 13 km. n. om denna stad. 92,115 inv. (1911). Kol, järn och kalksten brytas; järn- och mässingsgjuterier, garfverier; tillverkning af järnmanufakturvaror (lås, nycklar, beslag till vagnar m. m.) och sadelmakeriarbeten. A. N-d. 
<b>Wallsend</b> [ωå'lṡend], stad i engelska grefsk. Northumberland vid Tynes mynning, tillhör det stora kol- och industridistriktet vid Newcastle och ligger mellan denna stad och hafvet. 41,461 inv. (1911). Skeppsbyggen, bly- och kopparsmältverk. W. var ett gammalt romarläger; vid W. slutade 
page_number=286, index= - Wallsend - Vallsjö - Vallsjöberget - Vallstena - Vallsättare - Valltrapp - Vallträde - Wallvijk, Jean von - Vallvik - Vallvisa - Wallwitzhafen - Vallåkra - Vallåkradalen - Vallåsen - Vallåt (Hornlåt) - Vallängd - Vallö - Vallört - Vallö stift 
också Hadrianus' vall (se d. o.), efter hvilken staden fått sitt namn. A. N-d. 
<b>Vallsjö,</b> socken i Jönköpings län, Västra härad. 4,566 har. 1,723 inv. (1919). Häraf komma 86 har, 1,064 inv., på till socknen hörande del af Säfsjö municipalsamhälle. Annex till Norra Sandsjö, Växjö stift, Västra härads kontrakt. Utom den nu nyttjade sockenkyrkan finns en ödekyrka, till hvars konservering statsmedel anvisats. 
<b>Vallsjöberget,</b> kronopark i Tåsjö revir af Härnösands distrikt, Västernorrlands län, har bildats af f. d. stockfångstskogarna Ornäset, Vallsjöberget, Nagasjötjälen och Södra Stenhällan. Dessa stockfångstskogar bland andra hade enl. k. br. 20 febr. 1874 tilldelats Lo och Kramfors sågverk i ersättning för privilegierad stockfångst å kronans skogar i Fjällsjö, Ramsele och Junsele socknar. Genom aftal mellan staten och sågverket 8 maj 1888 återföllo dessa skogar till kronan och förklarades för kronopark. Areal 3,440 har (1915). S-r. 
<b>Vallstena,</b> socken i Gottlands län, Norra häradet. 2,849 har. 368 inv. (1919). Annex till Källunge, Visby stift, Norra kontraktet. Vid kyrkan har man upptäckt en särdeles märklig forngraf innehållande bl. a. ett präktigt svärd, hvars knapp är af guld, inlagdt med granater. 
<b>Vallsättare,</b> <i>fortif.</i> Se Vallmästare. 
<b>Valltrapp.</b> Se Valtrapp. 
<b>Vallträde,</b> <i>landtbr.</i> Se Träde. 
<b>Wallvijk</b> [-vik], Jean von, grefve, riksråd, f. 17 nov. 1710, d. 27 sept. 1776 på sin gård Bisslinge i Uppland, var sonsons son till en bergsman i Dalarna, Klas Eriksson till Stråtenbo, och Margareta, dotter till den myndige Leksandsprosten Terserus (se d. o. 1). Liksom sin fader, Johan Wallwik, hvilken 1718 adlats med namnet von W., tjänade W. en tid i Kammarrevisionen, där han 1747 blef assessor och 1749 råd, men 1756 utnämndes han till statskommissarie och bidrog som sådan verksamt till att vinna Statskontoret för mösspartiets ekonomiska grundsatser. Sannolikt var detta orsaken till, att han vid partiskiftet 1765 blef riksråd. Under de strider, som ledde till Adolf Fredriks tronafsägelse 1768, sökte han emellertid intaga en medlande ställning, och sedan konungen genom sin afsägelse framtvungit riksdagskallelse, ställde han sig öppet på hofvets sida. Till belöning därför bibehölls han i rådet, då hans förra meningsvänner inom detta störtades 1769, samt blef 1770 friherre och 1771 grefve. När mössorna vid 1771-72 års riksdag åter kommo till makten, slöt han sig dock ånyo till dem och räddade därigenom ännu en gång, vid 1769 års rådkammares fall, sin riksrådsvärdighet. Men efter 1772 års revolution afskedades W. 22 aug. jämte alla de öfriga mössriksråden. Under revolutionsdagen skall W. ha varit den af rådet, som först märkte konungens förehafvande, och med följande ord meddelat sin upptäckt åt de öfriga riksråden, som höllo på att justera sitt beslut om åtgärder till kväsande af revolutionen i Kristianstad (se Toll 1, sp. 288): "Gode Herrar, Kongl. Maj:t justerar vårt protokoll nere i högvakten; han spar oss besväret och vi kunna sluta". Detta infall berättas ha varit orsaken till, att Gustaf III gaf W. plats i den nya rådkammare, som han upprättade s. d. som den gamla upplöstes. W. blef där utan all betydelse. - Ätten W. utslocknade på svärdssidan med en W:s brorson 1792. - W:s farbroder Erik Wallwik (d. 1729) adlades som assessor i Åbo hofrätt 1727 med namnet Stjernvall och är stamfader för den i Finland lefvande ätten Stjernvall. S. B. 
<b>Vallvik,</b> trämassefabrik i Söderala socken, Gäfleborgs län, nära Ljusnans utlopp i Bottniska viken, uppförd 1907-08. Tillverkningen utgöres af sulfitcellulosa och sedan 1908, då en sulfitspritfabrik anlades vid V., sulfitsprit till ett sammanlagdt värde af omkr. 11 mill. kr. (1919), hvaraf 10 mill. kr. för sulfitcellulosa. Omkr. 300 arb. sysselsättas. V. eges af det 1906 bildade Sulfit-a.-b. Ljusnan, bestående af de större sågverksbolagen i Söderhamnstrakten (Långrörs, Marma sågverks, Ljusne-Voxna a.-b. m. fl.), och omfattar en areal af 101,98 har med 8,55 mill. kr. tax.-värde (1918), hvaraf 3,26 mill. för fabriks- och ekonomibyggnader. V. förbindes med det vid sjön Marman i v. belägna Håby genom en 11 km. lång järnväg och har en äfven för vintertrafik öppen hamn, där hufvudsakligen stenkol, koks, sten och malm lossas samt trämassa utskeppas och hamnafgifterna 1917 utgjorde 1,023 kr.; V. har äfven poststation. E. A—t. 
<b>Vallvisa,</b> <i>mus.</i> Se Låt, sp. 163. 
<b>Wallwitzhafen,</b> hamn. Se Dessau. 
<b>Vallåkra</b>, järnvägsstation på Hälsingborg—Eslöfs-banan i Kvistofta socken, Malmöhus län, vid Vallåkra- l. Kvistoftaån, som vid Råå fiskeläge faller ut i Öresund. Vid byn Södra V. har dels på 1700-, dels på 1860-talet brutits stenkol. Vallåkra stenkols-a.-b., som bildades 1866 för stenkolsbrytning på Billesholms kungsgårds egor i Norra Vrams socken, uppgick 1895 i Billesholm-Bjufs a.-b., hvilket å sin sida 1903 uppgick i Höganäs-Billesholms a.-b. — Vallåkra lerindustri-a, -b., som bildades 1896, uppgick 1919 i Höganäs-Billesholms a.-b. 
<b>Vallåkradalen.</b> Se Kvistoftaån, sp. 424. 
<b>Vallåsen,</b> kronopark i Halmstads revir af Södra distriktet, Hallands län, har enl. k. bref 18 april 1902 bildats genom inköp af de till säteriet Vallen hörande hemmanen Kjerr n:r 1 och 2, Yllevad n:r 2, 3, 4, 6 och 7, Kållinge n:r 1, Voxtorp n:r 1—9, Berg n:r 1 och Åstorp n:r 1-4. Köpeskilling 157,000 kr. 1,721 har (1915). S-r. 
<b>Vallåt</b> (Hornlåt), <i>mus.</i> Se Låt. 
<b>Vallängd,</b> detsamma som röstlängd (se d. o.). 
<b>Vallö,</b> norskt fiskeläge ("strandsted") 6 km. ö. om Tönsberg i Vestfold fylke (före 1919 Jarlsberg og Larvik amt), hade förr ett saltsjuderi, anlagdt 1739, hvilket drefs för statens räkning till 1816, då det öfvergick i enskild ego. Afkastningen var stor, i synnerhet på 1830- och 1840-talen. Numera är saltverket nedlagdt, och annan fabriksdrift har trädt i stället, bl. a. ett större oljeraffinaderi. - Vid V. fanns redan 1801 ett batteri, och 1807—08 byggdes 3 nya batterier, som bestyckades från marinen. 1814 demonterades det ena af dem, men ett annat uppfördes och bestyckades i dettas ställe. 1815 desarmerades samtliga batterier. K. G. G. L. W:son M. 
<b>Vallört,</b> <i>bot.</i> Se Symphytum. 
<b>Vallö stift,</b> adligt jungfrukloster på Själland, Danmark, 7,5 km. s. om Kjöge, grundlades 1737 af drottning Sofia Magdalena. I detsamma inskrifvas endast ogifta damer af dansk börd. I spetsen står antingen en abbedissa, som måste vara född prinsessa, 
page_number=287, index= - Vallö stift - Valmansförbund, Valmansförening 
eller en "dekanesse", som måste vara änka efter en man i första rangklassen. Af stiftsjungfrurna äro 35 "virkelige" och 70 "overordentlige"; de förstnämnda uppbära i årlig pension ("haeving") 2,400 kr., de senare 1,200 kr., hvarjämte 15 af de förstnämnda åtnjuta fritt underhåll och därtill 600 kr. Dessutom åtnjuta 163 af de inskrifna fröknarna hvar och en 600 kr., och de öfriga uppbära räntan af sitt insatta kapital (4,000 kr.), hvilket indrages till stiftelsen vid inträffande giftermål eller död. Sedan 1898 är änkedrottning Lovisa beskyddarinna. Stiftet eger 5 hufvudgårdar med i allt 1,200 tnr hartkorn samt ett kapital af kr. 8,7 mill. kr. Stiftsjungfrurna lyfta årligen 267,000 kr., hvarjämte utbetalas i pensioner, i synnerhet till änkor och döttrar efter ämbetsmän, 180,000 kr. samt till nödlidande personer eller allmännyttiga ändamål. Vallö slott är en ansenlig byggnad med fyra flyglar och två torn; östra flygeln byggdes af drottning Sofia Magdalena, de öfriga delarna af Peder Oxes änka, Mette Rosenkrands, 1581—86. V. var i enskild ego till 1708, då det köptes af konung Fredrik IV, som däraf 1713 gjorde ett grefskap för sin andra gemål, drottning Anna Sofia. Efter hans död (1730) fråntogs det henne och lämnades åt drottning Sofia Magdalena 1731. Slottet brann 1893, nybyggdes efter ritningar af H. Holm och blef färdigt 1904. Se I. L. Wad, "Mindeskrift om Vallö". E. Ebg. 
<b>Valmansförbund,</b> Valmansförening, sammanslutning mellan valmän till särskildt riksdagsmannavalens förberedande. Ehuru sådana föreningar länge varit vanliga i utlandet, förekommo de i Sverige först långt efter det att samfällda val till representationen införts. 1884 bildades i Stockholm Liberala valmansföreningen (se d. o.), som beredde de därtill anslutna god nytta. Den utgjorde endast en lokal organisation, och först 1902 fick den en motsvarighet för hela landet i Frisinnade landsföreningen (se d. o.). Stockholms frisinnade valmansförening bildades 12 jan. 1910, och uppgingo då i densamma den ofvannämnda Liberala valmansföreningen och "Stockholms kommunala reformförening". Uppslaget till den nya föreningen hade getts vid ett sammanträde på våren 1909 mellan hufvudstadens frisinnade riksdagsmän i Andra kammaren, de frisinnade hufvudstadstidningarnas hufvudredaktörer samt sekreterarna i Frisinnade landsföreningen och Liberala valmansföreningen. De närmare förberedelserna till bildandet utfördes sedan af en kommitte på 7 personer (Sv. Palme, ordf., I. Bendixson, G. Kobb, J. Byström, A. Grundel, sekreterare, m. fl.). Föreningens medlemsantal har ökats från 831 första året till 2,322 (hvaraf 693 kvinnliga) 1919 och ledes af en centralstyrelse, som inom sig utser ett arbetsutskott. Som ordf. ha fungerat professor I. Bendixson (1910-13), direktör A. Cederborg (1913-18) och öfverlärare K. Lidman (sedan 1918). Föreningen utger "Meddelanden". (Se vidare "Stockholms frisinnade valmansförening 1910-1920", 1920.) 
1893 var man på högersidan färdig med en sammanslutning, afsedd att verka i skilda landsdelar, nämligen Fosterländska förbundet, som en tid bortåt visade sig ganska lifaktigt och ännu ett stycke in på 1900-talet fortbestod i en Göteborgsafdelning. Fosterländska förbundet var dock, såsom bestämdt tullvänligt, icke egnadt att samla alla krafterna på högerhåll. Insikten härom medverkade till det uppslag, som 1904 togs till bildande af en ny samling af valmännen på högersidan. Riksgäldsfullmäktigen d:r G. F. Östberg var den egentlige initiativtagaren. Jämte honom utfärdade 7 andra riksdagsmän, nämligen H. Andersson, L. W. Lothigius, Kr. Lundeberg, L. P. Mallmin, S. O. Nylander, K. Persson och H. Tamm, 17 sept. 1904 inbjudning till omkr. 250 personer af skilda samhällsklasser i olika delar af landet, hufvudsakligen dock riksdagsmän, att sammanträda i Stockholm 17 okt. för att öfverlägga om organisationsplanen. Mötet beslöt att bilda Allmänna valmansförbundet, som genast trädde i verksamhet under ledning af en öfverstyrelse, bestående af 72 led., utsedda länsvis, hvilka till 1/3 årligen skulle väljas för en tid af 3 år, och ett verkställande utskott, hvars ledamotsantal till en början var begränsadt till 5, men fr. o. m. 1911 blifvit ökadt. Lokalafdelningar skulle upprättas, en för hvarje län och andra för mindre områden därinom. Detta gick fort nog, så att vid det första årsmötet funnos 71 lokalafdelningar utom länsafdelningarna. Men anslutningen till förbundet var ganska ojämn i skilda landsdelar. Inom somliga län tog förbundet genast fart och har hållit sig lifskraftigt under årens gång. Inom andra åter möttes det med misstroende och har icke kunnat göra sig fullt gällande. Den verksamhet, som vid sidan af det egentliga organisationsarbetet bedrefs på tillskyndelse af ledningen i hufvudstaden, bestod i hållande af föredrag och utgifning af skrifter. Till en början var denna verksamhet ganska inskränkt, beroende därpå, att behöfliga penningmedel icke funnos att tillgå. Förbundet har nämligen icke utom i vissa af sina lokalafdelningar ansett sig kunna bygga sin ekonomi på upptagande af fasta medlemsafgifter, utan har varit hänvisadt till frivilliga bidrag för att möta sina utgifter. Först på sista tiden har man trott sig om att i vidsträcktare mån låta tvungna medlemsafgifter bilda grundvalen för penninganskaffningen. Sedermera, då medlen började rikligare inflyta, kunde både föredrags- och skriftverksamhet ansenligt utvidgas, så att under årens lopp hållits tusentals föredrag, äfven i de mest afsides liggande bygder, och utgetts omkr. 200 böcker och bokhäften. Bland skrifterna torde särskildt böra omnämnas <i>Politisk årsbok</i> och valhandböcker, som utgetts fr. o. m. 1911, de första tre årgångarna under redaktion af G. Gustafsson, 1914 års af K. Hammarberg och 1915-20 års af A. Jäderin. Förbundet utger dessutom från nov. 1915 under redaktion af B. Petersson ett månadsblad, som från n:r 2 år 1920 har namnet <i>Medborgaren.</i> Den egentliga upplysningsverksamheten har sedan åtskilliga år bedrifvits vid kurser för utbildning af talare; de ha hållits på skilda platser i landet och särskildt af de yngre förbundsmedlemmarna omfattats med mycket intresse. Arbetet i det hela leddes under de första 8 åren af d:r Östberg som verkställande utskottets ordf. med biträde från början af redaktör A. Jäderin, hvilken ännu tjänstgör som 
page_number=288, index= - Valmansförbund, Valmansförening - Valmar - Valmiki - Valmo, Valmoge - Valmonarki - Valmont, Guy de - Valmont de Bomare - Walmstedt, 1. Lars Peter - Walmstedt, 2. Lars Edvard - Valmtak - Valmundsön - Valmy (by) - Valmy, hertig af - Valnöt, Valnötsträdet - Valnötsfamiljen 
förbundets sekreterare och under 8 år varit dess kassaförvaltare. Från 1908 har förbundet haft ombudsmän anställda. Den förste, redaktör O. Elander, stannade endast några månader. 1909 inträdde redaktör G. Gustafsson i förbundets tjänst, som han lämnade med utgången af 1913. Hans tid som ombudsman utmärktes af uppryckning och väl planlagdt arbete. Då han öfvertog redaktionen af "Stockholms dagblad", efterträddes han som ombudsman af redaktör K. Hammarberg, som dock under en stor del af sin anställning var af sjuklighet förhindrad att deltaga i arbetet och afled 27 juli 1915. Efter honom har ombudsmannaskapet innehafts af löjtnant J. Folcker, som förut varit ombudsman hos Stockholmsdistriktet af förbundet. På ordförandeplatsen i utskottet och öfverstyrelsen efterträddes d:r Östberg 1912 af konteramiral A. Lindman, som ännu kvarstår på denna post. Under den tid af 1917, som amiral Lindman var utrikesminister, tjänstgjorde d:r K. Hildebrand som ordf. i förbundets utskott. 
Förbundets författning har undergått åtskilliga förändringar, sedan de första stadgarna antogos. Så har öfverstyrelsen tillsatts genom val i orterna i st. f. på de allmänna förbundsstämmorna, hvilka endast haft att utse ett mindre antal ledamöter i densamma. Dessutom har åt de lokala organisationerna medgetts rätt att sända särskilda röstberättigade ombud till stämmorna. I slutet af 1919 höll förbundet en talrikt besökt stämma, då nya stadgar antogos. Enligt dessa utgör riksorganisationen en sammanslutning af förbund, som hvart och ett har ett verksamhetsområde af en eller flera riksdagsvalkretsar. Medlemskap kan vinnas af män och kvinnor, som fyllt 18 år. Riksorganisationens verksamhet ledes af riksstämma, representantskap, öfverstyrelse och arbetsutskott. Stadgarna ha särskilda bestämmelser, som tillförsäkra kvinnorna minst en tredjedel af platserna i såväl öfverstyrelsen som de lokala förbundens styrelser. Åt kvinnorna är äfven medgifven rätt att bilda särskilda kvinnoklubbar och kvinnokommitteer. Förbundets ändamål anges i de nya stadgarna vara "att åstadkomma och vidmakthålla nära sammanslutning och enig samverkan mellan svenska män och kvinnor ur skilda samhällsklasser, som på kristlig, nationell och folklig grund i enlighet med högerns program vilja främja en sund och lifskraftig, från klassförtryck fri samhällsutveckling". På nämnda stämma antogs äfven ett "Svenska högerns program", affattadt i 12 särskilda punkter. Förbundet ville härmed tydligt ge till känna, att det ingalunda, såsom man ibland förebrått det, sökte att fiska röster från olika håll, utan att det bekände sig till klara, bestämdt formulerade åsikter. Litt.: A. Jäderin, "Allmänna valmansförbundet 1904—1914" (1914). T-s. A. Jdn. 
<b>Valmar</b> [valma'r], markis de, spansk författare. Se Cueto, L. de. 
<b>Valmiki,</b> fornindisk skald, förf. till den berömda hjältedikten <i>Rāmāyaṇa</i> (se d. o.). Namnet betyder "(hvit)myra", som gett anledning till senare sägner. Se f. ö. Indiens språk och litteratur, sp. 538. K. F. J. 
<b>Valmo,</b> Valmoge, <i>bot.</i> Se Vallmo. 
<b>Valmonarki.</b> Se Valrike. 
<b>Valmont</b> [-må'], Guy de. Se Maupassant. 
<b>Valmont de Bomare</b> [-må' də båmār], fransk naturvetenskapsman, f. 1731 i Rouen, d. 1807, författade <i>Mineralogie</i> (1794) och <i>Dictionnaire raisonne universel d'histoire naturelle</i> (1800). 
<b>Walmstedt.</b> 1. Lars Peter W., universitetslärare, kemist, f. 2 nov. 1782 i Nyköping, d. 30 juli 1858, blef student i Uppsala 1802, filos. magister 1806, docent i matematik 1809, docent i kemi 1813 och adjunkt i samma ämne 1814 samt erhöll professuren i kemi 1822. Då denna 1852 delades i tvenne, behöll W. som läroämnen mineralogi och geologi. W. vardt led. af Vet. akad. 1825 och af Vet. soc. i Uppsala 1828. Han utmärkte sig mindre som vetenskapsman än genom sitt klara och rediga framställningssätt. 
2. Lars Edvard W., den föregåendes son, mineralog, f. 14 okt. 1819 i Uppsala, d. där 3 febr. 1892, blef student där 1839, filos. doktor 1848 och docent i mineralogi och geologi 1849 samt var professor i dessa ämnen 1859—84. Läsåret 1872—73 var han universitetets rektor. Han utgaf <i>Mineralanalytiska studier 1—2</i> (1848—49) och <i>Analytiska undersökningar af svenska mineralier</i> (i "K. Vet. akad:s handl.", 1859). 2. E. E. 
<b>Valmtak,</b> <i>bygnk.</i> Se Tak, sp. 305 och fig. 7. 
<b>Valmundsön,</b> äldre namn på Djurgården (se d. o.). 
<b>Valmy</b> [-mī], by i franska dep. Marne, 9 km. v. om S:te Menehould och 2 km. n. om vägen Verdun—Châlons. V. har spelat en roll i de franska revolutionskrigen. Den österrikisk-preussiska hären, som vid sitt framträngande i Frankrike funnit fransmännen i flykt framför sig, träffade vid V. på motstånd. Där stodo fransmännens nord- och center-armeer, omkr. 50,000 man, under Dumouriez, då de förbundnes här, 35,000 man, under hertigen af Braunschweig, 20 sept. 1792 ämnade angripa. På morgonen nämnda dag hade franska nordarmens hufvuddel, 15,000 man med 40 kanoner, under Kellermann tagit ställning på höjderna s. om V. Mot denna ställning öppnade de förbundne eld med 58 artilleripjäser, hvilken besvarades af det med afseende på utbildning och materiel öfverlägsna franska artilleriet. Vid middagstiden gjorde de förbundne en anfallsrörelse, men inställde den inom kort på grund af fransmännens eld och fasta hållning, hvarefter kanonaden åter vidtog och fortsattes till aftonen. Så slutade striden, taktiskt oafgjord, ehuru den kunnat skaffa de förbundne seger, om större kraft utvecklats, moraliskt en seger för fransmännen, ty de hade, ehuru i ett farligt läge, visat sig kunna hålla stånd. "Kanonaden vid V." blef en vändpunkt i kriget. Några dagar senare nödgades de förbundne af brist och sjukdomar draga sig tillbaka, och därefter begynte fransmännens segertåg. Äran af dagen på fransmännens sida tillhörde företrädesvis general Kellermann. 20 sept. 1892 aftäcktes vid V. hans staty (mod. af Th. Barrau). (H. J—dt.) 
<b>Valmy</b> [-mī], hertig af. Se Kellermann. 
<b>Valnöt,</b> Valnötsträdet, <i>bot.</i> Se Juglans. Om betydelsen af ordet "valnöt" se Valland. 
<b>Valnötsfamiljen.</b> <i>bot.</i>, namn på fam. <i>Juglandaceae.</i> 
page_number=289, index= - Valnötsolja - Valognes - Valois (landskap) - Valois, ätt - Valois, Henri de (Valesius) - Valois, Joseph Marie Noel - Valona - Valondoraco - Valonea - Valora - Valorisation - Valp - Valparaiso 
<b>Valnötsolja.</b> <i>Oleum nucum juglandis,</i> ofta kallad endast nötolja, erhålles genom pressning af kärnorna i valnötter, d. v. s. frukterna af <i>Juglans regia</i> L. och <i>Juglans cinerea</i> L. Valnötsolja har begagnats för medicinska ändamål samt i Schweiz allmänt i matlagningen i st. f. olivolja och egnar sig väl därtill genom sin milda, goda smak och lukt. Emedan denna olja hör till de torkande oljorna, nyttjas den äfven vid tillverkning af finare målarfärger. Den färska valnötsoljan är ljusgul. Dess eg. v. är 0,923-0,925; den stelnar vid - 18° C. Den ger icke elaidin (se Elain). O. T. S. (C. G. S.) 
<b>Valognes</b> [-lå'nj], stad i franska dep. Manche, 18 km. s. ö. om Cherbourg. Omkr. 6,000 inv. Jordbruksdistrikt, förser Paris med lifsmedel. A. N-d. 
<b>Valois</b> [-lωa'], landskap i Frankrike, i Ile-de-France, nu deladt mellan dep. Oise och Aisne. Dess hufvudstad var först Vez, därefter Crespy. Vid Caesars tid beboddes det af vadikasserna (däraf lat. <i>Pagus vadensis</i> l. <i>Pagus valesiensis</i>). Under medeltiden bildade det ett län, som 1284 gafs som apanage, med titeln grefskap, af Filip den djärfve åt hans yngre son Karl, hvars son 1328 som Filip VI uppsteg på Frankrikes tron (se nästa art.). Karl VI gjorde V. 1402 till hertigdöme för sin broder Ludvig af Orleans och Ludvig XIV till ett duche-pairie (ett med pärsvärdighet förenadt hertigdöme) för sin broder Filip af Orleans. Därefter bar huset Orleans titeln hertig af V., ända tills revolutionen 1790 afskaffade alla apanage. 
<b>Valois</b> [-lωa'], fransk konungaätt, som regerade 1328-1589, var en gren af kapetingiska huset och härstammade från konung Filip III:s (d. 1285) yngre son Karl. Karl af Valois, f. 1270, d. 1325, fick 1284 länet Valois som apanage med titeln grefskap. Genom sitt gifte med Margareta af Anjou, konung Karl II:s af Neapel dotter, kom han 1290 i besittning af grefsk. Maine, Anjou och Perche, och efter sitt andra gifte, med Katarina af Courtenay (dotter af Balduin II, den siste latinske kejsaren i Konstantinopel), antog han titeln kejsare af Konstantinopel. Redan förut (1284) hade påfven Martin IV belänat honom med konungariket Aragonien, hvarpå han dock (1290) afsade sig alla anspråk. Karl af V. tog verksamt del i det offentliga lifvet under sin broder konung Filip den skönes regering. Hans son uppsteg såsom Filip VI på tronen 1328, då Filip III:s äldre sons linje utslocknat på svärdssidan. Efter Filip VI (d. 1350), vanligen kallad Filip af Valois, regerade hans ättlingar ända till 1498 i rakt nedstigande led (Johan II 1350-64, Karl V 1364-80, Karl VI 1380-1422, Karl VII 1422-61, Ludvig XI 1461-83 och Karl VIII 1483-98). Därefter uppsteg på tronen Karl VI:s broder hertig Ludvigs af Orleans äldre sons son, Ludvig XII (linjen <i>V.-Orleans</i>), och sedan denne 1515 aflidit, utan att efterlämna son, den ofvannämnde hertig Ludvigs af Orleans yngre sons, grefve Johans af Angouleme, sonson Frans I (1515-47), stamfader för linjen <i>V.-Angouleme</i> (Henrik II 1547-59, Frans II 1559-60, Karl IX 1560-74 och Henrik III 1574-89). Med Henrik III utslocknade hela huset V. på manslinjen och med hans syster Margareta af V., Henrik IV:s gemål, på kvinnolinjen (1615). - I hertigdömet Bourgogne regerade 1361-1477 en gren af huset V., hvilken började med konung Johan II:s yngre son Filip och slutade med Karl den djärfve. - Se vidare föreg. art. 
<b>Valois</b> [-lωa'], Henri de (latinis. Valesius), fransk filolog, f. 1603 i Paris, d. där 1676 som historiograf hos Ludvig XIV, åtnjöt vidsträckt anseende för sin klassiska lärdom och kritiska skärpa. Han utgaf bl. a. editioner af Ammianus Marcellinus (1636; ny uppl. 1681) och Eusebius' "Historia ecclesiastica" (1659) samt skref <i>Emendationes</i> (utg. 1740). - Hans broder Adrien de V., f. 1607 i Paris, d. där 1692, var historiker och skref <i>Gesta francorum</i> (3 bd, 1646-58) m. m. 
<b>Valois</b> [-lωa'], Joseph Marie Noel, fransk historiker, f. 4 maj 1855 i Paris, d. där 11 nov. 1915, var 1878-93 arkivarie vid Archives nationales (riksarkivet) och egnade sig sedermera åt historiska forskningar och välgörenhet. Hans förnämsta arbeten behandla konungens råd och "conseil d'etat" under medeltiden och början af nyare tiden. Bland dem må nämnas <i>Inventaire des arrets du conseil d'etat</i> (under Henrik IV:s regering; 2 bd, 1886-93), som belöntes med Goberts pris. Äfven <i>La France et le Grand schisme d'Occident</i> (4 bd, 1896-1902) förskaffade honom samma pris. Han blef led. af Institutet 1902. 
<b>Valona</b> [-lå-], stad. Se Avlona. 
<b>Valondoraco</b>, sjö. Se Acherusia. 
<b>Valonea,</b> <i>tekn.</i> Se Garfmedel, sp. 746. 
<b>Valora,</b> socken. Se Varola. 
<b>Valorisation</b> (port. <i>valorizacão</i>, fastställande af - högre - värde), <i>hand.</i>, hos oss knappast användt annat än i fråga om den s. k. "brasilianska kaffevalorisationen". Då 1906-07 kaffeskörden i Brasilien blef så rik, att producenterna hotades med ruin genom det starka prisfall, som utsläppandet i marknaden af allt det skördade kaffet ofelbart skulle ha medfört, afvärjdes det befarade prisfallet genom en af regeringen genomförd "valorisation" på så sätt, att staten till fastställdt pris uppköpte ungefär 1/3 af skörden. Det sålunda uppköpta kaffet lagrades på viktigare kaffeplatser (New York, London, Hamburg m. fl.) och utsläpptes sedan småningom i marknaden vid mindre riklig tillgång. Ännu vid Världskrigets början var dock ej allt detta "valorisationskaffe" realiseradt. Å. W:son M. 
<b>Valp,</b> ung hund. Se Hunden, sp. 1309, och Valpsjuka. 
<b>Valparaiso</b> [-så], sp., "Paradisdalen". 1. Provins i republiken Chile, den folktätaste af alla provinserna. 5,059 kvkm., inberäknadt Juan Fernandez-öarna (något mera än Malmöhus län). 616,316 inv. (1917). - 2. Hufvudstad i nämnda provins och den förnämsta handelsstaden på Syd-Amerikas västkust, anlagd 1536 af en spansk officer, Juan de Saavedra, och uppkallad efter hans födelseort nära Cuenca i Spanien. Staden ligger emellertid långt ifrån i någon paradisisk omgifning, vid sluttningen af branta, kala berg i ofruktbar omgifning, vid Valparaisoviken, som bildar en på tre sidor af höga berg omgifven och endast mot n. öppen, af flera fort försvarad hamn. Den västra, äldre delen af staden, Puerto, där de förnämsta offentliga byggnaderna och handelskontoren ligga, är genom en udde skild från den nyare stadsdelen, 
page_number=290, index= - Valparaiso - Walpers, Wilhelm Gerhard - Walpole, 1. Sir Robert 
El Almendral. Tills. hade de 1916 201,507 inv. En liten stad för sig bildar Vina del Mar ("vingården vid hafvet"), som är de rike invånarnas hemvist med de finaste hotellen och klubbarna och en utomordentligt vackert belägen trafvarbana. Under spanska tiden spelade V. en underordnad roll och hade 1820 endast omkr. 5,000 inv. Efter frihetskriget steg emellertid betydelsen, och f. n. (1920) är V. medelpunkten för hela Chiles industri och handel, hvilka dock till ej ringa del äro i händerna på utlänningar. Som exporthamn har V. mindre betydelse (Chiles stora exportartikel, chilesalpetern, förekommer längre åt n.), däremot är V. utan gensägelse landets främsta importhamn. 1908 besöktes hamnen af fartyg om tills. 2,651,000 ton. Staden står genom järnväg i förbindelse med Santiago, hvilken järnväg sedan öfver Cumbrepasset fortsätter till Buenos Aires, den första transandinska banan i Syd-Amerika (tunneln vid Cumbre färdigbyggd 1910). I staden finnas industriella anläggningar af mångahanda slag, maskin-, vagn- och mineralvattenfabriker, sockerraffinaderier, brännerier, bryggerier, dessutom varf och andra anläggningar tillhörande skeppsbyggeri. En nyinrättad handelshögskola står just (1920) i begrepp att begynna sin verksamhet. Staden har lidit svårt genom jordbäfningar; minnesvärda äro de från åren 1730, 1822, 1839, 1873 och 1906. Under den sistnämnda (aug. 1906) blef den på lösare mark stående stadsdelen El Almendral nästan alldeles förstörd genom jordstötar och brand, men har snabbt blifvit återuppbyggd. 1 o. 2. A. N—d. 
<b>Walpers,</b> Wilhelm Gerhard, tysk botanist, f. 1816 i Mühlhausen (Thüringen), d. 1853 (för egen hand) i Köpenick (Berlin), utgaf en serie omfångsrika uppslagsböcker öfver nya arter och andra framsteg inom fytografien under titeln <i>Repertorium botanices systematicae</i> (6 bd, 1842—47), sedermera under titeln <i>Annales botanices systematicae</i> (3 bd, 1848—53), efter W:s död fortsatt af C. Müller i Berlin (bd 4—7, 1857—71, omfattande 1851—66). C. Lmn. 
<b>Walpole</b> [ωå'lpå͡ul l. ωå'lpå͡ul]. 1. Sir Robert W., sedermera 1:e earl af Orford, engelsk statsman, f. 26 aug. 1676 på släktgodset Houghton, d. 18 mars 1745 i London, tillhörde en gammal landtjunkarsläkt i Norfolk och var, såsom yngre son, bestämd för kyrkan, men lämnade universitetet vid sin äldre broders död 1698 och intog 1701 sin faders plats bland whigs i underhuset. Marlboroughs och dennes makas gunst banade honom vägen till ämbetsverken. 1705 kom han in i amiralitetsrådet, 1708 blef han statssekreterare för krigsärenden (<i>secretary at war</i>) och jan. 1710 därjämte skattmästare i marinen. Men han följde också Marlborough i fallet hösten 1710 och nödgades afgå ur krigsministeriet (sept. 1710) och från sin post i marinen (jan. 1711). W. blef nu ledare för oppositionen i underhuset och verkade så häftigt — både i pressen och i den parlamentariska debatten — för sin fallna sak, att motståndarna 1712 insatte honom i Tower på några månader, orättvist åtalad för korruption. Därmed var honom beredd äfven martyrens popularitet. 1713 invaldes han åter i underhuset, och genom hannoverska dynastiens uppstigande på tronen (1714) kom hans parti i varaktig besittning af makten. W. avancerade nu till generalkrigskommissarie, ledde åtalsaktionon mot Bolingbroke för högförräderi och blef 11 okt. 1715 skattkammarkansler och förste skattkammarlord med ledande ställning inom ministären. I april 1717 afbröts hans bana för en tid genom en schism inom hans eget parti, där Sunderland hos konungen motarbetade honom och hans vän Townshend, men i april 1721 kallades han af folkets röst åter i spetsen för ärendena under den finanskris, som vållats af Söderhafskompaniets fall. W. blef nu ånyo förste skattkammarlord och skattkammarkansler samt behöll sin maktställning i 21 års tid, stödd på Georg I:s och sedermera, efter Georg I:s död 1727, drottning Karolinas gunst. Drottningens död (1737) och prinsens af Wales öppna opposition började sent omsider rubba hans ställning. Pressen begynte dundra öfver hans undfallenhet i handelsförvecklingarna med Spanien. Mot sin vilja drefs W., som efter Townshends afgång 1730 blifvit den verklige ledaren äfven af utrikespolitiken, till krigsförklaring, men motgångar i kriget ökade hans impopularitet. Den majoritet, på hvilken han kunde räkna i parlamentet, smälte samman alltmer, och 11 febr. 1742 fick han sitt afsked, hvarvid honom gåfvos titeln earl of Orford och en årlig pension af 4,000 pd st. Konungens fortfarande ynnest gjorde ett parlamentsåtal om intet och följde honom i privatlifvet, som han framlefde i sin hembygd, tid efter annan äfven efter sin afgång rådspord af konungen. — W. är Englands förste parlamentariske minister, upphöjd och fallen genom parlamentariska inflytelser, och han var äfven den förste, som konsekvent genomförde grundsatsen om en enhetlig ministär. Som talare var han icke glänsande, men klar och redig samt aldrig svarslös. Sin egentliga styrka hade han i finansväsendet ("tidens bäste räknemästare"). På hans program stod sparsamheten främst, och statsskulden och räntorna nedsattes genom skickliga operationer betydligt. Som politiker utmärktes W. af en genomgående praktisk blick, oförvillad äfven i kriser, men oaflåtligt uppmärksam på att afvända alla häftiga skakningar. Därför gaf han vika för en stark opinions tryck, äfven där eftervärlden funnit honom ha haft den rätta framtidstanken (accisbillen 1733). Såsom konservativ och sparsam var W. en afgjord fredsvän, som i det längsta stannade vid de diplomatiska vapnen allena. Personligen var han en grof och prosaisk natur, utan all aktning för lifvets ideella makter, slipprig i tal och lif, en äkta engelsk landtjunkare från 1700-talet med sin verkliga kärlek vänd till bordet, glaset och räfbössan, men godmodig och tillgänglig. Korruptionen i parlamentet anses han ha satt i system. Jfr Coxe, "Memoirs of the life and administration of sir Robert W., earl of Orford" (3 bd, 1798—1800), A. C. Ewald, "Sir Robert 
page_number=291, index= - Walpole, 1. Sir Robert - Walpole, 2. Horace, of Wolterton - Walpole, 3. Horace, of Orford - Walpole, 4. Spencer Horatio - Walpole, 5. Sir Spencer 
W., a political biography" (1878), J. Morley, "W." (1889), och E. Jenks, "W., a study in politics" (1894). — 2. Horace W., 1:e baron W. of Wolterton, den föregåendes broder, diplomat, f. 8 dec. 1678 på släktgodset Houghton i Norfolk, d. 5 febr. 1757, invaldes 1702 i underhuset, som han sedan oafbrutet tillhörde i 54 år. W. ingick 1706 på diplomatbanan, blef 1716 skattkammarsekreterare under brodern, afgick jämte denne 1717, blef 1720 sekreterare åt Irlands lordlöjtnant och 1721 ånyo skattkammarsekreterare. Han sändes 1723 i diplomatiskt uppdrag till Paris, blef envoye där 1724 och underlättade genom sin intima vänskap med kardinal Fleury sin broders fredspolitik. Han lämnade Paris 1730, var 1733—40 sändebud i Haag och bidrog där att hålla England utanför Polska tronföljdskriget. Efter broderns fall 1742 försvarade han i ett par broschyrer dennes och sin egen fredspolitik. W. upphöjdes 1756 till peer. Han var en af sin samtids erfarnaste och klarsyntaste diplomater. Jfr W. Coxe, "Memoirs of Horatio, lord W." (2:a uppl. 1808), och Ch. de Baillon, "Lord W. a la cour de France" (1867). — Hans sonson, generalmajor George W. (f. 1758, d. 1835), var 1806 understatssekreterare för utrikes ärenden under Fox. - 3. Horace W., sedermera 4:e earl af Orford, yngste son till W. 1, skriftställare och politiker, f. 24 sept. 1717 i London, d. där 2 mars 1797, var i Eton och Cambridge studiekamrat med skalden Th. Gray och vistades 1739—41 i dennes sällskap på resor i Frankrike, Schweiz och Italien. W. var 1741—68 medlem af underhuset och tillhörde där whigpartiet. Äfven sedermera följde och upptecknade han noga tilldragelserna i parlamentet. Han innehade flera ytterst inbringande sinekurer, lefde ogift samt tillfredsställde sin håg för lyx och samlandet af rariteter. I sin storartade villa nära Twickenham vid öfre Thames, Strawberry hill (i gotisk borgstil), inrymde han massor af böcker, manuskript, konstverk, medaljer, porslinspjäser, rustningar o. d. Där hade han ock sedan 1757 en tryckpress för eget bruk. Han ärfde peervärdigheten (såsom earl of Orford) 1791. W:s samlingar såldes på auktion 1842. — W. skref en mängd arbeten, som vittna om skarpsinne och epigrammatisk kvickhet, men äfven om en viss tillgjordhet och en stark lust för paradoxer. En beståndande plats i litteraturen intar hans brefväxling, som sträcker sig öfver 60 år och där han med en ofta sarkastisk skärpa tecknar tidens dårskaper samt detaljerna af de politiska fejderna och i lekfull ton berättar massor af anekdoter (af dessa bref, <i>Letters,</i> är den bästa uppl. utg. af mrs Paget Toynbee 1903—05). Af stort intresse äro äfven hans väninna madame du Deffands bref till honom (4 bd, 1810). Hans 1750—83 förda dagböcker innehålla skildringar ur Englands inre historia under Georg II och Georg III, intressanta, men alltför bittra i tonen och inkonsekventa i afseende på omdömen. De äro utgifna i tre serier, <i>Memoirs of the last ten years of the reign of George II</i> af lord Holland 1846, <i>Memoirs of the reign of king George III</i> senast af G. F. Russell Barker i 4 bd 1894 och <i>Journal of the reign of George III from 1771 to 1783</i> senast af A. F. Steuart (2 bd, 1909). Dessutom skref han 1788 sina <i>Reminiscences</i> (utg. i 2 bd 1819). På det rent vittra området gjorde W. sig bemärkt genom spökromanen <i>The castle of Otranto</i> (1765; ny uppl. i serien "King's classics", 1907), ett första, af W. Scott beundradt försök i den "romantiska" riktningen, och skräckdramat <i>The mysterious mother</i> (1768). Bland hans öfriga arbeten sätta kännare värde på <i>Catalogue of royal and noble authors in England</i> (2 bd, 1758; flera uppl.), <i>Anecdotes of painting in England</i> (4 bd, 1762—71; 4:e uppl. 1862) och <i>Historic doubts on the life and reign of king Richard the third</i> (1768). W:s "Works" utgåfvos samlade i 5 bd af R. Berry 1798. Jfr Macaulays essay öfver W. i "Critical and historical essays", L. B. Seeley, "Horace W. and his world" (1884), A. Dobson, "Horace W." (2:a uppl. 1893), och M. A. Havens, "Horace W. and the Strawberry hill press" (1901). — 4. Spencer Horatio W., sonsons son till W. 2, engelsk politiker, f. 11 sept. 1806, d. 22 maj 1898 i Ealing, var 1831—52 praktiserande advokat och invaldes 1846 i underhuset. Där blef han snart en bemärkt medlem af torypartiet och var febr.—dec. 1852 statssekreterare för inrikesärendena i Derbys ministär. Han tillhörde i samma egenskap äfven Derbys andra (febr. 1858—Jan. 1859) och tredje ministär (från juni 1866). Som inrikesminister förbjöd han juli 1866 ett till Hyde park utlyst "meeting" med syfte att demonstrera i den då brännande rösträttsfrågan, hvilket förbud hade till följd en blodig sammanstötning mellan folkmassan och polisen. Förbudets upprepande i maj 1867 i strid mot lagliga former hade till följd, att W. — sedan mötet utan hinder från myndigheterna hållits trots förbudet — måste lämna ledningen af inrikes ärendena, men han afgick ej från sin plats i kabinettet, förrän detta i febr. 1868 aflöstes af Disraelis kabinett. I underhuset satt han kvar till 1882, men tog ej vidare någon mera verksam del i det politiska lifvet. — 5. Sir Spencer W., den föregåendes son, engelsk historiker och ämbetsman, f. 6 febr. 1839 i London, d. 7 juli 1907, var 1858—67 ämbetsman i krigsministeriet, blef 1867 fiskeriinspektör, 1882 guvernör på ön Man och var 1893—99 sekreterare i postministeriet. 1898 erhöll han knightvärdighet. Duglig som ämbetsman, gjorde han sig dock mest känd genom sitt historiska författarskap. Detta inledde han med en biografi öfver sin morfader, Spencer 
page_number=292, index= - Walpole, 5. Sir Spencer - Walpole, Hugh Seymour - Val Pratenz - Valpsjuka - Walpurgis - Walram - Walras, Marie Esprit Leon 
Perceval (1874). Hans förnämsta arbeten äro <i>History of England from ... 1815 to 1856</i> (6 bd, 1876—90), fortsättningen <i>The history of twenty-five years (1856—80)</i> (4 bd, 1904—08), <i>The life of lord John Russell</i> (2 bd, 1889), <i>Studies in biography</i> (1907) och <i>Essays political and biographical</i> (postumt utg. med biografisk inledning 1908). Ön Mans historia och författning skildrade han i <i>The land of home rule</i> (1893). Hans historiska arbeten kännetecknas af samvetsgrannhet, opartiskhet och godt sinne för proportioner. Ursprungligen var han konservativ, men närmade sig med åren alltmer en moderat whiguppfattning. 1. Kj. (V. S—g.) 2, 3 o. 5. V. S—g. 4. J. N. (V. S—g.) 
<b>Walpole</b> [ωå'lpå͡ul l. ωå'lpå͡ul], Hugh Seymour, engelsk författare, f. 1884, var först lärare, egnade sig sedermera uteslutande åt författarskap och var 1914—16 anställd vid ryska Röda korset. W. har vunnit en bemärkt ställning genom en rad romaner ur det samtida lifvet: <i>The wooden horse</i> (1909), <i>Maradick at Forty</i> (1910), <i>Mr Perrin and mr. Traill</i> (1911), <i>The prelude to adventure</i> (1912), <i>Fortitude</i> (1913), <i>The duchess of Wrexe</i> (1914), <i>The golden scarecrow</i> (1915), <i>The dark forest</i> (1916), <i>The green mirror</i> (1918), <i>The secret city</i> (s. å.; skildrar ryska förhållanden) och <i>Jeremy</i> (1919). W:s arbeten röra sig om högst växlande människotyper, dels högadeln, dels storstadslifvet, dels Cornwall och dess befolkning samt slutligen småbarnen, de äro gärna resonerande mer än berättande och bjuda icke sällan på en egendomlig blandning af realism och en mera konventionell romantik. En monografi öfver Joseph Conrad (1916) af W. ingår i serien "Writers of the day". R—n B. 
<b>Val Pratenz,</b> "ängsdalen". Se Prätigau. 
<b>Valpsjuka,</b> <i>veter.</i>, är en hos hundar förekommande smittsam sjukdom, som angriper företrädesvis unga djur i åldern 2—18 månader. Späda valpar äro i regel oemottagliga, och äldre hundar angripas sällan, emedan de oftast i ungdomen genomgått sjukdomen i lindrig form, hvilket vanligen medför immunitet. Ehuru sjukdomen är utbredd öfver större delen af jorden och känd sedan långt tillbaka, har man dock ännu ej lyckats påvisa dess egentliga orsak. Smittämnet förekommer särskildt i sekretet från näsa och ögon och öfverföres antingen direkt från djur till djur eller indirekt genom personer eller föremål, som varit i beröring med sjuka djur. Inkubationstiden är 3—7 dagar, enligt en del författare dock ända till 2—3 veckor. Karakteristiskt för valpsjuka är, att den angriper en hel del af kroppens slemhinnor, hvarvid katarrer uppstå i såväl digestions- som respirationsorganen och ögonen. Sjukdomen börjar med hög feber, 39,5—40° eller däröfver, stor mattighet och dåsighet samt nedsatt eller upphäfd matlust; ett tidigt och utmärkande symtom är kräkningar och diarre. Samtidigt visar sig ett ögonlidande, kännetecknadt af en viss ljusskygghet och riklig gulgrön flytning från ögonen. Angripas äfven andningsorganen, inställer sig liknande flytning äfven från näsan, och då katarren sprider sig till struphufvudet och luftrören, uppkommer en ofta synnerligen svårartad hosta, som vanligen slutar med kräkning. Tillstöter lunginflammation, försämras tillståndet hastigt, febern stiger, andningen blir besvärad, och döden kan inställa sig inom 6—8 timmar. Ett karakteristiskt symtom är äfven ett egendomligt hudutslag under buken och på insidan af låren, bestående i en mängd ärtstora blåsor, fyllda med ett grågult innehåll af egendomlig och karakteristisk lukt, som utgör ett säkert kännetecken på valpsjuka. Stundom angripas äfven nervsystemets centrala delar, visande sig dels endast i krampaktiga ryckningar i vissa muskelgrupper, dels i fullständiga, periodiskt uppträdande epileptiska anfall, till en början med 2—3 timmars mellantid, men sedan allt tätare och våldsammare, tills döden slutligen inträder. Ofta kännetecknas den nervösa formen äfven af förlamningar, vid hvilken form af valpsjuka djuren kunna visa sig fullt friska med god aptit och lifligt humör, men förlamningarna kunna dock kvarstå under mycket lång tid. Dödligheten i valpsjuka uppgår i medeltal till omkr. 50 proc.; mest ogynnsam är prognosen vid de nervösa formerna. Hundar af högt förädlade raser eller af en eller annan anledning degenererade eller försvagade individer duka lättare under, och på orter, där sjukdomen mera sällan förekommer (såsom i allmänhet på landet), får den vanligen en långt mera svårartad karaktär, än där den är mera stationär, såsom i större städer. Den sjuka hunden bör hållas inne i värme och stillhet och i början få ett febermedel, såsom kininhydroklorid, 0,25—0,50 gr., samt afföringsmedel, t. ex. ricinolja, 1—2 matskedar, eller hellre kalomel, 0,2—0,4 gr., men det är af vikt för utgången, att hunden snarast möjligt kommer under sakkunnig vård. Serumbehandling har på senare tider försökts, men då smittämnet är okändt, har intet specifikt serum kunnat framställas, utan de hittills använda afse endast att bekämpa en del bakterier, som ofta inställa sig vid valpsjukan och komplicera och förvärra sjukdomen. Då dessa kunna vara af många olika slag, kan ett serum, som vid ett tillfälle gett godt resultat, en annan gång visa sig fullkomligt overksamt. — Hufvudsaken är, att valparnas motståndskraft under uppväxttiden stärkes därigenom, att de få god vård och kraftig föda, hvari tillräcklig mängd animaliska ämnen, såsom kött och ben, ingår och att de i möjligaste mån skyddas mot smitta därigenom, att man håller dem ifrån beröring med sjuka hundar och från ort, där sjukdomen förekommer. E. T. N. 
<b>Walpurgis.</b> Se Valborg. 
<b>Walram</b>, grefve. Se Nassau, sp. 485. 
<b>Walras</b> [-ra'], Marie Esprit Leon, fransk nationalekonom, f. 16 dec. 1834 i Évreux, d. 5 jan. 1910. Fadern var professor i Évreux och bedref ett gediget, men obemärkt forskar- och författararbete som teoretisk nationalekonom. Därvid utgick han från "knappheten" ("rarete") såsom grundläggande för värde och pris. W., som efter grundliga klassiska och matematiska studier vanns helt för nationalekonomien genom Cournot (se d o.), utvecklade nämnda begrepp "knapphet" med större klarhet och framställde sålunda som en af de förste i början af 1870-talet den s. k. gränsnytteläran (se Värde). Han hade då (1870) erhållit professur i nationalekonomi (se d. o., sp. 516) i Lausanne och kvarstod i ämbetet till 1892, då han efterträddes af Pareto (se d. o.); han kvarbodde utanför staden, lifligt verksam med bidrag till facktidskrifter och tidningar till sin död, 
page_number=293, index= - Walras, Marie Esprit Leon - Walraven, Isaak - Val Rhin - Valrike - Valross-släktet - Valrätt - Vals (geometri, mekanik, sjöväsen) - Vals (dans) - Vals, Vals les-Bains 
slutligen internationellt erkänd som en af sin vetenskaps märkesmän. Prisläran behandlade han i många arbeten, med matematisk metod. Produktionskostnader och pris betinga hvarandra ömsesidigt, och hela det ekonomiska systemet är vid enskild eganderätt och fri konkurrens teoretiskt att betrakta som ett generellt jämviktssystem, för hvilket teorien har att klarlägga villkoren, liksom för verkningar och återverkningar af tillfälliga störningar. Detta teoretiska betraktelsesätt har i den moderna teorien långsamt vunnit terräng på bekostnad af en äldre uppfattning, som mera ensidigt sökte orsakerna till de ekonomiska företeelserna, t. ex. i produktionskostnaderna orsakerna till prisen. W:s författarskap har sålunda i viss mån varit epokgörande och har äfven starkt influerat senare forskare, bl. a. svenskarna Cassel och Wicksell. Teorien för rättvisa i beskattningen egnade W. lifligt intresse, liksom jordfrågan, hvars lösning han såg i jordens nationalisering, och kooperationen, realiserad mellanfolkligt genom frihandel och fred. Bland hans större arbeten, af hvilka de inom den tillämpade vetenskapen äro mera fragmentariska och mindre uppskattade, märkas <i>Élements d'economie pure</i> (1874—77; 4:e uppl. 1909), <i>Études d'economie politique appliquee</i> (1898) och <i>Études d'economie sociale</i> (s. å.). — Litt.: "Revue d'histoire des doctrines economiques et sociales", 1910, n:r 3. E. F. K. S—n. 
<b>Walraven</b> [va'lrāvən], Isaak, holländsk målare, f. 1686 i Amsterdam, d. där 1765, lärjunge af J. Ebbelaar och G. Rademaker, var verksam i Amsterdam och har hufvudsakligen betydelse som mätare af det holländska historiemåleriets förfall under 1700-talet. <i>Epameinondas på dödsbädden</i> (1726) finns i Amsterdams Rijksmuseum. C. B. N.* 
<b>Val Rhin</b> [rä']. Se Rhen, sp. 81. 
<b>Valrike</b> är en monarki (se d. o.), hvars tronföljd (se d. o.) bestämmes genom val och ej som i arfriket (se d. o.) genom arf. Valmonarki är dock ej för handen, där efter härskarättens utgång författningsenligt skall genom val utses en ny ätt med arfsrätt till tronen. Valriket har ej visat sig vara en lyckosam statsform. Det kan synas öfverlägset arfriket däruti, att det teoretiskt erbjuder folket tillfälle att anförtro regeringsmakten åt den dugligaste, men detta gör republiken ännu mer, och genom valriket ernås icke det, som skulle utgöra monarkiens företräde framför republik, nämligen att statschefen på grund af sin fasta ställning blir i stånd att kraftigt värna det kontinuerliga statsintresset mot tillfälliga privata intressen. Tvärtom visar den historiska erfarenheten, att i valriket statscheferna ofta bli i högsta grad beroende af sådana intressen, då de genom valkapitulationer (se d. o.) måste utverka sitt val, ja att den lockelse, som kronan i alla fall mer utöfvar än en republikansk presidentvärdighet, kan föranleda statsordningen upprifvande tronstrider. Också är valriket ej längre en aktuell statsform; nutiden har blott ärftliga monarkier eller republiker att uppvisa. Af alla valriken historien känner är det romerska, af Augustus upprättade principatet (kejsardömet) det, som slagit bäst ut, men det var under sin lyckliga tid, trots att kejsarna författningsenligt skulle väljas af senaten, faktiskt så godt som ett arfrike, enär den regerande kejsaren vanligen då utsåg sin efterträdare; sedermera möjliggjorde den osäkra tronföljden, att krigshären eller afdelningar däraf faktiskt bestämde öfver kejsarvalet, och då urartade detta valrike till ett tygellöst soldatvälde. Romerska rikets upplösning genom folkvandringen gjorde en ny monarkisk statsform: det germanska konungadömet (se Germaner, sp. 1042), bestämmande för Västerlandets statslif. Denna monarki var en blandning af val- och arfrike, ty folket egde välja konung, men inom en viss ätt. Härur utvecklade sig sedermera antingen fullständigt arfrike eller fullständigt valrike. Där det senare blef fallet, framträdde i öppen dag denna statsforms skuggsidor, i det att aristokratiska faktioner begagnade sig af valrätten till att i egoistiskt syfte (särskildt genom valkapitulationer) exploatera statsmyndigheten. Till följd däraf blef valriket i de flesta länder afskaffadt (i Sverige 1544; se d. o., sp. 1207—08). Längst förblefvo valriken det i upplösning stadda romersk-tyska kejsardömet som upphörde 1806, och Polen, hvars egenskap af valrike rent af medförde statens undergång. S. B. 
<b>Valross-släktet,</b> <i>zool.</i> Se Hvalross-släktet. 
<b>Valrätt.</b> Se Rösträtt och Val 2. 
<b>Vals</b> (ty. <i>walze,</i> af fnhty. <i>walzan,</i> fnod. <i>vella,</i> rulla, vrida sig kring sin axel). 1. <i>Geom.</i> Se Cylinder 1. — 2. <i>Mek.</i>, en omkring sin axel rörlig cylinder (se t. ex. Tryckpress och Valsning). Om kortvals se Jacquard-maskin. — 3. <i>Sjöv.</i> Se Gångspel. 
<b>Vals</b> (ty. <i>walzer,</i> se föreg. art.), en tysk rund- och pardans, som härstammar från den österrikiska ländler (se d. o.) och på 1780-talet uppträdde under sitt nya namn i sällskapskretsar i Böhmen. 1787 användes den på scenen af Mozart i "Don Juan". Under följande årtionde spred den sig till Frankrike, England och Skandinavien. I Bellmans beskrifningar på offentliga baler förekommer valsen aldrig, däremot flera gånger i fru Lenngrens; och i Envallssons musiklexikon (1802) definieras den såsom "en ringdans parvis af nyare uppfinning i 3/8 takt". Numera skrifves den alltid i 3/4 takt, är utvidgad från en kortare periodbyggnad till en hel "valskedja" af flera valser efter hvarann, börjande med en introduktion och slutande med en finalcoda, samt har följande schema för dansstegen (v. = vänster, h. = höger fot): 
0 * * 5 l ^ * * ß 
(den i snabbare tempo framhvirflande "wienvalsen") eller (den långsammare "gamla valsen", hvari man niger med resp. knä på första taktdelen). Omtyckta valskompositörer äro från äldre tid Lanner, Labitzky och Johann Strauss d. ä., från nyare tid Gungl, Waldteufel och framför alla Johann Strauss d. y., hvars "An der schönen blauen Donau" kan sägas vara valsens ideal. Utom till praktisk dansmusik har valsformen äfven bearbetats mera konstnärligt till själfständiga musikstycken, främst af Schubert, Weber och Chopin, vidare af Liszt, Rubinstein, Brahms m. fl. — Återuppväckt smak för mera långsamt danstempo har på senaste årtiondena ledt till upptagandet af bostonvals (se d. o.). Jfr Dans, sp. 1317. A. L. (E. F—t.) 
<b>Vals,</b> Vals les-Bains [val lä bä'], kommun med 4,000 inv. i franska dep. Ardeche (sydöstra 
page_number=294, index= - Vals, Vals les-Bains - Valsaceae - Valsainte - Valsalva, Antonio Maria - Valsare - Valsbrygga - Valsegrenermaskiner - Valsfett - Valsfilar - Valshud - Walsingham, sir Francis - Valsjärn - Valsk - Valskross - Valskvarn - Vals les-Bains 
Frankrike), bekant för sina mineralkällor, hvilkas vatten liknar det i Vichy. V. besökes årligen af 50,000 kurgäster, och omkr. 7 mill. flaskor vatten utsändes. A. N—d. 
<b>Valsaceae,</b> <i>bot.</i> Se Pyrenomycetineae. 
<b>Valsainte</b> [-sä't], kloster. Se Trappistorden, sp. 623. 
<b>Valsalva,</b> Antonio Maria, italiensk anatom, f. 1666, d. 1723, blef med. doktor 1687, fortsatte därefter sina under Malpighi började anatomiska studier, erhöll 1697 professuren i anatomi vid universitetet i Bologna samt verkade samtidigt som kirurg. V:s berömda undersökningar öfver hörselorganet äro nedlagda i hans arbete <i>De aure humana tractatus</i> (1705). Hans patologisk-anatomiska iakttagelser utgöra en icke obetydlig del af den kasuistik, som hans lärjunge Morgagni meddelat i sitt verk "De sedibus et causis morborum". V:s samlade skrifter utgåfvos 1720 i 2 bd. 
<b>Valsare.</b> Se Hammarlag. 
<b>Valsbrygga,</b> <i>fys.</i>, en på en vals af något isolerande ämne spiralformigt upplindad metalltråd af passande material och motstånd, som används vid motståndsmätningar (se fig,). Tråden inkopplas i Wheatstones brygga (jfr Elektriska mätningar, sp. 300, fig. 3) så, att den kommer att svara mot de variabla motstånden (<i>R1</i> och <i>R2</i>), hvarvid en mot tråden anliggande trissa (<i>F</i>) får tjänstgöra som den förskjutbara kontaktpunkten. Då valsen kringvrides, flyttas trissan, hvarigenom förhållandet mellan motstånden i de båda delar, i hvilka trissan delar tråden, kan varieras. T. E. A. 
<b>Valsegrenermaskin,</b> <i>text.</i> Se Egrenermaskin. 
<b>Valsfett,</b> <i>tekn.</i> Se Konsistensfett, sp. 811. 
<b>Valsfilar,</b> <i>mek. tekn.</i> Se Fil, sp. 190. 
<b>Valshud,</b> <i>metall.</i>, den på grund af ett tunt lager af järnoxidul svarta ytan på varmvalsadt järn. F. S—e. 
<b>Walsingham</b> [ωå'lsiȵəm], sir Francis, engelsk diplomat och statsman, f. omkr. 1530, d. 6 april 1590, studerade 1548—50 i Cambridge, vistades under Maria Tudors regering utomlands och förvärfvade därvid stor färdighet i språk, hvilket fäste den mäktige Cecils uppmärksamhet vid honom. Han var led. af parlamentet 1558—59 och 1562—63, men af hans politiska verksamhet har man inga spår förr än 1567, då han började ge Cecil underrättelser om utländska spioners verksamhet i London. Han var som ifrig protestant mycket fientligt stämd mot Maria Stuart och insände till regeringen ett memorial om syftet med hennes plan att äkta Norfolk (1568). Äfven verkade han 1569 för att afslöja italienaren Roberto di Ridolfis sammansvärjningsplaner. 1570—73 var W. ambassadör i Paris med uppgift att till protestantismens bästa söka åstadkomma en fransk-engelsk allians. En sådan afslöts april 1572, men Bartolomei-natten (24 aug. s. å.) betog den snart allt värde. W. utnämndes dec. 1573 till statssekreterare, satt i parlamentet från 1576 till sin död samt blef en af de förnämste medarbetarna vid realiserandet af Elisabets protestantisk-nationella politik. Drottningen följde emellertid sällan hans råd och föredrog framför hans planer på en protestantisk kraftpolitik att i det längsta söka vinna tid och ej gå till ytterligheter. W. erhöll 1577 knightvärdighet, afgick i diplomatiska beskickningar 1578 till Nederländerna, 1581 åter till Paris och 1583 till Skottland. Genom spioner lyckades det honom att komma på spåren den fängslade Maria Stuarts och katolikernas planer, ja han lät med flit Babingtons (se denne) sammansvärjning, som åsyftade mord på drottning Elisabet, 1586 ostörd utveckla sig till den punkt, att han kunde framlägga Marias egenhändigt skrifna gillande af planen. Han satt sedermera i den domstol, som dömde henne till döden för delaktighet i konspirationen. Maria förnekade sin handskrift och förklarade, att det bref till Babington, som påbördades henne, var skrifvet af W., men hennes försök att med dylika motanklagelser bestrida kännedom om mordplanen lyckades ej öfvertyga samtiden och ha ej heller, trots många senare apologiststräfvanden, stått sig inför den kritiska forskningen. W:s dotter var gift med skalden sir Philip Sidney, och W., som gått i borgen för dennes skulder, blef till följd däraf efter Sidneys död 1586 en ruinerad man, utan att Elisabet lämnade sin trogne tjänare den ringaste hjälp. W:s i Record office och British museum förvarade papper höra till de värdefullaste källorna till hans samtids historia. Sir D. Digges utgaf 1655 hans korrespondens under ambassaderna till Paris och Nederländerna under titeln <i>The compleat ambassador.</i> Med det flera gånger tryckta "Arcana aulica, or Walsingham's prudential maxims for the statesman and the courtier", ett översättningsarbete från 1600-talet af en viss Edward W., har sir Francis W. ingenting gemensamt. Det grundligaste arbetet om W. är K. Stählins "Sir Francis W. und seine zeit" I (1908; går blott till 1573). (V. S—g.) 
<b>Valsjärn,</b> <i>tekn.</i>, järn, som behandlats i valsverk (se Valsning). 
<b>Valsk.</b> Se Valland. 
<b>Valskross.</b> Se Krossverk, sp. 69. 
<b>Valskvarn,</b> kvarn, hvari spannmål males å valsstolar (se Kvarn, sp. 363). Jfr Kruttillverkning, sp. 117. 
<b>Vals les-Bains.</b> Se Vals. 
page_number=295, index= - Valsning 
<b>Valsning,</b> <i>mek.</i>, ett sätt att bibringa smidbara metaller en annan form, än de förut ha, genom att pressa dem mellan ett par i motsatt led roterande valsar. Inrättningar för valsning, valsverk, finnas af högst växlande storlek och konstruktion, från de små, som drifvas för hand och användas till utvalsning af tunt bleck af tenn, bly, guld o. s. v., till de stora valsverk för tillverkning af grof järnplåt, balkar, skenor o. d., som fordra en drifkraft af flera tusen hästkrafter. Valsverk af vanlig typ kunna efter antalet med hvarandra samarbetande valsar indelas i duo- och triovalsverk. De förra äro försedda med två parallella, horisontala, öfver hvarandra liggande valsar. Då dessas rotationsriktning bibehålles oförändrad, kan valsningen försiggå i endast en riktning, och arbetsstycket återföres utan bearbetning öfver den öfre valsen till utgångssidan. Triovalsverken ha tre, öfver hvarandra liggande valsar, och valsningen sker i båda riktningarna, hvarigenom arbetshastigheten väsentligt ökas. För att äfven vid duovalsverk uppnå samma fördel gör man dessa stundom omkastbara, d. v. s. valsarnas rotationsriktning omkastas efter arbetsstyckets genomgång. Sådana valsverk kallas omkastnings- l. reverservalsverk (fig. 1). Vid valsverk för tillverkning af järntråd, hvarvid ämnet på grund af sin längd måste samtidigt bearbetas mellan flera par valsar, uppnås samma mål på så sätt, att flera valspar placeras bredvid hvarandra, bredvidliggande par med motsatt rotationsriktning, och det mellan ett par valsade ämnet återföres mellan bredvidliggande par, därvid bildande en eller flera trådslingor. 
Fig. 1. Valsverk för skenor och balkar vidDomnarfvets järnverk. Modernt omkastningsvalsverk. En vals består af själfva valskroppen, <i>banan,</i> för olika ändamål slätsvarfvad eller försedd med spår, vid båda ändarna runda tappar med mindre diameter, <i>lagertappar,</i> som rotera i lager, samt därutanför ytterligare en tapp, <i>koppeltappen,</i> af 4-kantig eller klöfverbladliknande form, öfver hvilken trädes en muff, <i>kopplingsmuffen,</i> för rörelsens fortledning. Hvarje valspar eller — vid triovalsverk — tretal valsar hvilar i lager, uppburna af grofva lagerbockar af gjutjärn eller gjutstål, s. k. <i>valsstolar.</i> Till ett valsverk hör sålunda minst ett, men vanligen flera <i>stol-par,</i> ställda bredvid hvarandra och tillsammans utgörande en <i>valsträn.</i> Rörelsen öfverföres från ena valsen till den med denna samarbetande genom mycket grofva och breda, ofta med vinkelkuggar försedda kugghjul, s. k. <i>kamvalsar</i> l. <i>koppeltrillor.</i> Mellan valsarna i olika stol-par fortledes den genom grofva lösaxlar, <i>koppelspindlarna,</i> som medelst kopplingsmuffarna förbindas med koppeltapparna på valsarna. I de mera sällan förekommande s. k. kontinuerliga valsverken äro flera stol-par placerade efter hvarandra, så att arbetsstycket passerar valsverket i samma riktning, direkt från ett valspar till ett annat. — Efter arten af den produkt, som man afser att tillverka, skiljer man mellan plåt-, räl-, grof- eller grofjärns-, medium-, fin-, trådvalsverk m. m. Plåtvalsverken äro försedda med utefter hela banan slätsvarfvade valsar. Arbetsstycket kan följaktligen fritt breda ut sig och bearbetas endast på två ytor. Valsarnas inbördes afstånd måste därvid kunna under valsningen successivt minskas, allteftersom plåtens tjocklek aftar. Skall åt metallen däremot bibringas stafform med bestämdt tvärsnitt, måste valsarnas yta förses med rundtom löpande profilbegränsningar, s. k. <i>valsspår,</i> på visst sätt motsvarande gjutformen vid gjutning eller sänket vid smidning. På valsarnas yta framträda dessa antingen som nersänkta rännor eller upphöjda kammar, som gripa in i det rännformiga spåret i motstående vals. Mellan samma valspar kan följaktligen tillverkas endast ett begränsadt antal profiler, svarande mot de i valsarna befintliga spåren. Denna olägenhet undanröjes delvis genom de s. k. universalvalsverken l. universalverken (fig. 2). Dessa utgöras 
page_number=296, index= - Valsning 
Fig. 2. Universalvalsverk, Domnarfvet. Fig. 3. Spårserie vid valsning af järnvägsskenor. af en kombination af liggande och stående valsar, oftast två, någon gång tre stycken öfver hvarandra liggande horisontala och ett par tätt framför dem ståenda vertikala. Samtliga valsar äro slätsvarfvade, utan spår, och rotera i samma riktning. Arbetsstycket går från ena sortens valsar omedelbart in mellan andra sortens och bearbetas sålunda nästan samtidigt på fyra ytor, hvarvid det erhåller i det allra närmaste rektangulärt tvärsnitt. Af ståndet mellan de vertikala valsarna sinsemellan och de horisontala sinsemellan kan ändras under valsningens gång. I samma universalvalsverk kunna följaktligen valsas samtliga rektangulära profiler med mått liggande mellan valsarnas största och minsta inbördes afstånd. — För särskilda ändamål ha konstruerats valsverk, som mer eller mindre afvika från den vanliga typen. Sådana äro vissa rörvalsverk, enligt Mannesmanns eller liknande system (se Mannesmannsrör, sp. 797), i hvilka helvalsade rör tillverkas. Bredflänsade balkar tillverkas i valsverk med en kombination af horisontala och vertikala valsar, påminnande om universalvalsverk. För tillverkning af hjulringar för lokomotiv- och järnvägsvagnshjul måste åtminstone en af valsarna ha ena ändan friliggande, för att hjulringen skall kunna trädas öfver densamma. Valsarna ha därför form af korta tappar, antingen horisontala eller vertikala. I senare fallet är själfva maskineriet vanligen placeradt under valsverksgolfvet, så att endast de tappformade valsarna skjuta upp öfver detsamma. Bland andra specialvalsverk kunna nämnas sådana för valsning af hela järnvägsvagnshjul, s. k. skifhjul, för tillverkning af stålkulor m. m. — Arbetet vid valsverken, arbetsstyckenas framförande och inmatning, upplyftande, vändning etc., har ända till senare årtiondena till mycket stor del skett för hand med hjälp af tänger, enkla häfstänger o. d. Numera ha vid nyare valsverk i stor utsträckning införts mekaniska anordningar för utförande af detta arbete, själfgående rullgångar för framförande och inmatning, mekaniska lyftbord och vändmekanismer, automatiska ledarrännor m. m. Särskildt vid större, nyare valsverk ha därför arbetarens göromål i hufvudsak inskränkts till att handha regleringen af dessa anordningar. — Energiförbrukningen vid valsverk är under arbetets gång synnerligen varierande. För att utjämna densamma användas därför oftast tunga svänghjul, upp till 75 a 80 tons vikt, som under perioder med låg förbrukning uppsamla motorns öfverskottsenergi och afge den under perioder med hög. Svårigheten att vid omkastningsvalsverk använda svänghjul har länge utgjort hinder för dessa valsverks allmännare utbredning. Omkastningsmekanismen måste placeras mellan valsverket och svänghjulet, och med de starka stötar, som uppkomma vid omkastningen, har det visat sig svårt att få den hållbar. — Afsikten med valsningen är icke endast att ge materialet en viss form, utan äfven, åtminstone vid de viktigaste valsverken, järnvalsverken, att bibringa det en så allsidig bearbetning som möjligt. Vid konstruktion af <i>spårserien</i> (fig. 3). den s. k. <i>kalibreringen,</i> måste därför hänsyn 
page_number=297, index= - Valsning - Vals- och ändfräsar - Valspråk - Valssinner - Valsstol - Valstad - Valstad, Otto - Valstryckmaskin - Valstvättmaskin - Val Sugana - Valsungasagan - Valsverk - Valsvirkstol - Valsöarna - Valsöyfjord 
tas härtill. Äfven om så sker, blir dock den bearbetning järnet erhåller genom valsning mera ensidig — mera sträckande, mindre sammantryckande — än genom smidning under hammare eller i synnerhet i press. Smidt järn anses därför vara af något högre kvalitet och betingar högre pris än valsadt. Däremot är produktionsförmågan vid valsverk vida större än vid hammare eller smidespress. Endast genom det allmänna införandet af valsning som bearbetningsmetod ha de oerhörda produktionsmängderna vid nutida järnverk möjliggjorts. De senare årtiondenas utveckling inom järnhandteringen har också kännetecknats af en kraftig ökning af valsverkens storlek och produktionsförmåga. Under det att ännu för 25 a 30 år sedan valsverk på öfver 1,000 hkr hörde till undantagen, äro dylika på 7,000 a 8,000 hkr numera ej sällsynta. 
Valsningen är en jämförelsevis ny metod för bearbetning af metaller. Visserligen skall redan 1553 fransmannen Brulier ha uppfunnit ett valsverk för utvalsning af plåtar för mynttillverkning. Men ej förr än i förra hälften af 1700-talet började dylika att försöksvis användas inom järnhandteringen. Det första patentet på ett spårvalsverk uttogs 1784 i England af Henry Cort, uppfinnaren af puddlingen. Först under 1800-talet ledde det stegrade behofvet af järn till det allmänna införandet af valsningen som bearbetningsmetod. F. S—e. 
<b>Vals- och ändfräsar,</b> <i>mek. tekn.</i> Se Fräs, sp. 44 (med fig.). 
<b>Valspråk,</b> en mening, några ord eller, stundom, endast ett ord, som någon (person eller korporation) valt för att utmärka det väsentliga, det karakteristiska i sitt uppfattnings- eller handlingssätt (jfr Cry de guerre och Devis). De svenske konungarnas valspråk (hvilka ofta finnas anbragta i sammanhang med riksvapnet) fr. o. m. Gustaf I t. o. m. Oskar II uppräknas af B. E. Hildebrand i "Sveriges och svenska konungahusets minnespenningar, praktmynt och belöningsmedaljer" samt anföras af H. Hildebrand i "Antiqvarisk tidskrift för Sverige" (7:e delen; 1883), hvarur de här meddelas: 
<i>Gustaf I:</i> Omnis potestas a Deo est (all makt är af Gud). — Beatus qui timet Dominum (säll den, som fruktar Herren). — Si Deus pro nobis, quis contra nos? (om Gud är med oss, hvem kan då göra oss motstånd?). — Domini est terra et cœlum (himmel och jord äro Herrens). Orden: "Med Gud och Sveriges allmoge", hvilka anföras som Gustafs valspråk, äro ett citat ur konungens afskedstal till ständerna, och det är först eftervärlden, som gjort dem till hans valspråk. 
<i>Erik XIV:</i> Deus dat cui vult (Gud ger åt hvem han vill). I st. f. Deus står ibland pfrP (d. v. s. Jehovah). 
<i>Johan III:</i> Deus protector noster (Gud vår beskyddare). 
<i>Sigismund:</i> Pro jure et populo (för rätten och folket). — Cor regis in manu Domini (konungens hjärta i Herrens hand). — Coelitus sublimia dantur (af himmelen ges det höga). 
<i>Karl IX:</i> Jehovah solatium meum (Gud min tröst). Återgafs äfven på tyska: pìlìT ist mein trost. Att han redan som hertig hade samma valspråk framgår af medaljer från 1573 och 1574. 
<i>Gustaf II Adolf:</i> Gloria Altissimo Suorum Refugio (lofvad vare Herren, de sinas tillflykt). — Cum Deo et victricibus armis (med Gud och segrande vapen). — Gott mit uns (Gud med oss). Begynnelsebokstäfverna i det första valspråkets fyra ord syfta på begynnelsebokstäverna i Gustavus Adolphus Svecorum Rex. — Det andra valspråket återges äfven Deo et victricibus armis eller HlìT et victricibus armis. — Det tredje har naturligtvis också funnits under svensk form, ehuru det ej finnes under sådan bevaradt. 
<i>Kristina:</i> Columna regni sapientia (visheten är rikets stöd). 
<i>Karl X Gustaf:</i> In nTiP. sors mea, ipse faciet (i Gud mitt öde, Han skall göra det). 
<i>Karl XI:</i> In Jehovah sors mea, ipse faciet. — Factus est Dominus protector meus (Herren är vorden min beskyddare). — Dominus protector meus. 
<i>Karl XII:</i> Factus est dominus protector meus — Dominus protector meus. — Med Guds hjälp. 
<i>Ulrika Eleonora:</i> In Deo spes mea — Gud mitt hopp. 
<i>Fredrik I:</i> In Deo spes mea — Gud mitt hopp. 
<i>Adolf Fredrik:</i> Salus publica salus mea (statens välfärd min välfärd). 
<i>Gustaf III:</i> Fäderneslandet. 
<i>Gustaf IV Adolf:</i> Gud och folket. 
<i>Karl XIII:</i> Folkets väl min högsta lag. 
<i>Karl XIV Johan:</i> Folkets kärlek min belöning. 
<i>Oskar I:</i> Rätt och sanning. 
<i>Karl XV:</i> Land skall med lag byggas. 
<i>Oskar II:</i> Brödrafolkens väl och (efter unionsbrottet 1905) Sveriges väl. 
<i>Gustaf V:</i> Med folket för fosterlandet. 
<b>Valssinner,</b> <i>metall.</i> Se Glödspån. 
<b>Valsstol.</b> Se Kvarn, sp. 362, och Valsning. 
<b>Valstad,</b> socken. Se Hvalstad. 
<b>Valstad,</b> Otto, norsk målare, f. 11 dec. 1862 i Asker, var folkskollärare, innan han egnade sig åt konst. Som målare är han autodidakt, besökte Paris 1896 samt Spanien och Italien som statsstipendiat 1902—03. V. målar porträtt, figurmotiv och landskap och prisas för "enkel och trofast, omsorgsfullt genomarbetad naturskildring". Han är representerad på statens konstmuseum. V. har utgett en barnbok <i>Smaakarer</i> (1910) och har illustrerat Garborgs "Kolbotnbrev" (1911). G—g N. 
<b>Valstryckmaskin.</b> Se Tygtryck (jfr äfven Tryckpress). 
<b>Valstvättmaskin,</b> <i>text.</i> Se Tvättmaskiner. 
<b>Val Sugana</b> [so-]. Se Suganadalen. 
<b>Valsungasagan,</b> mindre god form för Volsungasagan (se d. o.). 
<b>Valsverk.</b> Se Valsning. 
<b>Valsvirkstol,</b> <i>text.</i> Se Stickning, sp. 1335. 
<b>Valsörarna,</b> öar i Replot socken, Finland, i Norra Kvarken, Bottniska viken, med fyr, byggd 1886, 37,6 m. öfver vattenytan. Den har fast hvitt sken med två röda blänkar och en lysvidd af 17,9 eng. sjömil; dess ljusstyrka är 27,000 (hvitt sken), resp. 25.000 (rödt sken) hefnerljus. O. B—n. 
<b>Valsöyfjord,</b> härad och socken under Aure pastorat, Möre fylke (före 1919 Romsdals amt), ö. om Kristiansund, Norge. 155,33 kvkm. med 1,239 inv. (1918). Jordbruk och fiske. K. G. G. 
page_number=298, index= - Val Tellina (Valtellina) - Valtellinabanan - Waltenhofens pendel - Walter, Hubert - Walter, Lucy 
<b>Val Tellina</b> (Valtellina), ty. <i>Veltlin,</i> i vidsträckt mening Addas öfre dal i italienska prov. Sondrio från Stelvio (Stilfserjoch) till Comosjön; i inskränkt mening den 90 km. långa nedre delen af samma dal, genom passet Serra di Morignone skild från den öfre, landskapet Bormio. Dalen (eg. <i>Val di Teglio, Val Teglina</i>), som har sitt namn efter den forna hufvudorten Teglio nära Tirano, begränsas i n. af Rätiska alperna och i s. af Bergamaskeralperna, hvilkas sluttningar äro klädda med barrskog och alpbeten. Tre alppass med goda landsvägar sätta dalen i förbindelse med angränsande alpdalar: Stilfserjoch (2,755 m. med den högsta landsväg i Europa) från V. till Adiges öfre dal, Vintschgau; Berninapasset (2,330 m.) från V. till Samaden i Öfre Engadin, samt Apricapasset (1,234 m.) från V. till Val Camonica (öfre Oglios dal) och Iseosjön. Genom hufvuddalens hela längd går en präktig landsväg, byggd af österrikiska regeringen 1820—25. En järnväg, som vid Colico invid Comosjön anknyter till norditalienska järnvägsnätet, leder till Tirano (5,285 inv. 1901), hvilken stad jämte hufvudstaden Sondrio (7,960 inv. 1901) och Morbegno (3,948 inv. 1901) äro de förnämsta orterna i dalen. Från Tirano leder sedan en järnväg öfver Berninapasset till S:t Moritz och Engadindalen. V., särskildt dalens nedre del, är mycket bördig, och kraftiga åtgärder ha vidtagits för att förekomma de olyckor, som Addas öfversvämningar plägat förorsaka. Kullarna äro klädda med vinrankor, som på högra dalsidan lämna högt värderade röda viner (Grumello, Sassella, Montagna m. fl.), samt valnöts-, kastanje- och mullbärsträdplanteringar, och en mängd kyrkor, kloster, borgar och byar ge lif åt taflan. Åt bägge sidor öppna sig pittoreska högbergsdalar: Val Posciavo, Val Malenco, Val Masino m. fl. Utom vin exporterar dalbefolkningen råsilke, nötboskap, honung och trävaror. Hela dalen tillhör Italien (prov. Sondrio) utom sidodalen Posciavo, som tillhör schweiziska kantonen Graubünden. — På 1100-talet kom V. till biskopen af Como och 1335 till huset Visconti i Milano. Mastino Visconti gaf 1404 hela dalen åt biskopen af Chur, en donation, som bekräftades af kejsaren 1516. Men män från de tre förbunden i Rätien (se Graubünden) eröfrade 1486 Posciavo (som blef medlem i Gotteshausbund) samt 1512 Bormio och V., hvilka behandlades som eröfrade områden. Vid reformationstiden öfvergick Posciavo till protestantismen, men invånarna i de andra båda områdena förblefvo katolicismen trogna. V. var ytterst viktigt för habsburgarna såsom utgörande den direkta förbindelsen mellan deras besittningar i Lombardiet och Tyrolen, och detta gaf anledning till långvariga strider mellan Österrike och Spanien å ena sidan samt Frankrike och Venezia å den andra. 1620 sökte katolikerna i V. genom att mörda ämbetsmännen och ett stort antal protestanter (enligt olika uppgifter 350—600 pers.) göra sig oberoende af Graubünden och upprätta en egen regering, hvilket gaf signalen till ett blodigt inbördes krig. Med Frankrikes hjälp lyckades dock Graubünden sätta sig i besittning af dalen och höll där sedermera ett strängt regemente ända till 1797, då V., inklusive Bormio, af Bonaparte förenades med Cisalpinska republiken. 1805 lades det till konungariket Italien och 1815 till konungariket Lombardiet-Venezia, 1859 blef V. jämte det öfriga Lombardiet en del af det nya konungariket Italien (prov. Sondrio). Posciavo däremot kom (efter 1798) att tillhöra Schweiz. A. N—d. 
<b>Valtellinabanan.</b> Se Elektriska banor, sp. 239, och Elektriska järnvägar, sp. 246 o. 248. 
<b>Waltenhofens pendel</b> [-hå-], <i>fys.</i>, en för demonstration af de foucaultska strömmarna afsedd apparat, bestående af en kopparskifva, anbragt vid nedre ändan på en stång, som kan svänga mellan polerna till en kraftig elektromagnet (se fig.). Försättes stången i svängningar, utan att strömmen slutes, svänger den som en vanlig pendel, men om strömmen slutes, stannar den plötsligt, då kopparskifvan kommer mellan elektromagnetens poler. Försöker man, medan strömmen är sluten, föra pendeln fram och tillbaka, känner man ett motstånd på samma sätt, som om man förde den genom någon seg vätska, t. ex. sirap. Pendelns egendomliga förhållande beror därpå att, då kopparskifvan föres genom det magnetiska fältet, i densamma induceras elektriska strömmar, s. k. foucaultska strömmar, af sådan riktning, att rörelsen hindras. Se vidare Hvirfvelström. T. E. A. 
<b>Walter</b> [ωå'ltə], Hubert, engelsk prelat och statsman, d. 1205, omtalas 1184 som "baron af skattkammaren" i Henrik II:s tjänst och användes af denne konung äfven som domare och diplomat. Rikard Lejonhjärta utsåg honom 1189 till biskop af Salisbury och medtog honom på tredje korståget, där han var Rikards främste underhandlare med Saladin. W. ledde den engelska korsfararhärens hemfärd från Palestina, besökte konungen i dennes fångenskap i Tyskland och återkom 1193 till England med uppdrag att samla den nödiga lösesumman. Kort därefter blef han Englands justitiarius (riksföreståndare) och ärkebiskop af Canterbury. W:s styrelse blef betydelsefull för Englands konstitutionella utveckling genom hans ymniga anlitande af val för utseende af ämbetsmän, och därigenom indrogos riddarna, de mindre godsegarna, för första gången på mera framträdande sätt i Englands politiska lif. Konungens stora penningbehof nödgade W. att ständigt utbilda skatteväsendet till större effektivitet, bl. a. genom upptagande 1198 af en plogskatt (5 sh. för hvarje plogland), hvarvid en vald jury torde ha verkställt skattläggningen. W. aflägsnades 1198 från sin världsliga maktställning, men skötte sedermera (från 1199 till sin död) kanslersämbetet under konung Johan ("utan land") samt förhandlade 1201 och 1203 å dennes vägnar med Filip August af Frankrike. Han skildras som en uppslagsrik, men också hänsynslös statsman. Jfr W. Stubbs, "Constitutional history", I (1873; ny uppl. 1897), och V. Norgate, "England under the Angevin kings", II (1887). V. S—g. 
<b>Walter</b> [ωå'ltə], Lucy, älskarinna till konung 
page_number=299, index= - Walter, Lucy - Walter, Jörgen - Walter, släkt - Walter, 1. John - Walter, 2. John, d. y. - Walter, 3. John - Walter, Karolina Fredrika - Walter, Ferdinand - Walter, Karoline - Valter af Saint-Victor 
Karl II af England och moder till hertigen af Monmouth (se d. o.), f. omkr. 1630 på Roch castle i Wales, d. 1658 i Paris, tillhörde en walesisk rojalistfamilj, som fann tillflykt i Haag, sedan släktgodset 1644 sköflats under inbördeskriget. I Haag var hon 1648—50 den landsflyktige Karl II:s älskarinna, och han ansåg sig, måhända med orätt, vara fader till hennes år 1649 födde son James, som 1663 upphöjdes till hertig af Monmouth. Det på 1670-talet allmänt gängse påståendet, att Karl ingått hemligt äktenskap med henne, bestreds i tre offentliga förklaringar 1678 af konungen. Sedan hennes förbindelse med Karl afbrutits, vistades hon efter hvartannat i Köln, London, Haag och Paris och sjönk därunder genom lösaktigt lefverne allt djupare. V. S—g. 
<b>Walter,</b> Jörgen, dansk militär, d. i maj 1670, till börden holsteinare, var kommendant i Rendsborg 1645 och försvarade staden kraftigt mot svenskarna. Han adlades 1649 och stod i stor gunst vid hofvet, i synnerhet hos drottning Sofia Amalia. För att ännu mera svinga sig upp bar han fram (dec. 1650) sin frilla Dina Vinhovers påfund om Korfitz Ulfelds anslag mot konungens lif och blef till lön upphöjd till öfverste och geheimeråd 1651, men landsförvistes juli s. å., sedan beskyllningen visat sig ogrundad. Då Ulfeld dömts till döden 1663, fick W. tillåtelse att återvända, men begagnade sig ej däraf förrän 1668. Som hans uppträdande äfven då föreföll misstänkt, sattes han i fängelse i "Blå tornet" i Köpenhamns slott och dog där, sinnessjuk. E. Ebg. 
<b>Walter</b> [ωå'ltə], ryktbar engelsk tidningsmannasläkt, i fem generationer förbunden med den stora Londontidningen "The Times" (se Times). 1. John W., boktryckare, tidningsföretagets grundläggare, f. 1739, d. 16 nov. 1812 i Teddington, var från midten af 1750-talet till 1781 grosshandlare med kol och sysslade därjämte från 1770 med sjöförsäkringsaffärer. På dessa blef han 1782 fullständigt ruinerad och egnade sig då åt boktryckeri, experimenterande med s. k. "logotyper" (hela ord som sats i st. f. enskilda bokstäfver). Från sitt tryckeri började W., förutom böcker, nyåret 1785 utge tidningen "The London daily universal register", som från sitt 940:e nummer 1 jan. 1788 fick namnet "The Times". Han trakasserades 1789 med flera tryckfrihetsåtal och ådömdes fängelsestraff, men frigafs mars 1791. Ledningen af sina affärer öfverlämnade W. 1795 åt sonen William W., som i sin tur 1803 öfverlät den åt sin yngre broder John (se W. 2). 
2. John W. d. y., den föregåendes son, "Times"' egentlige skapare, f. 23 febr. 1767 i London, d. där 28 juli 1847, ingick 1798 efter studier i Oxford i faderns firma och öfvertog 1803 affärsledningen samt utgifningen af "Times". Från ett blygsamt lokalt nyhetsblad gjorde han tidningen till ett inflytelserikt organ för allmänna opinionen och tog därjämte ledningen i det engelska tidningsväsendets tekniska utveckling (se därom Times). Hans orädda opposition mot regeringspolitiken vållade honom 1805 förlusten af statsannonserna och privilegiet att leverera tullverkets trycksaker. Utan att helt lämna uppsikten öfver tidningens politiska hållning öfverlät han 1810 den dagliga ledningen åt sir J. Stoddart (som hufvudredaktör efterträdd 1817 af Th. Barnes och 1841 af J. Delane). För tidningstryckeritekniken epokgörande blef hans införande 1814 af Königs med ångkraft drifna maskinpress (se Tryckpress, sp. 94). W. var 1832—37 led. af underhuset, men sökte ej där spela någon framträdande roll. 
3. John W., "den tredje John W.", den föregåendes son, tidningsegare, f. 1818 i London, d. 3 nov. 1894, blef efter studier i Oxford advokat 1847 och öfvertog vid faderns död s. å. ledningen af dennes tidningsföretag. Han satt i underhuset 1847—65 och 1868—85 och tillhörde där det liberala partiets moderata flygel. Varmt religiöst intresserad, sökte W. främja den Oxfordska "traktarianismen". I tidningstryckeritekniken gjorde han en betydelsefull insats genom att införa (1869) en snabbtryckande rotationspress ("the W. press"; se Tryckpress, sp. 97—98). — Som ekonomisk ledare af "Times" efterträddes W. af sonen Arthur Fraser W., f. 1846, d. 1910; under honom gick tidningen ekonomiskt tillbaka, och 1908 företogs en rekonstruktion af företaget genom ett af lord Northcliffe behärskadt aktiebolag, i hvars styrelse A. Fr. W. till sin död var ordf. Sedan 1910 innehas denna post af hans son John W., f. 1873, hvilken förut från 1898 varit anställd i "Times", bl. a. som dess korrespondent i Paris, Madrid och Lissabon. 1—3. V. S—g. 
<b>Walter,</b> Karolina Fredrika, sångerska. Se Müller, sp. 13—14. 
<b>Walter,</b> Ferdinand, tysk rättslärare, f. 30 nov. 1794 i Wetzlar, d. 13 dec. 1879 i Bonn, blef där juris doktor 1818 och professor 1821 samt föreläste med mycken framgång under mer än 50 år i åtskilliga grenar af rättsvetenskapen. Han var 1848—50 medlem af preussiska folkrepresentationen och slöt sig där till de moderat-konservative. Sina minnen från denna tid har han offentliggjort i <i>Aus meinem leben</i> (1865). Bland hans vetenskapliga arbeten må nämnas <i>Lehrbuch des kirchenrechts</i> (1822; 14:e uppl., af Gerlach, 1871), <i>Gcschichte des römischen rechts bis auf Justinian</i> (1834—40; 3:e uppl. 1860) och <i>Deutsche rechtsgeschichte</i> (1852; 2:a uppl. 1857). (C. G. Bj.) 
<b>Walter,</b> Karoline, sångerska. Se Rind. 
<b>Valter af Saint-Victor</b> [säviktår], medeltidsfilosof, lärjunge till Hugo af S:t Victor (se denne), var till Rikards af S:t Victor (se denne) död (1173) underprior och sedermera prior i klostret S:t Victor (nära Paris). Om hans lefnadsförhållanden känner man f. ö. intet. Utan att vara mystiker, såsom Hugo och Rikard, bekämpade han i likhet med dem, ehuru vida lidelsefullare än de, skolasticismen, hvilken han visserligen tillerkände formellt värde, men icke reellt, enär, enligt hvad han framhöll, dialektiken väl kan draga riktiga slutsatser ur premisserna, men icke bevisa premissernas sanning och verklighet. Den skolastiska dialektikens välde vore därför formens och formalismens tyranni, som förfuskade trons sanningsinnehåll. V:s ideer och hans polemik mot skolasticismen, sådan denna företrädesvis representerades af de i hans ögon kätterske skolastikerna Abailard, Petrus Lombardus, Petrus Pictavinus och Gilbertus Porretanus, äro förvarade åt eftervärlden i hans ännu otryckta, mot dessa riktade, måhända under tiden 1180—90 författade, arbete, vanligen, ehuru oriktigt, kalladt 
page_number=300, index= - Valter af Saint-Victor - Walterkoppling - Waltershausen (stad) - Waltershausen, von - Valter Tomhändt - Valtflöjt - Waltham - Waltham abbey - Walthamstow - Waltharius (manu fortis) - Walther, Bernhard - Walther, 1. Johann - Walther, 2. Johann Gottfried - Walther, Karl Ferdinand Wilhelm - Walther, Wilhelm (målare) - Walther, Wilhelm (geolog) - Walther, Johannes 
<i>Contra quatuor labyrinthos Franciae.</i> Se A. Planck, "Über die schrift des Walter von St. Victor Contra novas haereses" (1844). 
J. P.* 
<b>Walterkoppling,</b> <i>fys.</i> Se Röntgenteknik, sp. 189, fig. 4. 
<b>Waltershausen</b>, stad i Tyskland, på nordöstra sluttningen af Thüringerwald, 13 km. s. v. om Gotha. 6,600 inv. (1905). Garfveri, leksakstillverkning. 
A. N-d. 
<b>Waltershausen,</b> von. Se Sartorius von Waltershausen. 
<b>Valter Tomhändt</b> (fr. <i>Gautier sans avoir,</i> fnfr. <i>G. Senzavehor,</i> ty. <i>Walter von Habenichts</i>). Se Korståg, sp. 1100. 
<b>Valtflöjt</b> (ty. <i>waldflöte</i>; lat. <i>tibia silvestris</i>), <i>mus.</i>, en 2-fots stämma i orgeln, med vid mensur och stark flöjtton. 
<b>Waltham</b> [ωå'lthəm], stad i nordamerikanska staten Massachusetts, 15 km. v. om Boston. 31,111 inv. (1917). W. ligger i den äldsta kulturbygden i Förenta staterna med gamla traditioner från de förste nybyggarnas tid. Det har en bekant anstalt för sinnesslöa, den äldsta i landet. Som industristad har W. nu sin största ryktbarhet och hör till de mest typiska i landet. Där blomstrade bomullsindustrien tidigt upp, i våra dagar har äfven fabrikationen af cyklar och automobiler blifvit ansenlig, men framför allt urfabrikationen (från 1853) har gjort stadens berömmelse. Sedan 1870 har W. en särskild urmakeriskola. 
A. N-d. 
<b>Waltham abbey</b> [ωå'lthəm ä'bi] l. W. Holy cross, stad i engelska grefsk. Essex, vid Thames' biflod Lea och järnvägen mellan London och Cambridge. 6,795 inv. (1911). Vacker normandisk kyrka, fordom klosterkyrka, byggd af Harald Godwinsson, som där ligger begrafven. Krutbruk och ammunitionsfabriker. 
A. N-d. 
<b>Walthamstow</b> [ωå'lthəmstå͡u], stad i engelska grefsk. Essex, förstad till London, vid Thames' biflod Lea. Snabb tillväxt beroende af närheten till världsstaden. 124,580 inv. (1911). Forstakademi; bryggerier. 
A. N-d. 
<b>Waltharius</b> (W. manu fortis), en på latinska hexametrar omkr. 920 affattad dikt (af munken Ekkehart I i S:t Gallen, d. 973) öfver ett ämne ur den forntyska hjältesagan. Däri förtäljes friskt och kärnfullt om prins Walthers af Akvitanien och den burgundiska konungadottern Hildegundes flykt ur hunnernas land, hvarest de länge hållits som gisslan, och de väldiga strider, som W. under denna flykt hade att för de medhafda skatternas skull ensam bestå mot konung Gunther från Worms och sin forne vapenbroder Hagen m. fl. kämpar i en hålväg i Vogeserna, samt den därpå följande försoningen. Dikten är utg. af bl. a. J. Grimm i "Lateinische gedichte des 10. und 11. jahrhunderts" (1838). Den är i nutiden omdiktad på ty. af Scheffel ("Waltharilied" i "Ekkehard") och af Simrock (i "Kleines heldenbuch"). 
(Kj-t.) 
<b>Walther,</b> Bernhard, f. 1430 i Nürnberg, d. där 1504, rik patricier i Nürnberg, upprättade därstädes det första astronomiska observatoriet i Tyskland och utförde där observationer tillsammans med Regiomontanus. 
B-d. 
<b>Walther.</b> 1. Johann W., tysk musiker, f. 1496 i Thüringen, d. 1570 i Torgau, där han 1525 blef kurfurstlig sachsisk kapellmästare. 1548-54 vistades han i Dresden för att på kurfursten Morits' af Sachsen befallning organisera och leda en sångkör, men sitt egentliga rykte fick han genom Luther, som 1524 kallade honom till Wittenberg för att biträda vid utarbetandet af den tyska mässan. W. utgaf flera sångsamlingar, bland hvilka <i>Geystlich gesangkbuchleyn</i> (1524; flera uppl., den senaste 1878) är den äldsta protestantiska sångboken. 17 trestämmiga och 9 tvåstämmiga instrumentalsatser af W. påträffades 1912 i Leipzig. W. försökte sig äfven med framgång som skald och är författare till en af den lutherska kyrkans skönaste hymner öfver det himmelska lifvets förklaringshärlighet, <i>Herzlich tut mich erfreuen.</i> Den ingick under n:r 412 ("Mig gör stor lust och glädje") i 1695 års svenska psalmbok, uteslöts vid den wallinska revisionen, men har i bearbetadt skick återupptagits i de senaste psalmboksförslagen. 
2. Johann Gottfried W., tysk musiker, f. 1684 i Erfurt, d. 1748 i Weimar, blef 1707 stadsorganist i Weimar och 1720 hofmusikus. Han skref en klaverkonsert, fugor och en mängd utmärkta koralbearbetningar, och Mattheson yttrade om honom, att "han är den andre Pachelbel, om ej i konst den förste". Sin förnämsta berömmelse vann han dock genom utgifningen af <i>Musikalisches lexikon</i> (1732), den första fullständigare musikaliska encyklopedien. W:s orgelverk äro utg. af M. Seiffert som bd 26-27 af "Denkmäler deutscher tonkunst". 
1. A. L.* E. N. S-g. 2. A. L.* 
<b>Walther,</b> Karl Ferdinand Wilhelm, tysk präst, f. 25 okt. 1811 i konungariket Sachsen, d. 7 maj 1887, blef 1837 pastor i Braunsdorf, men följde 1838 med M. Stephans utvandrarsällskap till Nord-Amerikas förenta stater och blef grundläggaren af Missourisynoden (se d. o.). 
<b>Walther,</b> Wilhelm, tysk målare, f. 1826, d. 1899, blef 1842 i Dresdens konstakademi elev under J. Hübner och målade <i>Kristus uppenbarar sig efter uppståndelsen för Magdalena, Flykten till Egypten</i> samt historisk-romantiska och sagobilder. Sedan han medverkat vid utförandet af Sempers sgraffito-arbeten å Polyteknikum i Zürich, fick han 1876 uppdrag att utföra en stor sgraffito-fris på slottskomplexen i Dresden, där han i stilfull komposition framställde ett ryttartåg af sachsiska furstar. 
(G-g N.) 
<b>Walther,</b> Wilhelm, tysk teolog, f. 1846 i Cuxhaven, pastor där 1870-95 och sedan 1895 professor i kyrkohistoria vid Rostocks universitet, har särskildt gjort sig känd som framstående Lutherforskare och försvarare af Luther mot katolska angrepp. Till sin teol. ståndpunkt är han strängt luthersk-ortodox, uppträdde bl. a. mot Harnacks "Wesen des christentums" i en rad skrifter 1901-05 och har som en af ledarna af Allgemeine evangelisch-lutherische konferenz haft förbindelser med Sverige. Bland hans många arbeten kunna nämnas <i>Luther im neuesten römischen gericht</i> (1884-92), <i>Die deutsche bibelübersetzung des mittelalters</i> (1889-92), <i>Das erbe der reformation im kampfe der gegenwart</i> (1903-04), <i>Für Luther wider Rom</i> (1906), <i>Heinrich VIII von England und Luther</i> (1908), <i>Luthers charakter</i> (1916, många uppl. och öfv.), <i>Luthers deutsche Bibel</i> (1917). 
Hj. H-t. 
<b>Walther,</b> Johannes, tysk geolog och paleontolog, 
page_number=301, index= - Walther, Johannes - Walther af Akvitanien - Walther von der Vogelweide - Valthorn - Valtimo - Waltner, Claude Albert - Walton, Izaak 
f. 20 juli 1860 i Neustadt an der Orla, Sachsen, studerade i Jena, Leipzig och München, blef 1886 privatdocent i Jena, mottog sedan Haeckelprofessuren för geologi där och är sedan 1906 professor i Halle. W. har gjort vidsträckta studieresor i syfte att genom jämförelse med nu fortgående geologiska processer utreda de förhållanden, under hvilka de sedimentära bildningarna aflagrats och de fossil inbäddats, som vi nu finna där. Inom detta område ligger W:s förnämsta författarskap, och där är han en af nutidens främsta auktoriteter. Bland hans skrifter må nämnas <i>Das gesetz der wüstenbildung in gegenwart und vorzeit</i> (1891; 2:a uppl. 1912), <i>Einleitung in die geologie als historische wissenschaft,</i> <i>Beobachtungen über die bildung der gesteine und ihrer organischen einschlüsse</i> (3 dlr, 1893-94) och <i>Geschichte der erde und des lebens</i> (1908). 
K. A. G. 
<b>Walther af Akvitanien.</b> Se Waltharius. 
<b>Walther von der Vogelweide</b> [-fånn - fågelvajde], medeltidens störste tyske lyriker, f. antagligen i Tyrolen, på landtgården Vogelweide nära Bozen, mellan 1160 och 1170, d. omkr. 1230. Obemedlad adelsman, sökte han sin utkomst som "minnesångare" vid de stores hof och uppehöll sig 1187-98 i Wien hos hertig Fredrik I, hvarest han fick riddarslaget, samt därefter hos Filip af Schwaben, landtgrefve Herman af Thüringen, kejsar Otto IV och kejsar Fredrik II, hvilken skänkte honom ett litet län nära Würzburg. W. fortsatte likafullt sitt lif som kringdragande sångare. Han ligger begrafven i Neumünsterkyrkan i Würzburg. En staty öfver honom restes 1877 i Innsbruck och en i Bozen 1889. - W. öfverträffar vida alla andra minnesångare i mångsidighet och harmoni mellan innehåll och form, liksom han öfvergår dem i manligt sinnelag och finkänslig uppskattning af den tyska kvinnans bästa egenskaper. Än öm och vek, än skalkaktig, är han alltid frisk och hjärtlig. Hans dikter utmärkas af djup och ren känsla, äfven för naturen, rikedom på tankar, vacker och åskådlig form (ett slags förädlad folkton) samt redligt sinnelag. Från den jordiska kärleken vände han på äldre dagar sin håg till den andliga och skref fromma, trosvarma religiösa dikter, äfven korsfararsånger. I patriotiska kväden gick han in på statens och kyrkans viktigaste angelägenheter, förde frimodigt kejsarens talan emot påfvens anspråk, förehöll furstarna deras plikter samt klagade öfver rikets svunna glans. Genom sina skarpa utfall mot prästernas girighet och falskhet framstår W. som ett slags förelöpare till reformationen. I didaktiska "sprüche" utvecklar han kärnfull lefnadsvishet. - W:s dikter blefvo kända i nyare tid först genom Bodmer (1758); de utgåfvos därefter kritiskt af K. Lachmann (1827; 7:e uppl. af Kraus 1907), af F. Pfeiffer (1864; 6:e uppl. 1881), W. Wilmanns (1869; 2:a uppl. 1905), H. Paul (3:e uppl. 1905) m. fl. samt öfversattes på högtyska af bl. a. Simrock (1833; 7:e uppl. 1883), A. Schroeter (1881), B. Wenzel (1888) och Zoozmann (1907). Jfr L. Uhland, "W., ein altdeutscher dichter" (1822), och W. Wilmanns, "Leben und dichten W:s" (1882). 
(Kj-t.) Walther von der Vogelweide. Efter miniatyr ien minnesångshandskrift. 
<b>Valthorn</b> (ty. <i>waldhorn,</i> eg. skogshorn, jakthorn), <i>mus.</i> 1. Se Horn, sp. 1109-10. - 2. En 8-fots tungstämma i orgeln. 
<b>Valtimo</b> [-må], socken i Kuopio län, Finland, Pielisjärvi domsaga och härad, afskildes 1908 från Nurmes församling till själfständigt pastorat af 2:a kl., Karelens öfre kontrakt, Nyslotts stift. 615 kvkm. 3,444 inv. (1918), finsktalande. 
O. B-n. 
<b>Waltner</b> [-när], Claude Albert, fransk kopparstickare och etsare, f. 1846 i Paris, studerade måleri för Gerôme och gravyr för Martinet och H. Dupont samt erhöll romerska priset 1868. Han utförde med stor smidighet och intelligens en mängd blad efter både gamla och nya mästare, bland dem Rembrandts <i>Nattvakt, Själfporträtt</i> och <i>Elisabeth Bas'</i> porträtt, <i>Gravläggningen</i> af van Dyck, porträtt af Rubens och Velasquez, Millets <i>Angelus</i> och Munkacsys <i>Kristus inför Pilatus.</i> 
G-g N. 
<b>Walton</b> [ωå'ltn], Izaak, engelsk skriftställare, f. 1593 i Stafford, d. 1683, idkade kramhandel i London till sitt femtionde år och lefde därefter till hög ålder på landsbygden, förnöjande sig med fiske och litterära sysselsättningar samt i åtnjutande af många lärda mäns vänskap. Knappast någon litterär produkt är i England så allmänt afhållen som W:s <i>The compleat angler, or the contemplative man's recreation</i> (1653; många uppl.), i hvilken egentligen meddelas reglerna för metningssporten, men med däremellan inflätade, oefterhärmliga beskrifningar på engelskt strandsceneri, intagande dialoger och sånger, allt stämpladt af sin författares okonstlade och fridsälla väsen, medan stilen kryddas med ålderdomliga vändningar. (En andra del tillfogades af W:s vän Ch. Cotton, 1673.) W. författade äfven i en hjärtlig ton åtskilliga 
page_number=302, index= - Walton, Izaak - Walton, Brian (l. Bryan) - Walton, Edward Arthur - Walton-le-Dale - Walton-on-Thames - Walton on the hill - Valtorp - Valtrapp l. Valltrapp - Valtrude (Viltrud) - Waltzemüller, M. - Valujev, Petr Aleksandrovitj - Valund - Valurfoss - Valuta - Valuta bekommen - Valutaklausul - Valv - Valvassor och Vavassor - Valvation l. Evalvation, Valvationsvärde - Valvazor, Jan Vajkart 
biografier. 1878 utgåfvos hans samlade dikter och prosa under titeln <i>Waltoniana.</i> Se S. Martin, "I. W. and his friends" (1903). (F. V.) 
<b>Walton</b> [ωå'ltn], Brian (l. Bryan), engelsk bibelforskare, biskop, f. omkr. 1600, d. 1661, egnade sig till en början åt prästerlig verksamhet, men råkade i så häftig strid med prästerna, att han nödgades flytta till Oxford, där han med biträde af bl. a. E. Castle, Th. Hyd, Edw. Pococke utgaf den i vetenskapligt hänseende mycket värdefulla <i>London-polyglotten</i> (6 bd i fol., 1653—57; se Polyglott). W. flyttade sedan till London och blef Karl II:s hofkaplan. 1660 utnämndes han till biskop af Chester. E. S—e. 
<b>Walton</b> [ωå'ltn], Edward Arthur, skotsk målare, f. 1860 i närheten af Glasgow, är en af de främste representanterna för 1880-talets Glasgowmåleri, visade sig påverkad af Whistler och Israels, målar på en gång käckt och samvetsgrant landskapsstämningar i fina grå toner, eleganta och utmärkt individualiserade porträtt och figurtaflor (<i>Barn i Hyde park, Demimondedamer</i> o. a.). G—g N. 
<b>Walton-le-Dale</b> [ωå'ltn-lə-de͡i'l], stad i Lancashire, England, vid Ribbles och Darwents förening, 3 km. s. ö. om Preston. 12,350 inv. (1911). Bomullsindustri; järnbruk. A. N—d. 
<b>Walton-on-Thames</b> [ωå'ltn ån te'mṡ], stad i engelska grefsk. Surrey, belägen vid Thames' högra strand, i Londons omedelbara grannskap, är bekant för sina vackra utsikter öfver Thames och som mål för helgdagsutflykter från världsstaden. 12,856 inv. (1911). W. anses markera den punkt, där Julius Caesar gick öfver Thames. A. N—d. 
<b>Walton on the hill</b> [ωå'ltn ån the hi'l], förstad till Liverpool. 
<b>Valtorp,</b> socken i Skaraborgs län, Gudhems härad. 1,157 har. 437 inv. (1919). Annex till Segerstad (framdeles Stenstorp), Skara stift, Falköpings kontrakt. 
<b>Valtrapp</b> l. Valltrapp (it. <i>gualdrappa</i>), täcke att läggas öfver ridhästens sadel. Orden valtrapp och schabrak (se d. o.) ha ofta användts för samma sadeltäcke. På 1870-talet infördes i Sverige en officiell skillnad i dessa båda benämningar, då det bestämdes, att Generalitetet, Generalstaben, Fortifikationen samt beridna officerare vid infanteriet skulle ha valtrapp (öfver sadeln), men i stället äfven fingo använda schabrak (under sadeln) till form och utseende liknande valtrappen. De beridna truppslagens schabrak, som alltid användts öfver sadeln, hade då redan länge kallats valtrapp. B. C—m. 
<b>Valtrude</b> (Viltrud), helgon, var en belgisk furstinna, f. 685, som hennes broder, hertig Ortulf, ville gifta bort. Hon bad att få draga sig tillbaka till ett kloster, men blef ändå tvungen att gifta sig. Sedan hon blifvit änka, stiftade hon ett kloster, uppfostrade föräldralösa barn och gjorde många andra goda gärningar. Hon är staden Mons' skyddshelgon. J. C. 
<b>Waltzemüller,</b> M. Se Waldseemüller. 
<b>Valujev</b> [-jeff], Petr Aleksandrovitj, rysk statsman, f. 1814, d. 1890, blef 1853 guvernör i Kurland, 1858 statssekreterare, 1861 ordf. i ministerkommitten i samband med bondeemancipationen och s. å. inrikesminister. Stort uppseende väckte hans till kejsaren inlämnade memorial, hvari han förordade inre reformer åt Polen, men med fasthållande af Rysslands hegemoni, och påyrkade en folklig representation af 2—4 medlemmar från hvarje guvernement i riksrådet, om "omständigheterna så kräfde". Däremot ställde han sig alldeles oförstående för den ukrainska frågan och förnekade dess blotta existens. Under hans ämbetstid inrättades semstvoinstitutionen 1864 och reformerades censuren 1865. Dessa reformer hämmades dock redan i början genom administrativa motåtgärder. Han nedlade sitt ämbete 1868 och utnämndes 1872 till domänminister. 1879 framlade han ett nytt konstitutionsförslag, som rönte samma öde, och i Loris Melikov fick han en afgjord motståndare, afskedades 1881 närmast på grund af oegentligheter vid jordfördelning i guv. Ufa, dem han dock var oskyldig till. 1858 publicerade han i den officiösa "Le Nord" <i>Lettres sur l'affranchissement des paysans dans les provinces baltiques.</i> Hans dagbok, som innehåller ett värdefullt historiskt material, har tryckts i "Russkaja starina" (1891), "Vjestnik Evropy" (1907) och "O minuvstjem" (1908). Äfven skönlitterärt var han verksam A—d J. 
<b>Valund.</b> Se Volund. 
<b>Valurfoss,</b> vattenfall i Veigo eller Eidfjordselven, en biflod till Björaa, Hardanger, Norge. Uppges representera 175,000 hkr. K. G. G. 
<b>Valuta</b> (it., af lat. <i>valere,</i> gälla; fr. <i>valeur,</i> eng. <i>value</i>), <i>hand.</i>, värde, belopp; ett lands gällande mynt eller lagliga betalningsmedel ("guld-, silfver-, pappersvaluta", "den tyska valutan", "valutaförsämring"); växlar i utländskt mynt och öfver hufvud främmande mynt som föremål för affärer och kursnoteringar ("utländska valutor", "valutamarknaden", "valutaspekulationer"); vederlag (i pengar eller varor), som motsvarar en växels belopp och förutsattes af remittenten ha lämnats trassenten (se Växel); i allmänhet motsvarande värde ("få valuta för"). Å. W:son M. 
<b>Valuta bekommen,</b> <i>hand.</i> och <i>jur.</i>, uttryck, som används i skuldebref och växlar som ett erkännande, att den ekonomiska förmån, på grund hvaraf det förskrifna penningbeloppet skall betalas, verkligen kommit utställaren till godo. Exempelvis har denne fått mottaga samma belopp i försträckning eller köpt varor på kredit för beloppet; genom uttrycket "valuta bekommen", den s. k. <i>valutaklausulen,</i> skall då utställaren på förhand afstå från en sådan invändning som att han lämnat papperet ifrån sig i hopp att få mottaga ifrågavarande förmån, men att denna uteblifvit. I själfva verket utesluter emellertid valutaklausulen ej från möjligheten att göra nämnda invändning, och dess betydelse är därför skäligen imaginär. C. G. Bj. 
<b>Valutaklausul.</b> Se Valuta bekommen. 
<b>Valv</b> och sammansättningar därmed. Se Hvalf. 
<b>Valvassor</b> (provens.) och Vavassor (fr. <i>vavasseur,</i> mlat. <i>vavassor,</i> af <i>vassus-vassorum,</i> vasall under vasaller), undervasall. Se Länsväsen, sp. 195. 
<b>Valvation</b> l. Evalvation, Valvationsvärde. Se Evalvera. 
<b>Valvazor,</b> Jan Vajkart, baron, slovensk författare, f. 1641, d. 1693, författade det illustrerade historisk-topografiska verket <i>Die ehre des herzogthums Krain</i> 
page_number=303, index= - Valvazor, Jan Vajkart - Valvel, Klaff, Ventil - Valverde - Walwiek, Andreas - Valvoja - Walworth - Walworth, sir William - Valvula - Valz, Jean Élie Benjamin - Walzel, Oskar Franz - Valz’ pris - Valåsen - Valö - Valör 
(4 bd i fol. 1689,omtr. 1877—79), som har grundläggande betydelse för utforskande af slovenska folkets historia, språk, sedvänjor m. m. På sitt slott Wagensberg hade V. eget tryckeri, men dog i armod. Af sina sydslaviska samtida blef han mycket firad för sitt patriotiska mecenatskap och sin genom utländska studieresor vunna lärdom. A—d J. 
<b>Valvel</b> (lat. <i>valvula</i>), Klaff, Ventil, <i>anat.</i>, en bildning, hvars funktion är att reglera strömriktningen i ett organ, t. ex. valvlerna i venerna, i lymfkärlen, i hjärtat (se d. o.). Oegentligt ha äfven andra bildningar fått namnet valvler, t. ex. slemhinnevecken i tunntarmen (<i>valvulae Kerkringii, v. conniventes</i>). J. E. J—n. 
<b>Valverde,</b> ort. Se Ferro. 
<b>Walwiek</b> [-vik], Andreas, diplomat, f. i Estland, d. 1673 eller 1674, var anställd i kansliet vid fredsunderhandlingarna i Osnabrück på 1640-talet, var guvernementssekreterare på Est- och livländska staten, adlades 1650, blef landssekreterare i Trondhjems län 1658 och deltog, befordrad till hof-, krigs- och assistensråd, som medlem af beskickningar till Ryssland 1659—61, 1662, 1663 och 1666. 
<b>Valvoja</b> ("väktaren"), en på finska språket i Helsingfors utkommande månadsskrift, uppsattes 1880, då den första på finska redigerade litterära tidskriften, "Kirjallinen Kuukauslehti" (uppsatt 1866), upphörde. V., som regelbundet utgetts sedan 1881 (profnummer dec. 1880), har varit den finskspråkiga litteraturens hufvudorgan för litterär och vetenskaplig kritik samt samhällsfrågor. I den finska språkfrågan har tidskriften anslutit sig till de fennomanska sträfvandena, medan i kyrkliga och konstitutionellt politiska frågor delvis frisinnade åsikter uttalats. Utgifvare ha, med biträde af ett stort antal andra författare, varit: J. R. Danielson (1881—84), K. G. Th. Rein (1885—87), E. G. Palmen (1887—91), O. E. Tudeer (1892—96), E. N. Setälä (1897—1905), Zach. Castren (1906—08), Helmi Setälä (1909—10), K. S. Laurila (1911—13), Zach. Castren (1914—19) och S. Päki (sedan 1920). M. G. S. 
<b>Walworth</b> [ωå'lωəth], stadsdel i London (se kartan till d. o.), s. om Thames, mellan Southwark i n. och Camberwell i s. 59.966 inv. (1901). 
<b>Walworth</b> [ωå'lωəth], sir William, i folktraditionen ryktbar lord mayor i London, d. 1385, tillhörde fiskhandlarnas gille, var lord mayor 1374 och 1381, försvarade sistnämnda år London bridge mot Wat Tyler (se d. o.) och dennes upprorsskara samt biträdde vid dråpet på upprorsledaren vid dennes möte med Rikard II vid Smithfield. W. uppsatte sedan en lifvakt af Londonborgare till konungens försvar och belönades därför med knightvärdighet och en pension. V. S—g. 
<b>Valvula,</b> lat., <i>anat.</i> Se Valvel. 
<b>Valz</b> [valṡ], Jean Élie Benjamin, fransk astronom, f. 28 maj 1787 i Nîmes, d. 22 febr. 1867, egde ett privatobservatorium i sin födelsestad och förestod 1836—61 observatoriet i Marseille. V. utgaf bl. a. flera arbeten rörande kometerna samt är i synnerhet känd som beräknare af kometbanor och för sin förklaring af orsaken till, att kometerna vid sitt närmande till solen aftaga i volym. Han ansåg detta aftagande bero på den allt tätare blifvande kometatmosfärens tryck, ett förklaringssätt, som nu är öfvergifvet. K. C. (B—d.) 
<b>Walzel</b> [va'ltsel], Oskar Franz, tysk litteraturhistoriker, f. 28 okt. 1864 i Wien, var lärjunge till Minor och Erich Schmidt, vardt 1894 docent i Wien, 1897 ord. professor i Bern och är numera bosatt i Dresden som ord. professor i tyska språket och litteraturen vid tekniska högskolan och konstakademien där. W:s mångsidiga och högst betydande vetenskapliga alstring betecknar en frontförändring inom den tyska litteraturhistorien, där han företräder den filosofiska och psykologiserande riktningen. Af hans arbeten må nämnas dels hans viktiga editioner af F. Schlegels bref till A. W. Schlegel (1890), "Goethe und die romantik" (tills. med Schüddekopf, 2 bd, 1898—99), Hayms "Die romantische schule" (3:e uppl. 1914). Scherers "Geschichte der deutschen literatur" (1918), arbeten af Goethe, Heine, Kleist, Schiller m. fl., dels originalverken <i>Strömungen der neuesten deutschen literatur</i> (1900), <i>Die wirklichkeilsfreude der neueren schweizerdichtung</i> (1908), <i>Deutsche romantik</i> (1908; 4:e uppl. i 2 bd, 1918; "Tysk romantik", 1917), <i>Hebbelprobleme</i> (1909), <i>Das Prometheussymbol von Shaftesbury zu Goethe</i> (1910), <i>Vom geistesleben des 18. und 19. jahrhunderts</i> (1911), <i>H. Ibsen</i> (1912; 2:a uppl. 1914), <i>Leben, erleben und dichten</i> (1912), <i>F. Hebbel und seine dramen</i> (1913), <i>Richard Wagner</i> (s. å.), <i>Die künstlerische form des dichtwerks</i> (1916), <i>Zukunftsaufgaben deutscher kultur</i> (s. å.), <i>Ricarda Huch</i> (s. å.) och <i>Die deutsche dichtung seit Goethes tod</i> (1919). W. har dessutom lämnat mångfaldiga vägande bidrag till tidskrifter och är utgifvare af "Untersuchungen zur neueren sprach- und literaturgeschichte" (1903 ff.). R—n B. 
<b>Valz' pris</b> (fr. <i>Prix Valz</i>), ett pris, som franska vet. akad. utdelar åt framstående astronomer (1899 åt svensken M. Nyren) och som är uppkalladt efter direktören för observatoriet i Marseille J. É. B. Valz (se d. o.). 
<b>Valåsen,</b> bruks- och landtegendom i Karlskoga socken, Värmland, Örebro län, ej långt från Valåsens station å Nora bergslags järnväg, har ett utmärkt vackert läge vid Valåns utlopp i sjön Möckeln. Vid V., som omfattar 1/4 mtl, 1,825,02 har, med ett tax.-värde af 277,600 kr. (1918), finnas masugn, sågverk och mjölkvarn. V., som 1779—1868 egdes af släkten von Hofsten och sedan af släkten Yngström, tillhör sedan 1885 Villingsbergs aktiebolag. B. S.* 
<b>Valö.</b> 1. Socken i Stockholms län, Frösåkers härad. 16,272 har. 1,805 inv. (1919). V. utgör ett pastorat i Uppsala stift, Olands och Frösåkers kontrakt. — 2. Bebodd klippö i bohuslänska skärgården, Kville socken, omkr. 1,5 km. v. om Fjällbacka. V. är omkr. 1,700 m. lång i ö. och v. samt omkr. 1,200 m. bred i n. och s. V. är lätt igenkännbar från sjösidan på sina två bergstoppar, kallade Valö sadlar. — 3. Bebodd klippö i bohuslänska skärgården, Tjärnö socken, omkr. 2 km. s. om Strömstad, ön mäter omkr. 1,5 km. i diameter. 2—3. G. Brgrn. 
<b>Valör</b> (fr. <i>valeur,</i> af lat. <i>valere,</i> gälla), värde; <i>mus.</i>, tidsvärde; <i>målark.</i>, färgernas inbördes tonstyrka. — Valörstudium, sträfvan att i målning (eller radering) återge luften och ljuset i deras växelverkan så, som ett känsligt och uppöfvadt öga iakttar dem. Under senare delen af 1800-talet 
page_number=304, index= - Valör - Valö sadlar - Vambery, Armin (Hermann) - Vamdrup - Vamlingbo - Vammafoss - Vammarn - Vammarsskans - Vampula - Vampum - Vampumgördel - Vampyr - Vampyrer (zoologi) 
var valörstudiet i hög grad dominerande i måleriet. Jfr Etsning, sp. 1006, och Målarkonsten, sp. 197. G—g N. 
<b>Valö sadlar,</b> bergstoppar. Se Valö 2. 
<b>Vambery</b> [va'mberj], Armin (Hermann), ungersk resande och orientalist, f. af judiska föräldrar 19 mars 1832 i Szerdahely (på ön Schütt i Donau i komitatet Pressburg), d. 16 sept. 1913 i Budapest, sattes först i skräddarlära, men visade därunder håg och fallenhet för språk. Sedan han under tryckande näringsbekymmer studerat i Pressburg och Wien, kom han 1854 till Konstantinopel, där han uppehöll sig som undervisare i europeiska språk i ansedda turkiska familjer, studerade orientaliska språk, anslöt sig skenbart till islam och lärde sig tala turkiska som en infödd. 1861—64 företog han som muhammedansk dervisch vidsträckta resor i Persien och Central-Asien, och hans lifliga skildringar från dessa till en del ej förut af europeer besökta trakter ha öfversatts till de flesta europeiska språk (äfven svenska och turkiska), men ha också, väl ej utan all grund, angripits som opålitliga och delvis uppdiktade. Återkommen till Ungern, blef han, efter att ha öfvergått till kalvinska läran, professor i orientaliska språk i Budapest. I slutet på 1800-talet sökte han dels som politisk skriftställare, dels med föredrag i Ungern och England skapa en stark opinion mot Rysslands framträngande i Central-Asien, Hans förnämsta arbeten äro <i>Deutsch-türkisches taschenwörterbuch</i> (1858), <i>Abuschka, tschagataisches wörterbuch</i> (1865), <i>Cagataische sprachstudien</i> (1867), <i>Uigurische sprachmonumente</i> (1870), <i>Etymologisches wörterbuch der turko-tatarischen sprachen</i> (1878), <i>Die Scheibaniade. Ein ösbegisches heldengedicht</i> (text och öfv. 1885), <i>Reise in Mittelasien</i> (1865; 2:a uppl. 1873), <i>Wanderungen und erlebnisse in Persien</i> (1867), <i>Geschichte Bocharas oder Transoxaniens</i> (2 bd, 1872), <i>Gesammelte politische schriften</i> (1873), <i>Der Islam im 19. jahrh.</i> (1875), <i>Die primitive cultur des turko-tatarischen volkes</i> (1879), <i>Der ursprung der magyaren</i> (1882), <i>Das türkenvolk</i> (1885) och <i>Coming struggle for India</i> (1885). Jfr hans själfbiogr. arbeten <i>Arm. V., his life and adventures</i> (1883; flera uppl.) och <i>Story of my struggles</i> (2 bd, 1904). H. A.* 
<b>Vamdrup,</b> dansk by, 15 km. s. v. om Kolding, tidigare gränsstation på jylländska järnvägen. 2,181 inv. (1916). 
<b>Vamlingbo,</b> socken i Gottlands län, Södra häradet. 5,362 har. 628 inv. (1919). V. bildar med Sundre ett konsistoriellt pastorat (skall framdeles bli annex till Öja) i Visby stift, Södra kontraktet. 
<b>Vammafoss,</b> norskt vattenfall i Glommen (Glaama), på gränsen mellan Skiptvets och Askims härad, Akershus' fylke. V. representerar 93,000 hkr, hvaraf 58,000 äro utbyggda (1919). K. G. G. 
<b>Vammarn.</b> Se Valdemarsvik. 
<b>Vammarsskans.</b> Se Stjärnökalfskansen. 
<b>Vampula</b> [-pola], socken i Åbo och Björneborgs län, Finland, Tyrvis domsaga, Loimijoki härad, tidigare kapell under Hvittis församling, afskildes 1900 till själfständigt pastorat af 2:a kl., Björneborgs öfre kontrakt, Åbo ärkestift. 142 kvkm. 3,061 inv. (1918), finsktalande. O. B—n. 
<b>Wampum,</b> <i>etnogr.</i>, var en hos de nordamerikanske indianerna begagnad, af musslor framställd myntsort, hvilken dock utom som mynt fick användning äfven i åtskilliga andra syften. Så t. ex. skapade man genom att sy de små musselskifvorna som prydnader på bälten ett slags bildskrift, och wampumgördlarna blefvo på detta sätt dokument rörande stammens historia eller förmedlare af viktiga budskap, som visserligen först måste tydas af på området kunniga personer. Att en viss religiös helgd omger wampumgördlarna, följer som en enkel konsekvens. Litt.: G. Catlin, "Nord-Amerikas indianer" (öfv. 1848), och H. Schurtz, "Urgeschichte der kultur" (1900). L—e. 
<b>Wampumgördel,</b> <i>etnogr.</i> Se Wampum. 
<b>Vampyr</b> (af slaviskt ursprung), enligt en särskildt i sydöstra Europa och mest hos slaviska folk gängse vidskepelse någon afliden människas spöke, som nattetid stiger ur grafven för att suga de lefvandes blod. Denna föreställning har väsentligen sin rot i den urgamla, redan t. ex. i Odyssen (sång 11) omtalade tron, att de döde törsta efter lifskraftämne, hvilket i de flesta och ursprungligaste fall anses framför allt vara blod. På grund häraf förekommer mer eller mindre likartad tro på lifskraften tärande, öfvernaturliga väsen litet hvarstädes på jorden. Detsamma säges sålunda hos vårt folk om älfvorna. Jfr Puke och Älfva. Litt.: V. Rydberg, "Medeltidens magi" (1865), R. Andree, "Ethnographische parallelen" (1878), och F. Krauss, "Slavische volkforschungen" (1908). N. E. H. 
<b>Vampyrer,</b> <i>Phylloslomatidae, zool.</i>, en familj tillhörande ordn. flädermöss, <i>Chiroptera,</i> och klassen däggdjur. Dessa flädermöss kännas lätt igen därpå, att de ha en tredje fingerled å midtfingret. Vanligen äro de ock utrustade med egendomliga, olikartade hudbihang på nosen. Ifrån de likaledes med hudbihang försedda <i>Rhinolophidae</i> (se Bladnossläktet) skiljas de bl. a. genom väl utbildade mellankäkben och genom närvaron af s. k. öronlock (<i>tragus</i>). Några få hithörande arter lefva företrädesvis af insekter, medan flertalet förtär både frukter och insekter. Till denna familj höra ock de blodsugande flädermössen; och ehuru sannolikt flera arter tillfälligtvis och jämte annan föda förtära blod, är det dock blott två arter inom denna familj, som äro verkliga "vampyrer" (se nedan). Samtliga hithörande former förekomma inom de tropiska och subtropiska delarna af Amerika. Vi kunna skilja på fyra underfamiljer. 1) <i>Mormopes</i> skilja sig från de öfriga genom saknaden af hudbihang på nosen samt därigenom, att näsborrarna mynna ut på nosspetsen. Hakan är försedd med stora, bladlika hudflikar. Denna underfamilj omfattar två släkten med tillsammans åtta arter. 2) <i>Vampyri.</i> Hos denna liksom hos de följande underfamiljerna ligga näsborrarna på nosens öfre sida. Hudbihanget på nosen 
page_number=305, index= - Vampyrer (zoologi) - Wamrime - Vamstöt - Van (preposition) - Van (Armenien) 
är synnerligen starkt utveckladt, hästskoformigt framtill, lansettlikt baktill (se fig. <i>a,</i> hufvud af <i>Phyllostoma hastatum</i>). Liksom hos de följande är hakan försedd med större eller mindre vårtor. Alla lefva af insekter; flertalet, däribland samtliga större former, förtär dessutom frukter. Hithörande flädermöss torde sålunda ej göra skäl för den benämning ("vampyrer"), som äldre naturforskare gett dem. Den största af alla amerikanska flädermöss, <i>Vampyrus spectrum,</i> lifnär sig uteslutande af frukter, medan en mindre, <i>Macrotus Waterhousii,</i> stundom tycks förgripa sig på mindre flädermöss (se Phyllostoma). 3) <i>Glossophagae</i> utmärkas genom långt utdragen nos, lång, utsträckbar tunga och smala kindtänder. De undre framtänderna äro förkrympta och falla stundom tidigt ut. Sju släkten med tillsammans omkr. tio arter bilda denna grupp. Förmedelst den långa tungan förmå dessa djur utsuga de mjuka inre delarna af frukter äfvensom att bemäktiga sig insekter ur vissa blommors långa kalkar. 4) <i>Stenodermata.</i> I motsats till de näst föregående ha hithörande former kort och bred nos. Hudbihangen på nosen äro ofta mindre utvecklade än hos de förra. Den mest groteska fysionomi, som öfver hufvud taget förekommer inom hela däggdjursklassen, utmärker en hithörande flädermus, <i>Centurio senex</i> (se fig. <i>b</i>). Yttre svans saknas, och flyghuden mellan de bakre extremiteterna är, liksom hos föregående underfamilj, svag. Kindtändernas tuggyta bildar ej en w-formig figur, utan är spetsknölig och mer eller mindre kvadratisk. Kronans yttre kant är skärande; kindtänderna ha en viss likhet med dem hos Gamla världens <i>Pteropi</i> (se Flyghundar). Medan födan hos flertalet af hithörande flädermöss (tjugu arter fördelade på nio släkten) består af frukter, lifnär sig en liten grupp, <i>Desmodonta</i> (innefattande släktena <i>Desmodus,</i> se fig. <i>c,</i> och <i>Diphylla,</i> med hvardera en art), som det tyckes, uteslutande genom att suga blod af lefvande djur. Flera drag i deras organisation förråda detta deras lefnadssätt. Sålunda äro de två öfre framtänderna mycket stora, skärande och synnerligen väl egnade att bibringa ett sår i huden (se fig. <i>d,</i> som visar fram- och hörntänder af <i>Desmodus rufus</i>). Kindtänderna ha en smal, skarpkantad krona, som torde motsvara endast ytterkanten af kindtänderna hos öfriga Stenodermata. Äfven matsmältningskanalen är mycket afvikande. Matstrupen, som är mycket trång, öppnar sig i en liten, föga markerad magsäck. Den del af magsäcken, som motsvarar den s. k. pylorus-delen (se Mage) hos andra däggdjur, är här utdragen till ett långt, tarmlikt bihang. Dessa djur suga blod af större djur och förorsaka dem ganska mycket obehag, mindre genom blodförlusten än genom den inflammation, som genom yttre omständigheter kan tillkomma (hos hästar t. ex. genom sadeltryck). Att det verkligen är en art, <i>Desmodus rufus</i> (fig. <i>c</i>), tillhörande denna grupp, som åstadkommer dylika sår, har genom Darwin blifvit ådagalagdt. Hans tjänare grep nämligen ett dylikt djur, medan det höll på att suga blod af en häst. Några svårare sår förmår dock hvarken denna eller någon annan flädermus bibringa större djur. De motsvara således endast i mycket ringa grad den föreställning myten fäst vid ordet vampyrer (se Vampyr). L—e. a b c d 
<b>Wamrime,</b> negerfolk. Se Mrima. 
<b>Vamstöt,</b> <i>bot.</i> Se Vaccinium. 
<b>Van</b> [fann], holländsk preposition. Se Von. 
<b>Van.</b> 1. Turkiskt vilajet i sydöstra Armenien, vanligen räknadt till Kurdistan, beläget vid Persiens gräns mellan vilajeten Erzerum i n. och Mosul i s. 39,300 kvkm. 379,800 inv. (beräknad folkmängd före Världskriget), hvaraf 161,000 kristna och 7,600 judar. Norra delen af vilajetet har mera karaktären af högslätt med jordbruksidkande befolkning, södra delen däremot har mera vild natur samt nomadisk eller halfnomadisk befolkning. — 2. Sjö i ofvannämnda vilajet (i forntiden kallad <i>Thospitis,</i> arab. <i>Argīsj,</i> armen. <i>Tosp</i>). 3,662 kvkm. (dubbelt så stor som Vättern), ligger v. om Urmiasjön, 1,718 m. ö. h., på den södra armeniska platån och omges af höga bergsträckor, som utgå v. och s. om Ararat och nå sin största höjd i vulkanen Sipan-dag (4,176 m.). Sjön har svagt salthaltigt vatten (2 proc.) och eger en fiskart, som utgör en väsentlig del af den närboende befolkningens föda. Den saknar nu synligt aflopp, men torde förut ha haft sådant till Tigris. — 3. Hufvudstad i nämnda vilajet, omkr. 5 km. från sjön Vans sydöstra strand, i en bördig trakt, delvis med konstgjord bevattning. Dess låga hus med platta tak äro oregelbundet grupperade vid södra foten af en kalkstensklippa, som krönes af 
page_number=306, index= - Van (Armenien) - Vana 
ett halft förfallet citadell (se fig.). Detta har dock strategisk betydelse genom sitt läge vid föreningen af två militärvägar, som därifrån utgå mot v. till Mindre Asien och mot s. till Mosul och Mesopotamien. En särskild hamn, Avantz, är belägen vid V.-sjön. Själfva staden är omgärdad af gamla murar, men utanför dessa mot ö. befinner sig förstaden Aigestan, kallad "trädgårdarna", emedan hvarje hus har sin trädgård eller vingård. Tills. med Aigestan räknade V. före Världskriget inemot 50,000 inv., hvaraf 3/5 armenier och 2/5 turkar, och hade ej obetydlig inhemsk industri, tillverkning af ylle- och bomullsväfnader, mohair och tvål. Till följd af antagonismen mellan turkar och armenier har V. lidit svårt såväl under den äldre regimen som under ungturkarnas armeniermassakrer mars 1908. Under Världskrigets andra år blef ställningen för armenierna ytterligare försvårad. Ryssarna besatte V. 19 maj 1915, men turkarna togo tillbaka det 11 aug. för att den 15 i s. m. åter utrymma denna ort. Sedermera utkämpades strider s., v. och s. ö. om Vansjön 20 jan. 18, 22, 23 och 25 aug. samt 22 dec. 1916. Ryssarna, som nu utrymt V., återtogo det 17 mars 1917 och öfverlämnade det sedermera åt armenierna, från hvilka turkarna sedan togo det 7 april 1918, men måste den 20 i s. m. åter uppge det. Med det kaos, i hvilket f. n. Mindre Asien befinner sig, är det svårt att yttra sig om det för handen varande läget. I hvarje fall är den armeniska befolkningen i högsta grad reducerad. — V. var redan under assyrisk tid hufvudstad för ett nationellt rike, och från denna tid stammar en mängd kilskriftinskriptioner. Äfven från senare tid ha flera inskrifter funnits såväl inom staden själf som i närmaste grannskapet. Mest ryktbar är en trespråkig inskription från Xerxes' tid på själfva citadellets klippa. Tätt invid "trädgårdarna" ligger <i>Toprak Kale</i> med ett gammalt eldsdyrkartempel och den s. k. "Mithridates' port" med gamla gudanamn inhuggna i klippan. Se K. F. Johansson, "De nyaste upptäckterna i Armenien" (i "Ymer", 1900). Del af Vans kalkstensklippa. 1—2. A. N—d. 3. A. N—d. L. W:son M. 
<b>Vana,</b> <i>psyk.</i>, den disposition till vissa kroppsrörelser eller själsfunktioner, som uppstår genom <i>öfning</i> (se d. o.), d. v. s. därigenom, att samma rörelse eller själsfunktion förut förekommit i individens lif och därför efteråt lättare utlöses. Darwin antar, att vanorna kunna ärfvas, och söker därigenom förklara instinkternas uppkomst, hvilket däremot står i strid med andra forskares förnekande af förvärfvade egenskapers ärftlighet (se Weismann, A.). Sannolikt beror vanan på den kroppsliga organismens (särskildt nervsystemets) "plasticitet", d. v. s. dess egenskap att kunna förändras och att sedan i viss mån präglas af den inträdda nya egenskapen, så att denna gör sig gällande vid organismens framtida verksamhet. För vanan gälla följande lagar (W. James och K. Groos): 1. När man på ett visst sätt reagerat på en gifven anledning, uppstår en disposition att vid samma eller liknande anledning åter reagera på samma sätt. Minnesreproduktionen på grund af ideassociation (se d. o.) är ett specialfall däraf. 2. Äfven utan upprepning af samma anledning kan uppstå en benägenhet att upprepa den invanda verksamheten. Särskildt gäller detta om barn, som t. ex. ofta upprepa det senast inlärda ordet och ej tröttna att entonigt fortsätta samma lek eller höra samma saga. 3. Ju flera gånger en verksamhet upprepas, desto starkare blir vanan. 4. Ju starkare vanan blir, desto mera mekaniseras verksamheten i fråga. Den verksamhet, som först fordrade medvetande och afsiktlig vilja för att rätt kunna utföras, kan sedan "gå af sig själf" omedvetet och oafsiktligt, blott den ej möter yttre eller inre hinder. Rörelserna närma sig på så sätt allt mera karaktären af reflexrörelser (se Reflex). 5. När den invanda rörelsen möter hinder, väckes uppmärksamheten, och den afsiktliga viljan bringas att ingripa. På så sätt kan ny anpassning ske och måhända en ny vana uppstå. Redan af det sagda framgår, hvilken stor betydelse vanan har för alla lefvande varelser. Människan skulle ej kunna lefva ett mänskligt lif, om icke det mera medvetna och afsiktliga själslifvet kompletterades af en under individens utveckling alltmera omfattande och bättre anpassad vaneverksamhet, som delvis tages i medvetandets tjänst, delvis fortgår bredvid det. Flertalet af de tankar vi tänka äro vanetankar (upprepningar af hvad vi förut tänkt) eller nytänkt enligt invanda tänkesätt. Äfven våra åsikter bildas till en mycket stor del på liknande vis, ofta genom inflytelser från vår omgifning eller den tidning vi läsa. Vår vilja ledes i flertalet fall af invanda motiv, och dess utförande i yttre handling sker vanligen medelst genom vana mekaniserade rörelser (vanerörelser). Allt kroppsligt yrkesarbete utföres genom sådana rörelser. I pedagogiskt hänseende är därför vanan af den största betydelse. Så väl uppfostran af andra som själfuppfostran består till största delen i utbildande af goda vanor och utrotande af dåliga, skadliga vanor (ovanor). Det sistnämnda sker säkrast genom ett tvärt afbrott och konsekvent inöfning af annan vana, hvars utlösande utesluter den förra, hvarvid man söker sitt stöd i så många och starka motiv som möjligt för det önskade handlingssättet och mot det, som man vill upphöra med. Därvid kunna t. ex. afläggande af löfte, hot om straff eller hopp om belöning användas såsom afsiktligt framkallade motiv. Äfven i etiskt hänseende äro vanorna betydelsefulla. Den sedliga karaktären måste, såsom redan 
page_number=307, index= - Vana - Wana - Vanadat - Vanadin l. Vanadium - Vanadinat - Vanadinit - Vanadinstål 
Aristoteles framhöll, stödja sig på vanans makt, och karaktärslösheten beror oftast på, att man saknar fasta vanor. I socialt och politiskt hänseende äro vanorna hos ett folk eller en samhällsklass väsentligt bestämmande för samhällsutvecklingen. De utgöra den starkaste konservativa faktorn i denna utveckling. Brytas för någon längre tid och i större utsträckning de hos ett folk förut gängse vanorna, så försvagas samhällsbanden, otrefnad och missnöje uppstå, allt ställes under debatt, och revolution får ersätta evolution. Det är bl. a. härför, som ett långvarigt krig för ett folk med allmän värnplikt verkar så samhällsupplösande. Jfr W. James, "The principles of psychology", I (1891), och K. Groos, "Das seelenleben des kindes" (1904; 3:e uppl. 1911). 
S-e. 
<b>Wana</b> [ωā'nā], dalgång och militärstation i Främre Indien, belägen i den 1901 bildade Nordvästra gränsprovinsen, 150 km. n. v. om Dera Ismail khan. Hufvudort i södra Waziristan (se d. o.). Artificiell bevattning. 1894 var W. skådeplats för ett nattligt anfall på den där kamperande indisk-afganska gränskommissionen. 
A. N-d. 
<b>Vanadat,</b> <i>kem.</i> Se Vanadin, sp. 578. 
<b>Vanadin</b> l. Vanadium (af Frejas binamn <i>Vanadis</i>), <i>kem.</i>, metalliskt grundämne, som 1801 påträffades af spanjoren del Rio i ett blymineral från Mexico. Det benämndes af del Rio <i>erythronium,</i> men förväxlades senare af honom och andra samtida kemister med krom. Vanadins egentliga upptäckare är svensken Sefström (se d. o.), som 1830 anträffade den nya metallen i järn, framställdt ur järnmalm från Taberg i Småland. Vanadins kemi utreddes först af Berzelius och senare af Roscoe (se d. o.). Vanadin ingår i flera sällsynta mineral såsom vanadinit (det nämnda blymineralet från Mexico), som är blykloridvanadat, Pb5 (Cl) (VO4)3, roscoelit (se d. o.), mottramit, blyhaltigt, basiskt kopparvanadat, carnotit (se Radioaktiva mineral och bergarter, sp. 863 A) m. fl. I små mängder har vanadin stor utbredning; det har t. ex. påvisats i vissa järnmalmer (i synnerhet sjömalm) och leror samt i bergarter, såsom basalt och trapp. I Billingen i Västergötland har man under de senaste åren upptäckt tunna lager af stenkol, hvilkas aska är i betydlig grad vanadinhaltig. Ur de naturliga råmaterialen öfvergår vanadin stundom i industriprodukter, såsom tackjärn och järnslagg, soda, pottaska o. s. v. Thomas-slagg från de stora franska stålverken vid Creuzot innehåller så mycket vanadin (1-2 proc.), att den kan användas för framställning af vanadinpreparat. I en del växter, såsom några skogsträd, sockerbetan, vinrankan, har man anträffat vanadin, och åtskilliga sjöpungars l. ascidiers (se Tunicata) blodfärgämne innehåller vanadin i betydlig mängd (sannolikt har det betydelse för syreöfverföringen såsom järnet i de högre djurens hemoglobin); i solen har dess närvaro uppvisats genom spektralanalysen. - Framställning af vanadinmetall var länge förbunden med mycket stora svårigheter, emedan de flesta reduktionsmedel blott ledde till vanadinoxidul, VO, hvilken på grund af sitt metalliknande utseende länge oriktigt ansågs vara metalliskt vanadin. Först i senare tider har Ruff lyckats framställa rent vanadin genom reduktion af vanadinseskvioxid, V2 O3, med aluminium i elektrisk ugn. Metallen är hård och liknar järn. Eg. v. 5,7; smältpunkt 1,715°, således mycket svårsmält. Den håller sig tämligen väl i luften och förhåller sig till syror ungefär som koppar. Med kväfve kan den förenas direkt till nitrider. Dess atomvikt, som tecknas V, är 51,0. - Vanadinmetall har under senare år funnit nyttig användning i stålindustrien (se Vanadinstål). - I sina föreningar uppträder vanadin med mångfaldigt växlande atomvärde, nämligen 2, 3, 4 och 5, motsvarande oxiderna VO, V2O3, VO2 och V2O5. Den viktigaste oxiden är pentoxiden, V2O5, äfven kallad vanadinsyra, ett brunt pulver, som med baser bildar salter, vanadat l. vanadinat. De normala vanadaten, som till sammansättning och kristallform motsvara fosfaten, äro färglösa eller gulhvita; men om deras lösningar surgöras med ättiksyra, bildas vackert rödgula s. k. hexavanadat, t. ex. natriumsaltet Na3HV6O17. Det viktigaste normala vanadatet är ammoniummetavanadat, NH4 . VO3, som är svårlösligt i vatten och olösligt i mättad salmiaklösning. Det har liksom vanadinföreningar i allmänhet starkt katalytisk verkan (se Katalys) på oxidationsprocesser och används därför vid färgning med anilinsvart (jfr Anilinfärger, sp. 1033). 1 d. af saltet är tillräcklig att ombilda 10,000 dlr anilin till anilinsvart vid kokning med kaliumklorat. Silfvervanadat kan af samma skäl användas i st. f. platina vid tillverkning af svafvelsyra (se d. o., sp. 806), enligt kontaktmetoden. Orsaken till vanadatens katalytiska verkningar är den lätthet, med hvilken vanadinsyra reduceras till lägre vanadinoxider, hvilka i sin ordning genom att uppta syre på nytt ge vanadinsyra. Vanadinföreningar på de lägre oxidationsstadierna utmärkas af vackra färger. Så t. ex. blir en lösning af ett vanadat i saltsyra vid inverkan af metallisk zink först blå af VCl4, därpå grön af VCl3 och till sist gredelin af VCl2. - Vanadin liknar tämligen krom, men står i kemiskt hänseende i samma ställning till fosfor som krom till svafvel (jfr Grundämnen, sp. 436). Vanadin ansluter sig i fråga om giftverkningar närmast till arsenik. Helt små doser af vanadinsyrade salter (kalium-, litium- och järnvanadinat, 4-5 mg. 3 gånger dagligen hvarannan dag) ha försökts som aptitretande och allmänt stärkande medel, särskildt vid tuberkulos. 
K. A. V-g. C. G. S. 
<b>Vanadinat,</b> <i>kem.</i> Se Vanadin, sp. 578. 
<b>Vanadinit,</b> <i>miner.</i>, en med apatiten isomorf förening, bestående af vanadinsyrad blyoxid och klorbly, som har gul eller brun, sällan röd färg. Den förekommer i njurformiga aggregat af trådig textur och därb i Kärnten, Skottland, Sibirien och Mexico samt har äfven som en sällsynthet blifvit anträffad i Bölets mangangrufvor i Västergötland. 
Ant. Sj. 
<b>Vanadinstål,</b> <i>metall.</i>, vanadinhaltigt stål. En obetydlig halt af vanadin inverkar fördelaktigt på ståls egenskaper, i det att dels sprödheten såväl i ohärdadt som härdadt tillstånd minskas, dels härdningsfältet, d. v. s. det temperaturområde, från hvilket stålet lämpligast härdas, utvidgas. Vanadinstål med en halt vanadin af i allmänhet omkr. 0,25 proc. har på grund däraf funnit användning 
page_number=308, index= - Vanadinstål - Vanadinsyra - Vanadis (mytologi) - Vanadis (fregatt) - Vanadisexpeditionen 1883—85 - Vanadislunden - Vanadium - Vanahem (Vanaland) - Vanaja - Wanamaker, John - Vanaqvisl - Vanartade barn - Vana surdis auribus canere - Van Beers - Van Bemmel - Van Bellelen, Jakob Maarten 
både som konstruktionsstål till för höga påkänningar utsatta maskindelar (hvarvid dock det höga priset, för några år sedan omkr. 80 kr. per kg., lagt hinder i vägen) och till verktygsstål. Äfven till snabbsvarfsstål sättes ofta en obetydlig halt vanadin. F. S—e. 
<b>Vanadinsyra,</b> <i>kem.</i> Se Vanadin, sp. 578. 
<b>Vanadis</b>, <i>nord. myt.</i>, namn på gudinnan Freja, emedan hon var af vanernas ätt. 
<b>Vanadis,</b> fregatt. Se Vanadisexpeditionen 1883—85. 
<b>Vanadisexpeditionen 1883—85.</b> Ångfregatten "Vanadis", af trä, färdigbyggd i Karlskrona 1862, urspr. bestyckad med 22 st. 20 cm. slätborrade framladdningskanoner, ansågs på sin tid vara svenska flottans vackraste fartyg (se fig.). Den gjorde sin första expedition 1862. 5 dec. 1883 afseglade den från Karlskrona för en världsomsegling. Chef var kommendör O. Lagerberg, sekond kapten A. F. H. Klintberg; bland löjtnanter och underlöjtnanter befunno sig prins Oskar, numera viceamiralerna V. Dyrssen och H. G. Lagercrantz och konteramiralerna H. V. M. von Krusenstierna och S. A. A. Lindman; dessutom deltogo Hj. Stolpe som etnograf samt sedermera föreståndaren för nautisk-meteorologiska byrån C. G. Fineman i expeditionen. Efter att ha anlupit Sheerness, Lissabon och Rio de Janeiro och seglat genom Magalhães' sund ankrade "Vanadis" i Valparaiso, Callao, vid Nukuhiva (Marquesasöarna), Fakarava (Tuamotu-öarna), Tahiti och 20 juni 1884 efter att för andra gången ha passerat ekvatorn vid Honolulu, där bl. a. landstigningsöfningar företogos. Därefter besöktes Jaluit (Marshallöarna), och 26 aug. kom fregatten till Yokohama, där den kvarstannade öfver en månad och hvarest den 15 sept. öfverfölls af en våldsam tyfon — barometerståndet nedgick på några timmar från 754,5 till 735,0 —, som dock ej tillfogade fartyget några allvarligare skador. Därefter besöktes Kobe, Nagasaki, Hongkong, Manila, Bangkok, Singapore, Calcutta, Colombo, Bombay, hvarefter, sedan flera orter vid Röda hafvet och Sueskanalen angjorts, färden styrdes till Alexandria, Malta och Gibraltar, där korvetten "Balder" tillstötte. Efter att ha angjort Deal anlände "Vanadis" 9 maj 1885 till Stockholm. Om de under färden gjorda, synnerligen värdefulla etnografiska samlingarna se Stolpe, K. Hj. De under jordomseglingen tagna rikhaltiga meteorologiska och hydrografiska observationerna, kronometerundersökningarna och jordmagnetiska mätningarna förvaras i Nautisk-meteorologiska byrån och ha ännu icke publicerats. Upplefvelser under expeditionen ha skildrats af S. Natt och Dag, en af deltagarna i "Jorden rundt under svensk örlogsflagg" (1887). "Vanadis" tjänstgjorde 1888—93 som kadettfartyg. Sedermera ändrades det till logementsfartyg och tjänstgör ännu i denna egenskap. L—e. C. K. S. 
<b>Vanadislunden,</b> en 9,22 har stor, i Johannes församling i Stockholm belägen park (se kartan till art. Stockholm), har bildats af mark, som för ändamålet intogs i stadsplanen för Norrmalm enl. k. br. 17 okt. 1879 och fick sitt namn 1885. Den iordningställdes i hufvudsak 1886—96 (vissa planteringsarbeten pågingo dock t. o. m. 1903). Inom parkområdet, som till största delen utgöres af ett högt berg, ligga en vattenreservoar (på höjdens krön) och Stefanskyrkan (urspr. Stefanskapellet). I parken hållas (sedan 1906) om somrarna konserter på kommunens bekostnad, och 1920 inreddes där en friluftsteater. Lhd. 
<b>Vanadium,</b> <i>kem.</i> Se Vanadin. 
<b>Vanahem</b> (Vanaland). Se Vaner. 
<b>Vanaja.</b> Se Vånå. 
<b>Wanamaker</b> [ωå'nəme͡ikə], John, nordamerikansk köpman och filantrop, f. 11 juli 1838 i Philadelphia, börjande sin bana som springpojke, blef 1856 minuthandlare i klädesbranschen och grundlade 1861 jämte N. Brown (sedermera W:s svåger) den stora klädesvarufirman Wanamaker & Brown. Han upprättade 1876 i Philadelphia ett stort varuhus, det dittills största i Förenta staterna, och 1896 ett liknande i New York. I det politiska lifvet tillhör W. republikanska partiet och var postminister i Harrisons kabinett 1889—93. Varmt religiös, var W. 1857—61 sekreterare i Kristliga föreningen af unga män i Philadelphia samt dess ordf. 1870—83 och har skänkt föreningen en mängd föreningsbyggnader i Indien, Kina, Japan och Korea. Han upprättade 1858 den presbyterianska Bethanysöndagsskolan i Philadelphia, en af de största i världen, och har alltsedan dess varit dess inspektor, har gett stora donationer till sjukhus och barnhem och sände under Världskriget 1914 två fartyg med förnödenhetsvaror till den amerikanska hjälpverksamheten i Belgien. V. S—g. 
<b>Vanaqvisl.</b> Se Tanaqvisl. 
<b>Vanartade barn.</b> Se Barnhem och Förbättringsanstalter. 
<b>Vana surdis auribus canere,</b> lat., "tala för döfva öron", citat från Livius 40. 8, 10. 
<b>Van Beers</b> [fann bērs], flamländsk skald och belgisk målare. Se Beers. 
<b>Van Bemmel</b> [vãbä'mmel]. Se Bemmel. 
<b>Van Bemmelen</b> [fann be'mmələn], Jakob Maarten, holländsk kemist, f. 1830 i Almelo, d. 1911 i Leiden, studerade i Leiden, där han blef student 
page_number=309, index= - Van Bellelen, Jakob Maarten - Van Boom, Johan - Vanbrugh, sir John - Van Buren, Martin - Wancke, Folke Torbjörn - Vancouver 
1847, och sedan 1852 i Groningen, där han var assistent vid kemiska laboratoriet till 1860; 1854 blef han filos. doktor i Leiden. I Groningen anställdes han också vid landtbruksskolan, hvilket hade afgörande betydelse för hans vetenskapliga intressen. 1864 blef han rektor vid högre borgarskolan i samma stad. Där påbörjade han "en undersökning om åkerjordens absorptionsförmåga" (afslutad och tr. först 1877—78), 1869 blef han skolrektor i Arnhem och 1874 professor i kemi i Leiden. Hans agrikulturkemiska studier ledde till undersökningar öfver kolloider (se d. o.), åt hvilka han egnade största delen af sin vetenskapliga verksamhet, som blef af grundläggande art för kolloid-kemien. V:s viktigaste arbeten äro öfversatta till ty. En sammanställning af hans dittills publicerade afh. inom kolloidkemien utgafs af Wolfg. Ostwald (1907). De förnämsta af dessa äro 10 afh. under den gemensamma titeln <i>Die absorption</i> (1897—1909). <i>Ueber die absorptionsverbindungen und das absorptionsvermögen der ackererde</i> (1888) samt ett stort antal undersökningar af jordarters sammansättning (1866—1909). V:s arbeten blefvo föga kända under hans krafts dagar. Först vid slutet af hans lefnad vunno de allmänt erkännande, hvilket framgick särskildt af den festskrift ("Gedenkboek"), som utgafs i anledning af hans 80-årsdag 1910. V. var också under lång tid (1892—1910) sekreterare vid kommissionen för Hollands geologiska undersökning, af hvilken han var medlem sedan 1887, och afgaf som sådan ett stort antal betänkanden. S. A—s. 
<b>Van Boom</b> [fann bωmm], Johan, pianist. Se Boom, J. van. 
<b>Vanbrugh</b> [vä'nbrə], sir John, engelsk arkitekt och lustspelsförfattare, f. 1666, d. 1726, fick sin uppfostran i Frankrike, kom vid 20 års ålder till London och var en tid officer. Han representerar barockstilen i yppig, men tung form. Hans förnämsta byggnadsverk är slottet <i>Blenheimhouse</i> (nära Woodstock i Oxfordshire). Bland hans öfriga verk äro slotten <i>Howard castle</i> (se Byggnadskonsten, bild å pl. XVII). <i>Seaton Delaval</i> och <i>Grimsthorpe,</i> en del af <i>hospitalet i Greenwich</i> och <i>Haymarket-teatern.</i> V:s alster karakteriseras som djärfva och kraftfulla, af mycken schvung och massverkan, men ofta smaklösa och med rå och banal detaljbildning. V. adlades 1714 och utnämndes 1715 till arkitekt vid kronans byggnader. Gladlynt och djärf humor samt outtömlig liflighet i karaktärer och handling äro utmärkande för V:s lustspel, i hvilka finare komedi och fars blandas på ett mindre fördelaktigt sätt, hvarjämte tidehvarfvets smak för anstötligheter ofta tar öfverhand. Hans bästa stycken äro <i>Relapse, or virtue in danger</i> (1697), <i>The provoked wife</i> (1698) och <i>Confederacy</i> (1705). Hans teaterstycken utgåfvos 1719 (flera uppl.). (G—g N.) 
<b>Van Buren</b> [vän biō'rin], Martin, president i Nord-Amerikas förenta stater. Se Buren. 
<b>Wancke,</b> Folke Torbjörn, idrottsfrämjare, f. 12 febr. 1854 i Edebo, Stockholms län, 1876 anställd vid Stockholms inteckningsgaranti-a.-b. och 1900—20 kamrer där, har verkat för idrottens utbredning och turistväsendets utveckling, bl. a. som led., alltsedan 1887, af Svenska turistföreningens styrelse och föreningens kassör 1887—1913. 
<b>Vancouver</b> [vänkō'və]. 1. En till Brittiska Columbia hörande ö, den största utmed Nord-Amerikas västkust, skild från Columbia i n. genom Drottning Charlottas sund, i ö. genom Johnstone- och Georgiasunden samt i s. från staten Washington genom Juan de Fuca-sundet (se kartan till art. Amerika). V. bildar den sydliga afslutningen på den storslagna fjordkust, som sträcker sig från Alaska hit ned och hvars tillkomst står i förbindelse med den starka nedisningen af kustkedjan. Ön är endast en lösryckt del af denna kustkedja, omkr. 450 km. lång och 125 km. bred. Omkr. 40,000 kvkm. (Halland, Blekinge och Småland tillsammantagna); högsta kända punkten, M. Victoria, ligger 2,280 m. ö. h. Berggrunden utgöres af granit samt skikt från trias- och kritformationen, vid randen äfven tertiära lager. Kritlagren äro stenkolsförande. Med sin stenbundna mark är endast en ringa del af V. odlingsbar, det egentliga odlingsområdet befinner sig i s. ö. Däremot har ön ypperliga naturrikedomar i sin skog och sina vattenfall. Kusterna äro fiskrika. På grund af sitt läge vid hafvet har V. ett i förhållande till breddgraden (48° 20'—51° n. br.) mildt klimat, västkusten är fuktigare än östkusten. Mineraltillgångarna äro ej obetydliga (guld, koppar m. m.); dock är det knappast mer än kol, som i afsevärda mängder brytes. Kolgrufvorna vid Nanaimo på östkusten äro emellertid mycket gifvande (i bruk sedan 1851). Den infödda befolkningen utgöres af de s. k. nutkas l. wakash (se Nordväst-indianer, sp. 1364; jfr äfven pl. Amerikanska folk 5). Då 1910 en systematisk undersökning af Canadas befolkning igångsattes, gjordes en början med nutkastammarna på V:s västkust. Mycket etnografiskt och folkloristiskt material har redan samlats, men mera återstår ännu att göra, innan en trogen bild af kulturförhållandena vunnits. I öns sydöstligaste del ligger hela Brittiska Columbias hufvudstad, Victoria, med omkr. 45,000 inv. (1918). Bästa hamnen på ön är det 3 km. v. om hufvudstaden liggande Esquimault med ett djup af 11—15 m. och en stor torrdocka. En järnväg, som löper utmed östkusten, förbinder Victoria och Esquimault med det nyssnämnda Nanaimo. — Ön upptäcktes 1592 af spanjoren Juan de Fuca. Kusten kartlades 1778 af Cook och på 1790-talet af Vancouver, efter hvilken ön uppkallats. Det första nybygget anlades 1843 vid Victoria af Hudsonbaykompaniet, som 1849 fick ön på 10 år åt sig upplåten. 1859 blef ön brittisk koloni, som 1866 förenades med Brittiska Columbia. — 2. Stad i Brittiska Columbia omedelbart n. om den tillsandade mynningen af Fraserfloden vid en djup hafsvik, som bildar en af de bästa naturliga hamnarna i världen. V. är ändpunkt för Kanadiska Stillahafsbanan och utgångspunkt för flera ångbåtslinjer till Kina, Japan och Australien. V. 
page_number=310, index= - Vancouver - Vancouver, George - Vanda - Wanda - Vandal, Louis Jules Albert - Vandaler 
grundlades 1885, härjades 1886 af en eldsvåda, som förstörde de hastigt uppförda träkåkarna, men uppfördes snart på nytt i sten och tegel och har sedan gått ovanligt raskt framåt. Befolkningen utgjorde 1891 14,000, 1901 26,000 och 1911 100,400 pers. V. har rik tillgång på elektrisk kraft och har alla förutsättningar för att bli en betydande industristad. F. n. står träindustrien främst. Säte för en katolsk ärkebiskop (sedan 1908). Ett universitet för Brittiska Columbia grundlades i V. 1915 och hade 1918—19 525 studerande. 1—2. A. N—d. 
<b>Vancouver</b> [vänkō'və], George, engelsk navigatör, f. omkr. 1758, d. 1798, följde Cook på dennes andra (1772—74) och tredje (1776—79) upptäcktsresor samt fick 1791 befälet öfver en expedition, som skulle undersöka västra kusten af Nord-Amerika i ändamål att möjligen finna en östlig väg till de stora sjöarna. Efter att ha besökt Australien och några af Oceaniens öar följde han Nord-Amerikas kust, kartläggande 1792—94 hela sträckan från 35° upp till 60° n. br. och därutöfver. Han seglade genom Juan de Fucasundet, som skiljer ön Vancouver från fastlandet, samt undersökte på Alaskas kust särskildt Cook's inlet, hvars egenskap af sund och icke, såsom man förut trodde, flod han ådagalade. Hans kartor, som utmärkas för stor noggrannhet, ha legat till grund för alla följande arbeten i samma trakter. Hans reseberättelse (3 bd, jämte ett folioband kartor och kopparstick) utgafs 1798 af hans broder. 
<b>Vanda</b> R. Br., <i>bot.</i>, växtsläkte af fam. <i>Orchidaceae,</i> underfam. <i>Monandrae,</i> med omkr. 20 arter i indomalajiska området. De läderartade eller nästan köttiga bladen sitta i 2 rader på stjälken och äro i knoppläget sammanvikta. De stora och praktfulla blommorna, hvilkas läpp har en kort och bred sporre, sitta i sidoställda klasar. <i>V. tricolor</i> från Java och <i>V. coerulea</i> från Khasia äro vanliga växthusorkideer. G. L—m. 
<b>Wanda,</b> polskt mytologiskt kvinnonamn, ett motstycke till den tjechiska Libuše, enligt legenden dotter till konung Krak. Hon skulle ha varit förlofvad med en tysk furste vid namn Rüdiger, men då denne gjorde ett fälttåg mot Krakau, skulle hon ha befriat landet från "tyskarna" och efter segern själfmant ha dränkt sig i Weichsel för att förbli sitt kyskhetslöfte trogen. Denna sägen omnämnes visserligen i Kadlubeks krönika på 1200-talet, men mindre detaljeradt än af senare krönikörer. Förmodligen uppstod sagan på grund af arkeologiska gräfningar i en kulle vid Weichsels biflod Dubnia, där hon troddes ha blifvit begrafven. Sambandet mellan denna tradition och sägner hos andra folk har påvisats af bl. a. Karlowicz ("Piękna Meluzyna i krolewna Wanda"). Rent filologiskt är W. intet annat än slav. <i>voda</i> (lat. <i>unda,</i> vatten) som en personifikation af flodgudinnan. A—d J. 
<b>Vandal</b> [vãda'l], Louis Jules Albert, fransk historiker, f. 7 juli 1853 i Paris, d. där 30 aug. 1910, var 1877—87 "auditeur" vid Conseil d'etat och efterträdde A. Sorel 1906 som professor i diplomatisk historia vid École libre des sciences politiques. Han skref bl. a. <i>En karriole a travers la Suede et la Norvege</i> (1876), <i>Louis XV et Elisabeth de Russie</i> (1882; 3:e uppl. 1896), <i>Le pacha Bonneval</i> (1885), <i>Une ambassade francaise en Orient sous Louis XV</i> (1887), behandlande markis de Villeneuves beskickning 1728—41, <i>Napoleon et Alexandre I. L'alliance russe sous le premier empire</i> (3 bd, 1891—96; 4:e uppl. 1898). V:s förnämsta verk, som två gånger belönades med stora Gobertska priset af Franska akad. och för honom öppnade dörren till denna akademi (1896), <i>L'Odyssee d'un ambassadeur. Les voyages du marquis de Nointel 1670—1680</i> (1901; rec. i "Hist. tidskr.", bd 21, 1901) och L'Avenement de Bonaparte (2 bd, 1902, 1907; öfv. till sv. af S. F. Euren: "Bonaparte och Brumaire", 1906, och "Bonaparte förste konsul", 1917). 
<b>Vandaler,</b> ett östgermanskt (se Germaner) folk, urspr. fördeladt på två stammar, asdinger (astinger) och silinger — de senare anses ha gett namn åt Schlesien (jfr d. o.). V. utgjorde under 1:a årh. e. Kr. en del af lugiernas stora folkförbund s. om Östersjön vid Weichsel och Oder, men utbredde sig efter dettas upplösning i det följande århundradet söderut och bidrogo därigenom till uppkomsten af markomannkriget (se Markomanner). Härigenom kommo de i än krigisk, än fredlig beröring med romarna och fingo af dessa boningsplatser i Dacien och sedan i Pannonien (se dessa ord), där de vunnos för arianismen (se d. o.). I början af 400-talet förenade de sig med alaner och sveber (se dessa ord) och angrepo 406 det af Stiliko (se d. o.) då på romerska legioner blottade Gallien. Frankerna (se d. o.), i egenskap af romerska foederati, sökte hindra deras öfvergång öfver Rhen, men lyckades ej, och Gallien blef nu i tre år skådeplats för de tre folkens härjningar, tills de 409 öfvergingo till Spanien och gjorde sig till herrar öfver större delen af detta land. Vid bytets fördelning tillföll nordvästra delen (Galicien) asdingerna och sveberna, sydvästra (Lusitanien) alanerna och sydligaste (Baetica) silingerna. Emellertid gjorde Väst-Roms kejsare ett försök att återvinna Spanien med tillhjälp af sina västgotiska foederati (se Västgoter), och mot dessa ledo silingerna och alanerna sådana nederlag (416—418), att de ej förmådde bevara sin själfständighet, utan underkastade sig den asdingiske konungen, som därefter förde titeln vandalernas och alanernas konung. Ansatta af sveber och romare, lämnade asdingerna omkr. 420 Galicien och bosatte sig äfven de i Syd-Spanien, som sålunda blef alla vandalers boplats och därför erhöll namnet <i>Vandalusien</i> (Andalusien). Där erhöll det vandaliska riket en utmärkt konung i Geiserik (se d. o.), en af folkvandringens väldigaste härskargestalter, och denne förde 429 sitt folk öfver till Afrika. Där bemäktigade han sig småningom alla de västromerska områdena och skaffade sig en stark sjömakt, som blef ett gissel för Medelhafsländerna och t. o. m. satte honom i stånd att 455 plundra själfva Rom. Att därvid stora konstvärden förstördes, har gett upphofvet 
page_number=311, index= - Vandaler - Vandaliska språket - Vandalism 
till uttrycket <i>vandalism.</i> Nyare forskare anse dock som öfverdrift, att vandalerna skulle ha öfverträffat andra germanfolk i råhet och att Geiserik blott var en brutal våldsman. Onekligen var han hänsynslös, men i grundläggningen af sitt rike och dess upprätthållande mot Väst- och Öst-Roms undertryckningsförsök visade han verklig statsmannabegåfning. Hvad som mest skadat hans och hans folks rykte var den hårda behandlingen af den afrikanska katolska kyrkan, men motivet var ej uteslutande vandalernas arianska fanatism, utan ock misstankar om stämplingar af den ortodoxa befolkningen för en återförening med Rom. Jordförhållandena i sitt rike ordnade Geiserik på följande sätt. I den s. k. prokonsulariska provinsen — omnejden till Kartago, rikets hufvudstad — konfiskerades all jord och uppläts åt vandalerna, hvilka sålunda blefvo samlade på <i>ett</i> område som en ständig garnison, ty endast de voro krigstjänstskyldiga. I rikets öfriga delar fick den romerska befolkningen behålla sin jord samt, ehuru som en underordnad kast, lefva efter sina gamla lagar, och för dess räkning bibehölls där den romerska förvaltningen, under det att vandalerna i sitt område styrdes genom vandaliska grefvar. Geiserik respekterade dock ej den vandalisk-germanska folkfriheten, utan styrde enväldigt efter kejserligt romerskt mönster. I hans hand bidrog nog denna maktkoncentration till rikets styrka, men i längden torde frihetens förlust ha haft en motsatt verkan genom att förslappa vandalernas nationalanda. Hvad som framför allt skadade denna var dock det heta klimatets och den urartade romerska kulturens inflytande på det nordiska barbarfolket, som i sina nya bostäder hastigt förvekligades genom yppighet och utsväfningar. Under sådana förhållanden kunde efter Geiseriks död (477) de svårigheter ej öfvervinnas, som uppstodo för hans skapelse genom vilda berberstammars (se Berber) anfall, romerska återvinningsförsök — efter Västromerska rikets undergång 476 företrädda af bysantinska kejsare — och genom efterträdarnas mellan grymma förföljelser och eftergifvenhet mot den katolska kyrkan växlande religionspolitik. Dessutom egde ingen af efterträdarna Geiseriks begåfning och vållades svårigheter med afseende på tronföljden af en ordning för denna, som Geiserik påbjöd, då han beröfvade vandalerna valrätten inom konungaätten och införde arfriket. Enligt denna ordning skulle nämligen kronan öfvergå till äldste manliga konungaättling, men i strid därmed sökte Geiseriks son och efterträdare Hunerik genom ett formligt skräckvälde skaffa sin son Hilderik tronföljden. Icke dess mindre tillföll i enlighet med Geiseriks lag kronan vid Huneriks död 484 hans brorson Guntamund och vid dennes död 496 <i>hans</i> broder Trasamund. Den sistnämnde var den mest begåfvade af Geiseriks efterträdare och sökte klokt stöd mot Bysans hos den mäktige östgotakonungen Teoderik den store (se d. o.), med hvars syster Amalafreda han förmälde sig, men han satte åter i gång förföljelserna mot den katolska kyrkan, hvilka fått hvila under företrädaren. Vid hans död 523 förde Geiseriks lag omsider på tronen Huneriks son Hilderik, då en utlefvad gubbe. Denne gynnade katolikerna, lät mörda Amalafreda och hennes östgotiska följeslagare, bröt därigenom med östgoterna och närmade sig Bysans. Genom allt detta retade han mot sig det vandaliska nationalpartiet och blef efter ett olyckligt krig mot en berbisk stam 530 afsatt till förmån för tronarfvingen Gelimer. Denna kränkning af Geiseriks tronföljdslag tog Justinianus (se d. o.) till förevändning för att bringa till utförande de bysantinska planerna på vandalrikets störtande och sände 533 sin fältherre Belisarius (se d. o.) med en här och flotta till Afrika. Som dennes sekreterare medföljde Prokopios (se d. o.), som sedan skref krigets och vandalrikets historia. Företaget underlättades af den genom Amalafredas behandling förorsakade brytningen mellan vandalerna och östgoterna, i det att dessas regentinna Amalasunta (se d. o.), Amalafredas brorsdotter, lät Belisarius begagna sig af Sicilien som operationsbas. Gelimer, ehuru personligt tapper, synes ha varit en öfverkultiverad, sentimental fantasimänniska och visade sig ej faran vuxen. Han lät bringa Hilderik om lifvet, men kunde ej organisera ett välordnadt försvar. Besegrad i två drabbningar utanför Kartago, flydde han besinningslöst till en bergfästning på berbiskt område. Där belägrades han af en bysantinsk truppafdelning och tvangs slutligen af hungersnöd att ge sig fången 534. I Konstantinopel fick han pryda Belisarius' triumftåg, men behandlades för öfrigt väl. I Belisarius' byte ingick Jerusalems tempelskatt, som Titus fört till Rom och Geiserik där bemäktigat sig (455). Vandalernas område införlifvades med bysantinska riket, och de af dem, som öfverleft nederlaget, uppgingo i Nord-Afrikas romerska eller berbiska befolkning. (Om en hypotes, att guancherna varit ättlingar af dem, se Kanarieöarna.) — Genom missförstånd har de slaviske vendernas namn på latin öfversatts med <i>vandali,</i> hvilket gett upphof till, att "Vendes konung" (lat. <i>rex vandalorum</i>) ingått i den danska och svenska konungatiteln (se härom Vender). S. B. 
<b>Vandaliska språket</b> talades af vandalerna (se d. o.). De ytterst torftiga källorna för vår kunskap om detsamma utgöras af något mera än ett halft hundratal enstaka ord — nästan uteslutande personnamn —, anträffade hos klassiska skriftställare och på de vandaliske konungarnas mynt, fr. o. m. 300-talet till ett stycke in på 500-talet, då vandaliskan utslocknade, till följd af att östromerska riket underkufvade vandalernas välde i Afrika. Dessa få ord äro emellertid tillräckliga för att otvetydigt ådagalägga, hvad man f. ö. redan på historiska grunder måste antaga, nämligen att vandaliskan tillhörde de s. k. gotiska språken (se d. o.). Från den egentliga gotiskan (öst- och västgöternas språk) skiljer den sig högst obetydligt. Så t. ex. uppträder diftongen <i>ei</i> i stället för gotiskt <i>ai,</i> såsom i kunganamnet <i>Geisarix; th</i> mellan vokaler har öfvergått till <i>d</i> och slutande <i>s</i> bortfallit efter dentala konsonanter, såsom i namnet <i>Fridubalth</i> (jfr got. <i>friþus,</i> fred, och <i>balþs,</i> tapper). Se F. Wrede, "Über die sprache der wandalen" (1886). Ad. N—n. 
<b>Vandalism</b> (af namnet på folkstammen vandaler, se d. o.), rå och hejdlös förstörelselusta, ödeläggelseraseri, som riktas mot konstverk, litteraturens skatter, vördnadsvärda minnesmärken o. d. Jfr Vandaler, sp. 584—585. 
page_number=312, index= - Vandalitia (Vandalusia) - Vandamme, Dominique Rene - Wanda von Dunajew - Vandel, Sigurd - Van den Hage - Vandenpeereboom, Jules - Wander, Karl Friedrich Wilhelm - Vanderbilt, Cornelius - Vanderheyden - Wanderjahre - Vanderkindere, Leon - Vanderlyn, John 
<b>Vandalitia</b> (Vandalusia). Se Andalusien, sp. 933—934. 
<b>Vandamme</b> [vãda'm], Dominique Rene, grefve af Hüneburg, fransk general, f. 1770 i Cassel (dep. Nord), d. där 1830, var vid revolutionens utbrott underofficer, bildade 1792 en frivillig jägarkår och avancerade genom tapperhet, militärisk begåfning och uppdrifven republikanism ganska snart till divisionsgeneral. Som sådan kommenderade han 1799 och 1800 i södra Tyskland och Holland. Efter att ha fört division under fälttåget i Österrike 1805 stod han 1806 och 1807 i Schlesien i spetsen för württembergska divisionen och förde 1809 en armekår. 1812 förde V. 8:e armekåren, vid konung Jerômes härafdelning, men hemsändes på grund af en tvist med denne. 1813 gjorde han sitt namn förhatligt genom sin grymma behandling af Hamburg, förde 1:a armekåren och blef med denna slagen och fången af ryssarna vid Kulm (30 aug.). Återkommen från Ryssland först på hösten 1814, slöt V. sig 1815 till Napoleon, fick befälet öfver 3 te armekåren och uppbar med denna det svåraste arbetet i slaget vid Ligny. Efter att en tid ha varit landsförvist slog V. sig ned i Cassel. Han var rå och rofgirig. Jfr A. du Casse, "Le general V. et sa correspondance" (1872). C. O. N. 
<b>Wanda von Dunajew</b> [-fånn-], pseudonym. Se Sacher-Masoch. 
<b>Vandel,</b> Sigurd, dansk målare, f. 1875 i Köpenhamn, studerade vid konstakademien, hos Zahrtmann i flera år samt vid akademien i Dresden, har hufvudsakligen gjort sig känd genom interiörer med figurer i en något sträf stil, men af mycken kraft: <i>Figurgrupp</i> (1905), <i>Aftoninteriör</i> (1907), <i>Interiör</i> (1913), alla i konstmuseet. G—g N. 
<b>Van den Hage</b> [fann den hāche], J., pseudonym. Se Oltmans, J. F. 
<b>Vandenpeereboom</b> [vãdenpärebåm], Jules, belgisk statsman, f. 1843 i Courtrai, invaldes 1878 i deputeradekammaren, där han häftigt bekämpade den liberala regeringen Frere-Orban, blef 1884 minister för järnvägar, post och telegraf i den klerikala ministären Malou och kvarstod på denna post i kabinetten Beernaert och Smet de Naeyer. I jan. 1899 blef han själf konseljpresident i en ministär, som redan samma år föll på ett försök att införa proportionell representation. Han drog sig då tillbaka från det politiska lifvet. L—ts. 
<b>Wander,</b> Karl Friedrich Wilhelm, tysk skriftställare, f. 1803 i Schlesien, d. 1879, blef 1827 lärare vid stadsskolan i Hirschberg, men afsattes 1850 på grund af sina frisinnade åsikter. Han författade åtskilliga pedagogiska skrifter, men är känd hufvudsakligen genom sitt stora ordspråksarbete <i>Deutsches sprichwörterlexikon</i> (5 bd, 1863—80; se därom Ordspråk). (F. V.) 
<b>Vanderbilt</b> [va'nder-], Cornelius, nordamerikansk fartygsredare, järnvägsegare, kallad "commodore" V., f. 1794 nära New York inom en fattig, från Holland härstammande familj, d. 1877, blef i ynglingaåren färjkarl och skutskeppare, hade vid 23 års ålder förvärfvat sig flera smärre segelfartyg jämte ett kapital af 9,000 doll. och vände då sin uppmärksamhet till ångbåtstrafiken samt byggde efter hand en stor mängd ångare, med förbättringar i konstruktionen. 1851 öppnade han en högst inbringande ångbåtslinje New York—Panama och sedermera linjen New York—Havre (1858) m. fl. Under inbördeskriget instängde han, med sin dyrbaraste ångare, sydstaternas fruktade pansarfartyg "Merrimac" i James-floden. När V. omkr. 1862 drog sig tillbaka från rederiföretagen, egde han 40 mill. doll. Han köpte 1862 New York—Harlem-järnbanan, 1863 Hudson-river-banan, 1864 New York—Central-banan samt slutligen Lake-shore- och Michigan-Southern-banorna. I järnvägsdriften införde V. betydande förbättringar. Vid sin död var han egare af 105 mill. doll., hvaraf 15 mill. doll. voro bortdonerade. Ett universitet i Nashville är uppkalladt efter honom. V:s framgångar förklaras delvis af hans berghälsa, ovanliga minne och stora lätthet att arbeta. — Hans son William Henry V., f. 1821, d. 1885, slog sig fram som duglig landtbrukare, blef efter faderns död president för de af denne egda järnvägarna, efter att förut ha varit deras vice president, samt gjorde äfven affärer i telegraf- och telefonlinjer, industriella företag m. m. Vid sin död, då han ansågs vara Amerikas rikaste man, egde han 200 mill. doll., af hvilka han donerade 100 mill. till allmännyttiga ändamål. 
<b>Vanderheyden</b> [fannderhe'jden], stad. Se Troy. 
<b>Wanderjahre,</b> ty., "vandringsår", en konstnärs utvecklingstid under studier i olika länder. 
<b>Vanderkindere</b> [vãdärkindä'r], Leon, belgisk historiker, f. 22 febr. 1842 i Bruxelles, d. 9 nov. 1906 i Uccle, gjorde som professor vid universitetet i Bruxelles (sedan 1872) sig bekant framför allt för sina forskningar ang. medeltidens historia. Mest bekanta af hans arbeten äro <i>Le siecle des Artevelde</i> (1879), <i>Introduction a l'histoire des institutions de la Belgique au moyen-âge</i> (1890) och <i>La formation territoriale des principautes beiges au moyen-âge</i> (1899—1902). Han utgaf 1904 en ny uppl. af Gisleberts af Mons för Tyska rikets historia betydelsefulla "Chronicon Hanoniense" och skref ett par mycket använda skolläroböcker, <i>Histoire de l'antiquite</i> och <i>Histoire contemporaine.</i> 1880—84 och 1892—94 var han led. af belgiska deputeradekammaren, till hvars vänster han hörde, och utnämndes 1900 till borgmästare i Uccle. L—ts. 
<b>Vanderlyn</b> [vä'ndəlin], John, amerikansk målare, f. 1776 i Kingston, d. 1852, studerade i Paris från 1796 och i Rom från 1805 samt återvände 1815 till Amerika. Bland hans målningar från 
page_number=313, index= - Vanderlyn, John - Van der Meer - Van der Meulen - Vandermonde, Charles August - Van der Nootska huset - Wanderslebener schloss - Vanderstraeten, Edmond - Van der Stucken, Frank - Van der Waals, Johannes Diderik - Van der Waals’ ekvation - Vandervelde, Émile 
studietiden märkas <i>Marius på Kartagos ruiner</i> och <i>Den öfvergifna Ariadne.</i> 1842 beställde kongressen en framställning af <i>Columbus landstiger i Amerika</i> för Kapitolium i Washington. V. målade äfven porträtt af <i>Washington</i> o. a. statsmän. G—g N. 
<b>Van der Meer</b> [fann dər mēr], holländska målare. Se Meer. 
<b>Van der Meulen</b> [fann dər mölen], C. Se Meulen. 
<b>Vandermonde</b> [vãdärmå'd], Charles August, fransk matematiker, f. 1735, d. 1796, var 1771—93 led. af Vet. akad. och sedan 1795 af Institutet samt förestod efter Vaucansons död (1782) det af denne inrättade Conservatoire pour les arts-et-metiers. V. sysselsatte sig med eliminationsteorien samt transformationer af enklare former. Han skref äfven om ett nytt harmonisystem, tillämpligt på dåtidens musik (1781). 
<b>Van der Nootska huset</b> [fann dər nåt-] i Stockholm vid S:t Paulsgatan n:r 21, uppfördes på 1660-talet af Thomas van der Noot, holländsk öfverste i svensk tjänst, d. 1677. Den ej synnerligt stora, 2 våningar höga byggnaden (se fig. 38 å pl. VIII till art. Stockholm) är med all säkerhet ett verk af en holländsk arkitekt. Fasaden åt gatan, som hade en numera borttagen dubbel fritrappa upp till portalen, visar samma indelning, som ses i några hus vid Skeppsbron från samma tid, i midtpartiet, som krönes af en stor segmentfronton, 4 pilastrar på en hög sockel, på sidopartierna lisener, liksom pilastrarna gående genom två våningar. Kraftiga inramningar, festoner och skulpterade figurer och emblem pryda frontonen och väggytorna. Inåt tomten sträcka sig två sidoflyglar och i midten ett utskjutande trapphus. I det inre äro några stucktak bevarade från byggnadens första tid. Sedan släkten Van der Noot utdött (1710), öfvergick huset till holländske ministern. I en tillbyggnad inreddes gudstjänstlokal för holländska församlingen, och huset gick länge under benämningen "holländska kyrkan". Huset kom sedan i Wertmüllerska släktens ego, gick genom flera händer, har inhyst tobaksfabrik och tryckeri m. m. Nu eges det af generalkonsul J. Jahnsson, som satt det i godt stånd, vidtagit åtskilliga ändringar och tillbyggnader samt utsirat dess inre rikt och smakfullt. Den stora trädgården med sina alleer af gamla träd har styckats och blifvit bebyggd. G—g N. 
<b>Wanderslebener schloss.</b> Se Gleichen. 
<b>Vanderstraeten</b> [vãdärstrāten], Edmond, belgisk musikskriftställare, f. 1826 i Oudenaarde, d. där 1895, från 1857 bosatt i Bruxelles, författade, utom en mängd smärre monografier, <i>La musique aux Pays-Bas</i> (8 bd, 1867—88). 
<b>Van der Stucken</b> [vändəsta'kn], Frank, nordamerikansk dirigent och tonsättare, f. 1858 i Fredericksburg, Texas, fick sin utbildning i Belgien, var 1881—82 teaterkapellmästare i Breslau, blef 1884 anförare för manssångföreningen Arion i New York och var 1895—1912 dirigent för symfoniorkestern i Cincinnati, där han äfven sedan 1905 leder musikfesterna, som hållas i maj hvartannat år. 1913 dirigerade han vid Wagner-jubileet i Antwerpen. Han har komponerat några operor, musik till Shaksperes "Stormen", åtskilliga kör- och orkesterverk samt pianostycken och sånger. 
<b>Van der Waals.</b> [fann dər vā'ls], Johannes Diderik, holländsk fysiker, Nobelpristagare, f. 23 nov. 1837 i Leiden, hvars universitet han tillhörde 1862—65, då han utnämndes till lärare i fysik vid högre borgarskolan i Deventer och sedan i Haag 1866. 1873 promoverades han i Leiden till filos. doktor på den berömda afh. <i>Over de continuiteit van den gas- en vloeistoftoestand</i> (öfv. till ty. af F. Roth 1881, till eng. af R. Threlfall och I. F. Adair 1888 samt till fr. af Doumer och Pomey 1894). 1877 utnämndes V. till professor i fysik vid Amsterdams nygrundade universitet, där han kvarstod till 1908, då han efterträddes af sin son med samma förnamn. Han var också sekreterare vid Vet. akad. i Amsterdam till 1912. Efter 1873 har hans hufvudsakliga arbete gått ut på att utvidga och förbättra gradualafhandlingen. Bland hans skrifter må nämnas hans afh. om de korresponderande tillstånden (1880) och <i>Theorie moleculaire d'une substance composee de deux matieres differentes</i> (1890), öfv. till ty. i Ostwalds "Zeitschrift", där han också offentliggjort <i>Thermodynamische theorie der capillarität</i> (1894). De flesta af V:s arbeten äro offentliggjorda i holländska Vet. akad:s skrifter eller i "Archives Neerlandaises". I gradualafh. visade V., att en gas och motsvarande vätskas förhållande vid olika tryck och temperaturer kunna framställas genom samma matematiska formel, hvilken kan anses som en utvidgning af den formel, som återger Gay-Lussacs lag (se Gas 1, sp. 772). Denna utomordentligt viktiga sats har på grund af sin stora betydelse för läran om materiens egenskaper belönats med Nobelpriset i fysik 1910. S. A—s. 
<b>Van der Waals' ekvation</b> [fann dər vā'ls], <i>fys.</i> Se Gas 1, sp. 772, och Van der Waals. 
<b>Vandervelde</b> [vãdärvä'ld], Émile, belgisk socialistledare, statsman och skriftställare, f. 25 jan. 1866 i Ixelles nära Bruxelles, började 1885 praktisera som advokat. Året förut hade han inträdt i belgiska arbetarpartiet och kom snart att företrädesvis egna sig åt den belgiska arbetarrörelsen, inom hvilken han blef den ledande kraften. 1894 invaldes han i deputeradekammaren, hvars socialistiska grupp stått under hans ledning. V. har tagit liflig del i sitt partis stormiga kamp för politiska reformer, särskildt för rösträttsreformens genomförande. Vid den för ändamålet igångsatta storstrejken 1902 befann han sig bland de ifrigaste agitatorerna och tog som led. af strejkkommitten i Bruxelles under storstrejken 1913 verksam del i kraftmätningen, ehuru han i det längsta sökt utöfva ett modererande inflytande och på förhand höjt varningar för strejkvapnets tillgripande. Vid krigsutbrottet 1914 ställde sig V. helt och odeladt till den nationella sakens förfogande. Redan 1911 hade han i ett tal förklarat, att han trots sitt 
page_number=314, index= - Vandervelde, Émile - Van der Vlugt, Willem - Vanderydsvattnet - Wandesford, Christopher - Van Diemens land - Van Dijck - Wandiwash - Vandra - Vandraedaskald - Vandrande blad - Vandrande jude - Vandrande juden - Vandrande lefver - Vandrande mjälte - Vandrande njure - Vandrande pinnar - Vandrande skolkök - Vandring 
medlemskap af ett internationellt parti komme att medverka till sitt lands försvar den dag det anfölls, och i enlighet därmed förenade han sig 4 aug. 1914 med öfriga belgiska partier att stödja regeringens försvarspolitik. Han åtog sig ett direkt ansvar för denna genom att mottaga ett anbud att inträda i ministären, därmed beseglande den inträdande borgfreden. Han har sedan dess tillhört regeringen, den senaste tiden som justitieminister. Som regeringsled. har han för sina nationella intressen kommit att sätta tillbaka sina internationella. När den internationella socialistiska byrån i Bruxelles 1900 upprättades för att bli en centralpunkt för den socialistiska världssammanslutningen, hade V. blifvit utsedd till dess ordf. och utförde på denna post under många år ett på socialistiskt håll högt skattadt arbete. Vid försöken att under och efter Världskriget återknyta de afbrutna förbindelserna mellan olika länders socialister visade han sig emellertid icke i stånd att öfvervinna svårigheterna härför. Af fruktan för att gynna tyska intressen ställde han sig afvisande mot planerna på en socialistkonferens i Stockholm 1917 och företog vid samma tid i stället en resa till Ryssland, där han försäkrade sig om, att detta land icke hyste några separatfredsafsikter. När Bernkonferensen i febr. 1919 kom till stånd som det första allvarliga försöket att efter Världskriget återuppta den socialistiska internationalens arbete, satte sig hans belgiska partivänner emot deltagande, hvilket föranledde honom att afsäga sig uppdraget som den internationella byråns ordf. — Som parlamentariker besitter V. synnerligen fängslande egenskaper, och han anses vara en af socialismens största vältalare. Han förenar djupgående vetenskaplig lärdom med klar och ledig framställningskonst. Han har vid sidan af sin politiska verksamhet funnit tid att vara lärare vid det nya universitetet i Bruxelles och har utvecklat flitig skriftställarverksamhet. Bland hans många arbeten märkas <i>Les associations professionnelles d'artisans et d'ouvriers en Belgique</i> (2 bd, 1891), <i>Le socialisme en Belgique</i> (1898), <i>Le collectivisme et l'evolution industrielle</i> (1900), <i>Die entwickelung zum sozialismus</i> (1902), <i>Essais sur la question agraire en Belgique</i> (1903), <i>L'exode rural et le retour aux champs</i> (s. å.), <i>Le socialisme et l'agriculture</i> (1906) och <i>La Belgique et le Congo</i> (1911). V. har flera gånger besökt Sverige, bl. a. vid antialkoholkongressen i Stockholm 1907, där han var en bland de förnämligaste utländske gästerna, samt 1917 på genomresa till och från Ryssland. L—ts. 
<b>Van der Vlugt</b> [fann dər flycht], Willem, holländsk rättslärd, f. 12 mars 1853, juris doktor 1879, utnämndes 1880 till professor i filosofi och juridisk encyklopedi vid universitetet i Leiden. Han var medlem af Andra kammaren 1902—06. Skrifter bl. a. <i>De rechtstaat volgens de leer van Rudolf Gneist</i> (1879), <i>Finland, de rechtsvraag</i> (1899; fransk öfv. 1900), till försvar af Finlands statsrättsliga ställning, och en studie öfver S. von Pufendorf. 
<b>Vanderydsvattnet,</b> insjö i norra delen af Älfsborgs län, Västergötland, mellan Bjärke och Flundre härad, 73 m. ö. h., upptar fr. ö. en liten å och afvattnas i n. genom Forsån till Lerumsån och Göta älf. Mellan V. och sjön Anten i s. ö. ligger det ödsliga Risveden, en bergig, på mossar och småsjöar rik, klent skogbeväxt trakt, och norra ändan omges af ett vidsträckt område med fruktbar åkerlera omkring det där belägna Koberg. E. A—t. 
<b>Wandesford</b> [ωå'ndisfəd], Christopher, brittisk ämbetsman, f. 24 sept. 1592, d. 3 dec. 1640, blef 1621 parlamentsledamot och var trogen vän och anhängare till sir Th. Wentworth (sedermera lord Strafford), öfvergick med denne från oppositionen till rojalistpartiet och följde 1633 som master of the rolls Wentworth till Irland, då denne som lord deputy blef öns styresman. W. efterträdde 1640 Wentworth som lord deputy, men afled kort efter sitt ämbetstillträde. V. S—g. 
<b>Van Diemens land</b> [fann dim-]. Se Tasmanien. 
<b>Van Dijck</b> [fann dejk]. Se Dyck. 
<b>Wandiwash</b> [ωāndiωā'ʃ], stad i brittisk-indiska presidentskapet Madras, distriktet North-Arcot. 5,971 inv. (1901). Se Sjuåriga kriget, sp. 746. 
<b>Vandra,</b> <i>sjöv.</i>, säges stundom om ett segel, block e. d., som löper längs ett tåg, vid hvilket det kvarhålles af en kaus, en stropp o. s. v. En kompass säges "vandra", då skifvan, till följd af nålens ringa riktkraft, gör stora och många svängningar, innan den stannar, och därigenom betydligt försvårar styrningen, synnerligast i sjögång. R. N.* 
<b>Vandraedaskald.</b> Se Hallfred Ottarsson. 
<b>Vandrande blad,</b> <i>zool.</i> Se Phasmidae, sp. 761. 
<b>Vandrande jude,</b> <i>bot.</i> Se Tradescantia, sp. 536, med fig. 
<b>Vandrande juden.</b> Se Jerusalems skomakare. 
<b>Vandrande lefver,</b> <i>med.</i> Se Lefversjukdomar, sp. 29. 
<b>Vandrande mjälte,</b> <i>anat.</i> Se Mjälten, sp. 721. 
<b>Vandrande njure,</b> <i>anat., med.</i> Se Njurar, sp. 1091, och Njursjukdomar, sp. 1092. 
<b>Vandrande pinnar,</b> <i>zool.</i> Se Phasmidae. 
<b>Vandrande skolkök.</b> Se Huslig ekonomi, sp. 1359. 
<b>Vandring.</b> 1. <i>Maskint.</i>, anordning för upptagning af lefvande motorers arbetsförmåga, utgöres af en axel, som bär ett kugghjul eller en lintrumma och i hvilken handspakar eller dragbommar äro instuckna, upptagande det mekaniska arbete, som 
page_number=315, index= - Vandring - Wandringar genom verlden och naturen - Vandringsbibliotek 
skall öfverföras. Människokraft används vid drifning af gångspel (se d. o.). Vanligast äro häst- eller oxvandringar, i hvilka dragarna anspännas vid från axeln horisontalt utgående bommar (dragbommar), medelst hvilka de under vandring i cirkelformig bana kringvrida axeln, från hvilken arbetet genom en eller flera kuggutväxlingar öfverföras till tröskverket, rensmaskinen e. d., som skall drifvas. Dessa vandringar äro <i>stående</i> eller <i>liggande.</i> De förra (fig. 1) ha en lodrät axel, och därifrån utgående ledning ligger så högt öfver marken, att dragarna kunna gå under densamma. Vid gammaldags stående vandringar är axeln lagrad nedtill i ett i marken fast anbragt spårlager och upptill i en "sax", bestående af två vågräta bjälkar, fästa vid en husvägg. Drifhjulet är försedt med en vid krans af träkuggar, som genom ett litet dref, "trillan", öfverför rörelsen till den vågräta transmissionsaxeln. Nyare konstruktioner ha oftast axeln och kuggringen af järn, den senare antingen ett kronhjul eller konisk kuggring. Hos liggande vandringar (fig. 2) hvilar utväxlingen på marken, så att dragarna gå öfver dennas axel. För att dragarna skola arbeta under minst ogynnsamma omständigheter och deras arbete så fullständigt som möjligt tillgodogöras, böra dragbommarna vara långa, af utrymmesskäl och för att axeln må få önskvärd omloppshastighet, dock ej längre än 4,5 m., men anspänningen kort och dragarna arbetande i enbet. Anspänningen bör vara fjädrande, och som säkerhetsanordning bör finnas en spärrinrättning, som frånkopplar vandringen från arbetsmaskinen, om dragarna stanna. Utväxlingen sker i regel med en eller ett par kuggväxlar, sällan med kedjeväxlar, och endast undantagsvis äro koppelstängerna ersatta af rem- eller linledning. Af det i vandringen upptagna arbetet kunna 70—95 proc. komma till godo. Ett särskildt slag af vandringar äro de amerikanska trampvandringarna, i hvilka ett instängdt djur — en häst, oxe eller t. o. m. en hund — vid sin gång sätter i rörelse ett sluttande golf af tvärlöpande lister, som med sina ändar äro fästa i ändlösa kedjor, från hvilka rörelsen öfverföres till en axel med remskifva. Då djuret stiger på golfplanet, glider detta till följd af hans tyngd nedåt-bakåt, så att djuret är tvunget att gå framåt med samma hastighet, som golfvet glider bakåt. Då dragaren sålunda ej kan stanna, förr än axeln bromsas, kunna dessa vandringar föranleda djurplågeri; och då deras konstruktion dessutom är ganska invecklad och de passa blott för smärre arbetsmängder, ha de fått blott obetydlig användning. Jfr Trampmaskiner. — 2. (Plankvandring) Plankbeläggning på en bro; underlaget för en kanonlavett (se Bäddning 1). 1. O. E. W. H. J. Dft. Fig. 2. Liggande vandring (med trästativ). 
<b>Wandringar genom verlden och naturen,</b> tidskrift, som utgafs 1853—62 på olika tider af G. Thomee och C. M. Ekbohrn och var väl illustrerad. 
<b>Vandringsbibliotek,</b> smärre boksamlingar, afsedda att från någon central institution utsändas till olika platser, i synnerhet på landsbygden, för att bereda en större eller mindre krets af bildningsintresserade tillfälle till läsning af både kunskapsgifvande och skönlitterär art. De första vandringsbiblioteken (6) i Sverige upprättades 1901, närmast efter mönster af "Statens vandrebogsamlinger" i Danmark. Medel härtill anskaffades af Föreningen för folkbibliotek och läsestugor (som sedermera uppgick i Folkbildningsförbundet) genom vädjan till enskildas offervillighet. Under de närmaste åren upprättades en mängd vandringsbibliotek på rekvisition dels af landstingen i åtskilliga län, dels af ett antal bruksbolag och industriella etablissemang, vidare af Järnvägsstyrelsen såväl för arbetspersonalen vid pågående järnvägsbyggnader som för trafikpersonalen vid s. k. öfverliggningsstationer. För armens och flottans räkning upprättades 1912 8 resp. 10 vandringsbibliotek. Enligt riksdagens beslut utgår fr. o. m. 1913 ett årligt statsunderstöd till upprättande, underhåll och kringsändning af vandringsbibliotek. Understödsbeloppet uppgår för 1920 till 7,000 kr. och har af K. M:t fördelats med 3,000 kr. till Folkbildningsförbundet, 1,000 kr., resp. 1,500 kr. till de centrala föreläsningsbyråerna i Lund och Göteborg samt 1,500 kr. till folkbiblioteket i Luleå. Hithörande boksamlingar, inneslutna i särskildt lämpade skåp eller lådor, förefinnas i olika storlekar; de s. k. större vandringsbiblioteken omfatta omkr. 60, "boklådorna" omkr. 30 och "bokpaketen" omkr. 15 band. Flertalet af dessa är upprättadt i enlighet med tryckta kataloger (vandringsbibliotek med "fast" innehåll), å andra sidan utsändas för tillfället och efter rekvirentens önskan komponerade boksamlingar (vandringsbibliotek med "rörligt" innehåll). I allmänhet utgöres innehållet af omkr. tre fjärdedelar skönlitteratur, en fjärdedel omfattar olika kunskapsområden. Dessutom finnas boksamlingar med uteslutande facklitteratur. Vandringsbiblioteken kunna för en tid af minst tre månader rekvireras till olika sammanslutningar (föreläsningsföreningar, nykterhets- och arbetarorganisationer, ungdomsföreningar, studiecirklar), till truppförband, tillfälligt förlagda arbetsstyrkor, sjukvårdsanstalter, skolor (ett afsevärdt antal boklådor och bokpaket innehålla uteslutande barn- och ungdomslitteratur) samt slutligen till redan befintliga, mindre folkbibliotek, som härigenom kunna erhålla en värdefull, om ock tillfällig förstärkning af sitt bokförråd. Till enskilda personer uthyras endast bokpaket i jordbruks- och samhällslära, upprättade med särskild hänsyn till aflägset boende småbrukare m. fl. Kostnaden för rekvirenten utgör endast hyresersättningen (per månad 2 kr. för större vandringsbibliotek, 1 kr. för boklåda, 50 öre för bokpaket); fraktutgifterna bestridas med statsmedel af vederbörande centralinstitution. Antalet vandringsbibliotek af olika 
page_number=316, index= - Vandringsbibliotek - Vandringsceller - Vandringsdufvan - Vandringsfalken - Vandringsfonder - Vandringsgräshoppor - Vandringsmuseum - Vandringsmyror - Vandringspokal - Vandringspris - Vandringsrättare - Vandringsskott - Vandringstvång - Wandsbek - Wandsworth - Van Dyck, Jakob och Antoon - Van Dyck, Ernest Marie Hubert - Vandyckkrage - Van Dyk, Philip - Van Dyke, Henry - Vandöy (Vannöy) - Vane, 1. Sir Henry 
storlekar med fast innehåll uppgår f. n. (1920) hos Folkbildningsförbundet till 190; under senaste kalenderåret skedde 226 utsändningar. — Om vandringsbibliotek i utlandet se "Social tidskr." 1901. K. Kj—g. 
<b>Vandringsceller,</b> <i>anat.</i> Se Leukocyter. De benämnas äfven fagocyter. Jfr Histologi. 
<b>Vandringsdufvan,</b> <i>zool.</i> Se Flyttdufvan. 
<b>Vandringsfalken,</b> <i>zool.</i> Se Falksläktet, sp. 1316. 
<b>Vandringsfonder.</b> Se Dekoration, sp. 44. 
<b>Vandringsgräshoppor,</b> <i>zool.</i> Se Gräshoppor, sp. 480. 
<b>Vandringsmuseum,</b> en åtminstone i angelsaxiska länder i viss mån förverkligad ide att i folkbildningens tjänst flytta samlingar af konstverk, konstslöjdalster o. d. från ort till ort för att göra dem tillgängliga för så vida kretsar af allmänheten som möjligt. Jfr Folkbildningsarbetet, sp. 738. 
<b>Vandringsmyror,</b> <i>zool.</i> Se Dorylinae, sp. 755. 
<b>Vandringspokal,</b> <i>idrottst.</i> Se Vandringspris. 
<b>Vandringspris,</b> <i>idrottst.</i>, pris, som uppställas med villkor, att de ej skola eröfras omedelbart vid första täflingstillfället. Vandringspris kunna vara antingen ständigt vandrande eller vandrande för viss period. Det ständigt vandrande priset kan aldrig öfvergå i en täflandes ego, under det att det periodiskt vandrande blir den vinnandes egendom, så snart de uppställda villkoren fyllts. Dessa kunna vara olika och afse antingen seger ett visst antal gånger med eller utan ordningsföljd eller största antalet segrar under en viss tidsperiod. I regel får vandringspriset förvaras af den vinnande från täflan till täflan. Det kan sålunda vandra från person till person eller från förening till förening, däraf namnet. Det pris, som uppställes såsom vandringspris, kan vara af hvilket slag som helst. Vanligast äro pokaler eller bålar, men äfven sköldar, standar, statyetter o. d. förekomma. Vanligen får den, som för någon tidsperiod vunnit vandringspriset, sitt namn ingraveradt på detta. Om vandringsprisen vid de moderna olympiaderna se Olympiska spelen, sp. 678. E. B—ll. 
<b>Vandringsrättare,</b> <i>landtbr.</i> Redan under 1890-talet hade några distrikt af Gäfleborgs läns hushållningssällskap anställt vandringsrättare, som under sommarhalfåret lämnade jordbrukare på olika ställen handledning och råd vid deras arbeten. 1906 upptog Norrbottens läns hushållningssällskap denna tanke och anställde med anslag af länets landsting sockenrättare, som, hvar och en inom en viss socken, skulle under vandring från gård till gård biträda med råd och anvisningar. 1907 ändrades deras namn till vandringsrättare. Andra följde exemplet, i synnerhet sedan staten 1912 börjat lämna bidrag till deras aflöning. Enl. k. kung. 1 nov. 1912 utgår bidraget med högst hälften af kostnaden och utdelas af K. M:t efter Landtbruksstyrelsens förslag. För att antagas till vandringsrättare fordras att ega flerårig jordbrukspraktik samt att ha genomgått kurs vid landtbruks- eller landtmannaskola äfvensom kurs för utbildning af kontrollassistent eller vandringsrättare. Vandringsrättare står i allmänhet under jordbrukskonsulents tillsyn. H. J. Dft. 
<b>Vandringsskott,</b> <i>bot.</i> Se Skottbyggnad, fig. 3, och Utlöpare. 
<b>Vandringstvång.</b> Se Gesäll, sp. 1078. 
<b>Wandsbek,</b> stad i Holstein, 4 km. n. ö. om Hamburg, vid järnvägen till Lübeck, eg. att räkna som en förstad till Hamburg. 31,500 inv. (1905). Trädgårdsanläggningar, bryggerier m. m. Skalden M. Claudius (se denne), kallad "Der Wandsbecker bote", bodde där i slutet af 1700-talet och blef, sedan han dött i Hamburg 1815, begrafven på kyrkogården i W. A. N—d. 
<b>Wandsworth</b> [ωå'ndṡωəth], stadsdel i sydvästra delen af London, vid Wandles förening med Thames (se kartan Londons omgifning, DE5—6 till art. London). W. blef tidigt säte för industri, som där grundades af hugenotter, hvilka flydde dit efter återkallandet af Nantesiska ediktet (1685). Af offentliga inrättningar må nämnas fängelse, hem för obotligt sjuka och 2 uppfostringsanstalter för soldatbarn (Victoria patriotic asylums). Pappersindustri, hattmakeri, tillverkning af kemikalier o. s. v. A. N—d. 
<b>Van Dyck</b> [fann dejk], Jakob och Antoon, målare. Se Dyck, van. 
<b>Van Dyck</b> [fann dejk], Ernest Marie Hubert, belgisk tenorsångare. Se Dyck, E. M. H. van. 
<b>Vandyckkrage</b> [fanndejk-], en på den store konstnären A. van Dycks tid vanlig stor krage, som ofta afbildas på dennes porträttbilder (se t. ex. Karl, sp. 1015). 
<b>Van Dyk</b> [fann dejk], Philip. Se Dyk, Ph. van. 
<b>Van Dyke</b> [vän da͡i'k], Henry, amerikansk teolog och författare, f. 1852 i Germantown, Pennsylvania, studerade i Brooklyn och Princetown, var präst i Newport 1878—82 och New York 1882—99, professor i engelsk litteratur i Princetown 1900—13, var Förenta staternas minister i Holland och Luxemburg 1913—17, hvarefter han bosatt sig i Princetown. — V. har utvecklat ett alsterrikt författarskap som kritiker, essayist och vitterlekare (<i>The reality of religion,</i> 1884, <i>The poetry of Tennyson,</i> 1889, <i>The Christ child in art,</i> 1894, <i>Ships and havens,</i> 1897, <i>The Cost word,</i> 1897, <i>Fisherman's luck,</i> 1899, <i>The blue flower,</i> 1902, <i>Le genie de l'Amerique,</i> 1909, <i>Collected poems,</i> 1911, <i>Fighting for peace,</i> 1917, m. fl.), närmast anslutande sig till Tennyson. R—n B. 
<b>Vandöy</b> (Vannöy), en 229 kvkm. stor, af fjäll och ödemarker fylld ö i Troms fylke (före 1919 Tromsö amt), Norge, är beläget mellan Ringvatsöy och Arnöy n. om Tromsö. På öns västra sida ligger fiskeläget Thorsvaag och på den östra Kvitnes, som anlöpes af ångbåt, öns högsta fjälltopp, Vanntind, är 1,060 m. hög. K. G. G. 
<b>Vane</b> [ve͡i'n]. 1. Sir Henry V., engelsk diplomat och politiker, f. 18 febr. 1589, d. 1655, tillhörde en ansedd godsegarfamilj från Kent, studerade i Oxford, slogs 1611 till riddare af Jakob I, innehade flera hofämbeten och var från 1614 led. af underhuset. Karl I använde V. i diplomatiska uppdrag i Holland 1629—30 och i Tyskland 1631, där han hos Gustaf II Adolf förgäfves sökte genom subsidieanbud utverka Pfalz' restitution åt kurfurst Fredrik, Böhmens fördrifne konung. V. 
page_number=317, index= - Vane, 1. Sir Henry - Vane, 2. Sir Henry, d. y. - Vaneförbrytare 
utsågs 1630 till rådsledamot och blef sept. 1640 statssekreterare efter Coke. Han vittnade i rättegången mot Strafford emot denne. V. åtföljde aug. 1641 konungen på hans skotska resa, afskedades 4 nov. s. å. från sina ämbeten och slöt sig därpå i parlamentet öppet till oppositionen. Parlamentet utsåg honom febr. 1642 till lordlöjtnant af Durham, och febr. 1644 insattes han i "committee of both kingdoms". Under Cromwell valdes V. 1654 ånyo till underhusledamot, men spelade ingen politisk roll. I Clarendons historia anklagas han, dock utan tillräckliga bevis, för att af personlig hämndlystnad mot Strafford ha förrådt denne och konungens sak. 
2. Sir Henry V. d. y., den föregåendes son, statsman, f. 1613, afrättad 14 juni 1662 i London, användes som ung man i diplomatiska uppdrag i Wien och Geneve, gjorde sig tidigt känd som ifrig puritan och emigrerade 1635 till Massachusetts för att där vinna fri religionsutöfning. V. utsågs mars 1636 till denna kolonis guvernör, men invecklades i kyrkliga strider, besegrades vid guvernörsvalet 1637 af J. Winthrop och återvände aug. 1637 till hemlandet, där han 1639 fick ett inbringande ämbete (som "joint treasurer of the navy"), 1640 valdes till parlamentsledamot och s. å. erhöll knightvärdighet. I politikens förgrund framträdde han, då han delgaf oppositionsledaren Pym faderns anteckningar från ett rådsmöte i maj 1640 om Straffords uttalanden där. De ansågos bevisa, att Strafford tillrådt irländska truppers användning mot England, och blefvo afgörande för dennes öde (se Wentworth, Th.). V. var äfven ifrigt verksam i rättegången mot ärkebiskop Laud, framträdde i parlamentet som ledare för independenterna, afskedades dec. 1641 från sitt skattmästarämbete vid flottan, men återfick det af parlamentet aug. 1642. Han tog 1643 ledande andel i förhandlingarna med skottarna och lyckades i förbundet (<i>Solemn league and covenant</i>) få in en formulering, som motverkade det skotska sträfvandet att i England göra den presbyterianska kyrkoformen allrådande. Efter Pyms död (dec. 1643) var V. några år framåt underhusets ledande man och samverkade som sådan förtroligt med Cromwell, t. ex. vid den stora armeomorganisationen ("the new model"). Från 1646 aftog V:s inflytande i parlamentet, där han misstroddes ej blott af presbyterianerna, utan äfven af de exalterade religiösa ytterlighetsmännen (Lilburne och hans <i>levellers</i>). V. önskade monarkiens bibehållande och sökte vid förhandlingarna med konungen i Newport 1648 verka för uppgörelse på grundvalen af biskopsämbetets bibehållande och vidgående kyrklig tolerans. Därigenom bröt han med Cromwell; han höll sig efter underhusets "rensning" i dec. 1648 ett par månader borta från dess sammanträden, deltog ej i rättegången mot Karl I och gillade ej konungens afrättning. Dock insattes han 14 febr. 1649 i det nya statsrådet och var där synnerligen verksam, särskildt i koloniala och utrikesärenden, samt för flottans utrustning mot holländarna. Med Cromwell kom det 1653 till en ny brytning, då denne ogillade V:s bill om en moderat parlamentsreform och under dennas behandling upplöste "långa parlamentet" med våld (20 april 1653). V., som alltid hållit på nationens suveränitet och parlamentets makt öfver armen, drog sig nu tillbaka till privatlifvet på sitt gods Raby och sysslade där med politiskt författarskap. Han utgaf 1655 <i>A retired man's meditations</i> och 1656 en mot armeväldet riktad skrift, <i>A healing question,</i> hvari han föreslog en ny regeringsform med ett armen öfverordnadt puritanskt parlament. Cromwell höll honom därpå sept.—dec. s. å. fängslad på ön Wight. I Richard Cromwells parlament invaldes V. (febr. 1659) och arbetade där för inskränkning af protektorns maktbefogenhet, men underskattade faran för en rojalistisk restauration. Efter Richard Cromwells abdikation blef V. den republikanska regeringens ledande man och (sept.) äfven formellt statsrådets ordförande. Förgäfves sökte han medla mellan parlamentet och armen; efter "långa parlamentets" återinsättande uteslöts han från detta (jan. 1660) och nödgades af general Monk lämna London. Efter restaurationen (febr.) undantogs V. från amnesti (juni) och insattes i Tower. Han satt okt. 1661—april 1662 fången på Scilly-öarna och författade där sin manligt frimodiga försvarsskrift för den puritanska politiken: <i>The people's case stated.</i> Återförd till London, ställdes V. 2 juni för rätta som högförrädare och dömdes till döden efter ett skickligt försvarstal, i hvilket han åberopade parlamentets suveräna makt. Karl II ansåg honom, enligt ett yttrande till Clarendon, "för farlig att få lefva" och lät afrättningen gå i fullbordan. — V. var en plikttroget flitig och skarpsynt statsman, förenande nästan mystisk entusiasm med praktisk klokhet. Religiös tolerans och parlamentets suveränitet voro hans ledande ideal. — Jfr biografier öfver V. af J. Forster (i Lardners "Cabinet encyclopaedia", IV, 1838), C. W. Upham (i "Library of american biography", IV, 1851), J. K. Hosmer (1888) och W. W. Ireland (1907). 1—2. V. S—g. 
<b>Vaneförbrytare,</b> <i>jur.</i> Bland dem, som förbrutit sig mot samhällets lagar, förefinnes en påtaglig skillnad mellan dem, hos hvilka förbrytelsen framstår som en af alldeles särskilda omständigheter (t. ex. nödläge, svår förolämpning, exceptionellt stark frestelse) betingad, enastående kriminell tilldragelse i deras lefnad utan sammanhang med deras allmänna karaktärsläggning i öfrigt, samt dem, hos hvilka kriminaliteten är ett mer eller mindre påtagligt utslag af vissa karaktärsegenskaper och böjelser, af hvilka, med eller utan påverkan af den yttre sociala omgifningen, kriminaliteten framstår som ett naturligt, i regel återkommande utslag. På denna olikhet bygger den moderna kriminologien (se d. o.), då den uppställer en skillnad mellan s. k. akut och kronisk kriminalitet resp. mellan s. k. <i>tillfällighetsförbrytare</i> och <i>vaneförbrytare.</i> Vaneförbrytarnas grupp är emellertid icke enhetlig. Inom densamma kan särskiljas dels en typ, hos hvilken kriminaliteten har sin grund 
page_number=318, index= - Vaneförbrytare - Vanellus - Vaner - Vanerörelser - Vanessa - Vanetankar - Vane-Tempest - Waney boards - Vanfrejd 
öfvervägande i själsegenskaper af degenerativ natur (slapphet och oförmåga att inordna sig under ett regelbundet lefnadssätt, särskildt stark utbildning af vissa slags begär, t. ex. alkoholbegär eller sexuella begär), <i>den degenererade förbrytaren,</i> dels en mera aktiv typ, hos hvilken kriminaliteten har sin grund i en mera målmedveten, planmässig sträfvan att på brottets väg tillskansa sig större ekonomiskt förvärf resp. behofstillfredsställelse, <i>den professionelle förbrytaren.</i> 
Icke ens i modern strafflagstiftning har emellertid en dylik olikhet i kriminalitet lagts till grund för brottslighetens behandling. Till den höggradigt degenererade förbrytaren kunna visserligen lagarna sägas ha tagit särskild hänsyn, för så vidt som de uppställt särskilda regler för fall af s. k. förminskad tillräknelighet. Till den professionella typen åter, i den mån i moderna strafflagar uppställts särskilda regler, af sedda att bekämpa vinningslystnaden som motiv för brottslig verksamhet (t. ex. genom konfiskation af det antagliga utbytet af brottslig verksamhet enligt norska strafflagen § 36, genom ådömande af ett bötesstraff <i>jämte</i> ett frihetsstraff i sådana fall, då brottet kan antas ha haft sin grund i vinningslystnad enligt vissa främmande lagar). Men i öfrigt nöja sig strafflagarna alltjämt med att beakta den kroniska kriminaliteten genom enhetliga regler, nämligen dels genom särskilda straffskärpningar för återfall i brott (se Iteration), dels genom särskilda åtgärder mot mera höggradigt farliga vaneförbrytare (se Obestämd straffdom). Åtskilliga strafflagar beakta dessutom ifrågavarande typ genom att vid vissa brott uppställa "vanemässighet" eller "yrkesmässighet" i gärningens föröfvande som förutsättning för straffs inträde eller för skärpning i detsamma. Af nu nämnda anordningar återfinnas i svensk lag egentligen endast straffskärpningar vid återfall, och äfven dessa i relativt ringa omfattning. Någon gång har ock vid vissa brott "vanemässighet" eller "yrkesmässighet" uppställts som förutsättning för straffbarhet eller för skärpning af straffet. Se t. ex. Straffl. 18: 11 samt lag om behörighet att utöfva läkarkonsten 21 sept. 1915 § 6. I några andra fall, så vid snatteri och tjufgömmeri, uppnås åtminstone till en viss grad sistnämnda resultat på annan väg; se Straffl. 20: 9 och 12. N. S—g. 
<b>Vanellus,</b> <i>zool.</i> Se Vipsläktet. 
<b>Vaner</b> (isl. <i>vanir</i>), <i>nord. myt.</i>, voro skandinaviska gudomligheter af annat ursprung än asarna. Enligt myten uppstod i tidens början krig mellan asar och vaner, som bodde i Vanahem, men fred slöts, och de gåfvo hvarandra gisslan därpå. Asarna sände Höner, och vanerna sände Njord, som blef upptagen i asarnas krets. Till vanagudarna hörde äfven Njords barn, Frej och Freja. V. äro jordens, fruktbarhetens och fruktsamhetens gudomligheter. Af namnet ha flera härledningar framställts; troligen sammanhänger det med eng. <i>wan,</i> "mörk", jordens färg. Se Brate, "Vanerna" (1914). B—e. 
<b>Vanerörelser.</b> Se Vana. 
<b>Vanessa,</b> <i>Nymphalidae, zool.</i>, släkte omfattande stora eller medelstora, vackert färgade fjärilar, som igenkännas från andra till samma familj hörande släkten på sina mer eller mindre tandade vingar. Larverna ha på ryggen 7 rader af greniga tornar; pupporna bära framtill på hufvudet två taggar, äro på öfversidan beväpnade med spetsiga knölar och ofta på ryggsidan prydda med guld- eller silfverglänsande fläckar. De äro upphängda vid bakändan, med hufvudet nedåt. I Sverige finnas 7 arter: vinbärsfuxen (<i>V. C-album</i>), nässelfjärilen (<i>V. urticae</i>), körsbärsfuxen (<i>V. polychloros</i>), påfågelögat l. jungfrun (<i>V. io;</i> se bild af denna å 1:a illustrationssidan till art. Fjärilar), sorgmanteln (<i>V. antiopa</i>), amiralen (<i>V. atalanta</i>) och tistelfjärilen (<i>V. cardui</i>). I. T—dh. 
<b>Vanetankar.</b> Se Vana. 
<b>Vane-Tempest</b> [ve͡in te'mpist]. Se Stewart 2 och 3, sp. 1319—20. 
<b>Waney boards</b> [ωe͡i'ni bå'əds], eng., <i>träv.</i> Se Bräder, sp. 407. 
<b>Vanfrejd,</b> <i>jur.</i>, den minskning i ära med däraf följande minskning i medborgerliga rättigheter och förmåner, hvilken är förbunden med begåendet af nesliga förbrytelser (jfr Infami). Före tillkomsten af 1864 års strafflag var det ofta svårt att säga, om ett brott medförde denna påföljd eller ej. Prästerskapet, hvilket det ålåg att i prästbetygen meddela uppgifter om personers frejd, följde därvid utan vidare de förteckningar, som lämnades detsamma af domstolarna på personer, hvilka begått sådant brott, att de ej fingo utan enskild skrift begå Herrens nattvard. På detta sätt fick emellertid vanfrejdsbegreppet en mycket stor utsträckning. Snatteri, dråp af vållande, lägersmål o. s. v. medförde nämligen vanfrejdsanteckning i prästbetyget; och sedan en sådan anteckning en gång kommit dit, kvarstod den allt framgent, så att den ifrågavarande personen aldrig mer kunde få rent prästbetyg. Sedan emellertid 1864 års Strafflag för alla de brott, som ansetts vara af neslig beskaffenhet, stadgat ådömandet af en särskild påföljd, benämnd "förlust af medborgerligt förtroende" (se Medborgerligt förtroende), om hvilken det i lagen hette, att den därtill dömde skulle, under den tid påföljden omfattade, vara "såsom vanfrejdad ansedd", föreskrefs genom k. förordn. 20 jan. 1865, att i de fall, då det ålåg prästerskapet att meddela betyg om personers frejd, därmed allena skulle förstås intyg, huruvida den ifrågavarande personen vid den tid, då frejdbetyget meddelades, vore förlustig medborgerligt förtroende. I lagen 20 juni 1890 ang. ändringar i Strafflagen uteslöt man ur stadgandet om förlust af medborgerligt förtroende de ord, genom hvilka den, som dömdes till denna påföljd, förklarades skola vara "såsom vanfrejdad ansedd". Detta för att undanröja hvarje tillstymmelse till stöd för den uppfattningen, att påföljden förlust af medborgerligt förtroende, liksom det gamla ärelöshetsstraffet, afsåg att stämpla den dömde som i allo ovärdig sina medmänniskors aktning. Någon ändring i sak kunde emellertid så mycket mindre anses ha egt rum genom denna uteslutning, som lagen fortfarande stadgade, att den, som var dömd till ifrågavarande påföljd, skulle, så länge han var underkastad påföljden, vara "utestängd från alla sådana rättigheter och förmåner, för hvilkas tillgodonjutande god frejd 
page_number=319, index= - Vanfrejd - Vanför - Vanföreanstalter - Vanförebyrån - Vanförerörelsen - Vanförevård - 1. Föreningen för bistånd åt vanföra i Göteborg 
erfordras". Genom lagändring 24 maj 1918 har emellertid ändring häri skett. Alla bestämmelser om "god frejd" som förutsättning för vissa rättigheter eller förmåners åtnjutande ha därvid försvunnit ur den svenska rätten. I Strafflagen anges numera direkt, hvilken förlust af befogenheter ifrågavarande påföljd innefattar, hvarjämte genom uttryckligt stadgande i vissa särskilda författningar vissa ytterligare rättsförluster knutits till ådömandet af en dylik påföljd. I samband därmed har jämväl den förutvarande benämningen å ifrågavarande påföljd uteslutits ur lagen. Och på de ställen, hvarest hänvisningar till densamma göras, betecknas den numera blott som "påföljd enligt 2 kap. 19 § strafflagen". J. H—r. (N. S—g.) 
<b>Vanför,</b> med defekt, deformitet eller funktionsrubbning i stödje- och rörelseorganen behäftad person. Språkligt motsatsen till "för" (t. ex. i vapenför) bör termen ej, såsom ännu stundom sker, få den vidsträcktare betydelsen af i ett eller annat afseende defekt person, innefattande således äfven andra abnorma (blinda, döfstumma, sinnesslöa etc.). Jfr Vanföreanstalter och Vanförevård. P. Hgld. 
<b>Vanföreanstalter,</b> anstalter, i hvilka åt vanföra meddelas ortopedisk behandling (afseende att så långt görligt nedbringa den kroppsliga invaliditeten), uppfostran, skolbildning samt utbildning i yrke, lämpadt efter den vanföres fel och individuella egenskaper, allt åsyftande att så långt möjligt göra den vanföre arbetsför och själfförsörjande. Se vidare Vanförevård. P. Hgld. 
<b>Vanförebyrån,</b> allmänt använd förkortning på Svenska vanföreanstalternas centralkommittes (sign. S. V. C. K.) expedition i Stockholm. Jfr Vanförevård. P. Hgld. 
<b>Vanförerörelsen.</b> Se Vanföreanstalter och Vanförevård. 
<b>Vanförevård,</b> vård och yrkesutbildning af sådana vanföra (se d. o.), hvilkas vanförhet är af den art och grad, att densamma i växelverkan med individens öfriga individuella egenskaper och sociala ställning vållar sådana svårigheter i lifvet, att ett särskildt omhändertagande från det allmännas sida är nödvändigt. Från att tidigare ha varit af mera individuell och rent filantropisk karaktär har vanförevården på de sista årtiondena i Sverige liksom i andra länder öfvergått till att vara en samhällsangelägenhet af största vikt, och de föreningar och deras anstalter, som i Sverige egna sig åt vanföras bistånd, äro numera rikt understödda af stat, landsting och kommuner. Ej blott i individens, utan äfven i samhällets intresse bör den vanföres invaliditet nedbringas i största möjliga utsträckning, hvilket genom ortopediens (se d. o.) utveckling på senare årtiondena numera låter sig göra i mycket större utsträckning, än tidigare var möjligt, hvarjämte den vanföre genom socialt omhändertagande och yrkesutbildning bör göras rustad att så vidt möjligt reda sig själf eller åtminstone bidraga till sin försörjning. Samhällets sociala lagstiftning, som medfört stora utgifter för försäkring mot olika slag af invaliditet, kräfver effektivaste möjliga behandling af vanförheten liksom utbildning af de vanföre, för att kostnaderna ej skola bli större än nödigt. Det arbetas nu med ifver på att få till stånd en hela landet omfattande, samhällelig, organiserad vanförevård. Vanförevården är sålunda numera en organiserad sektion af samhällets månghöfdade sociala verksamhet för att bistå mindre lyckligt situerade samhällsmedlemmar och arbetar med för sin uppgift utbildade metoder i specialanstalter, vanföreanstalter. Verklig vanförevård i härofvan angifna mening är af jämförelsevis sent datum; dess uppkomst kan räknas från 1832, då af Nepomuk von Kurz i München grundlades den första anstalt för vanföra, som sökte genom speciellt för den vanföre anordnad yrkesutbildning nedbringa den sociala invaliditeten och göra den vanföre till själfförsörjare. Efter mönster från denna anstalt uppkommo efter hand yrkesskolor för vanföra i alla länder. Under de första årtiondena af vanförevårdens utveckling var ej den ortopediska behandlingen af de vanföres deformiteter och funktionsrubbningar direkt ansluten till yrkesskolorna, och den ingick ej som särskildt betonad hufvuddel af vanföreutbildning. Detta skedde först 1872, då i Danmark af prästen och filantropen Hans Knudsen (f. 1813, d. 1886) grundlades den sedermera världsberömda anstalten för vanföra i Köpenhamn. I denna tillmättes för första gången central betydelse och plats åt den ortopediska behandlingen, d. v. s. nedbringandet till det minsta möjliga af den kroppsliga invaliditeten, innan det egentliga sociala och pedagogiska utbildningsarbetet vidtar. Den följande utvecklingsperioden af vanförevården karakteriseras af det intima samarbetet mellan den ortopediska behandlingen och yrkesutbildningen af vanföra, och särskildt på grund af ortopediens raska utveckling har vanförevården blifvit vida effektivare och tillvunnit sig det allmännas intresse och bistånd på ett helt annat sätt än tillförene. 
I <i>Sverige</i> handhas vanförevården af enskilda föreningar för bistånd åt vanföra, och vanförevårdens nuv. ställning där framgår af nedanstående uppgifter om de organisationer och anstalter, som handha vård och utbildning af vanföra. Vanförevården är f. n. i en glädjande rask utveckling, och i maj 1920 har slutförts en utredning af särskildt sakkunniga, afseende att framlägga program för den närmaste tidens utveckling af vanförevården. Trots sista årens rika utveckling visa sig nämligen resurserna alltför otillräckliga. Detta beror ej på någon påtaglig ökning af antalet vanföra, utan därpå, att man alltmera börjar värdera och nyttja förefintliga resurser samt därpå, att statens organ för invalidpensionering (K. Pensionsstyrelsen) i stor utsträckning låtit pensionssökande genomgå behandling och utbildning å vanföreanstalterna. Antalet vanföra i vanförevårdens mening i vårt land är ej kändt, men kan uppskattas till några tusen personer. De mest trängande önskemålen anses af ofvannämnda sakkunniga vara ökadt antal vanföreanstalter, förslagsvis 6, någorlunda jämnt spridda i landet och hvar och en centralpunkt för vanförevårdsarbetet i hvart och ett af sex vanförevårdsdistrikt. 
1. Föreningen för bistånd åt vanföra i Göteborg, som har vanföreanstalt i Göteborg, stiftades i mars 1885, och en arbetsskola öppnades på hösten s. å., 
page_number=320, index= - Vanförevård - 1. Föreningen för bistånd åt vanföra i Göteborg - 2. Föreningen för bistånd åt vanföra i Skåne - 3. Föreningen för bistånd åt lytta och vanföra i Stockholm - 4. Föreningen för bistånd åt vanföra i Norrland och Dalarna - 5. Svenska vanföreanstalternas centralkommitte (S. V. C. K.) - Vanförhet - Vang - Wang - Wanganui - Wangarawa - Wangelin, Berndt Kristian 
polyklinik 1890 och klinik 1902. I anstalten finnas platser för 56 patienter å kliniken, 56 elever i elevhemmet och 80 elever i yrkesskolan; dess annex, det s. k. skol- och uppfostringshemmet, har plats för 30 barn. Föreningens tillgångar utöfver skulderna vid 1918 års slut utgjorde 898,667:28 kr., inkomsterna voro s. å. 392,746:44 kr., utgifterna 391,479:64 kr. — 2. Föreningen för bistånd åt vanföra i Skåne, med vanföreanstalt i Hälsingborg, stiftades 1887; arbetsskola öppnades s. å.; poliklinik och klinik 1913. I anstalten finnas platser för 54 patienter å kliniken och 68 elever i elevhemmet; annexet, skol- och uppfostringshemmet, har plats för 40 barn. Föreningens tillgångar utöfver skulderna utgjorde vid 1918 års slut 373,507 kr., inkomsterna voro s. å. 202,930 kr. och utgifterna 248,109 kr. — 3. Föreningen för bistånd åt lytta och vanföra i Stockholm, med vanföreanstalt i Stockholm, stiftades 1891, arbetsskola öppnades 1892, poliklinik och klinik 1912. I anstalten finnas platser för 53 patienter å kliniken och 89 elever i elevhemmet; annexet, skol- och uppfostringshemmet, har plats för 40 barn. Föreningens tillgångar utöfver skulderna utgjorde vid 1918 års slut 1,226,837 kr., inkomsterna voro s. å. 255,235 kr. och utgifterna 357,985 kr. Under samma styrelses förvaltning står Harriet Philipsons (f. Fränckel) stiftelse för anskaffning af ortopediska bandage åt vanföra. Stiftelsens tillgångar 1920 voro 125,000 kr. — 4. Föreningen för bistånd åt vanföra i Norrland och Dalarna, med tillämnad vanföreanstalt i Sundsvall, som dock på grund af kristiden ännu icke kunnat komma till stånd, stiftades 1915. Föreningens tillgångar utgjorde vid 1918 års slut 123,939 kr. — 5. Svenska vanföreanstalternas centralkommitte (S. V. C. K.), stiftad 1911, utgör ett ständigt utskott för de tre vanföreföreningarna i Stockholm, Göteborg och Hälsingborg. Kommitten består af fem representanter för hvardera af dessa föreningar, hvarjämte innehafvaren af Ekmanska professuren i ortopedi vid Karolinska institutet i denna sin egenskap däri eger säte. S. V. C. K:s uppgift är att söka bidraga till ordnandet af en god vanförevård öfver hela landet, men den bedrifver vid sidan af sin hufvudsakliga uppgift äfven en tämligen omfattande understödsverksamhet. Dess styrelse har säte i Stockholm, där en expeditionsbyrå upprättats, från hvilken alla upplysningar rörande vanförefrågor kunna erhållas. Centralkommittens tillgångar, utgörande dels donationer och tillfälliga gåfvor, dels bidrag från den s. k. barnförlamningsföreningen, som 1912—14 anordnade insamling till bistånd åt efter de svåra barnförlamningsepidemierna vanföra, utgjorde vid 1918 års slut 649,771 kr. Förutom dessa föreningar och anstalter, hvilka uteslutande egnat sig åt vanföras vård, har tidigare Gymnastiskt-ortopediska institutet (se d. o.) spelat någon roll för vanföras behandling, hvarjämte Eugeniahemmet (se d. o.), som urspr. grundlagts som ett barnhem för kroniskt sjuka barn, med tiden kommit att allt mera bli en anstalt för vanföra barn. I vanförevården äro således nedlagda afsevärda kapital, som af enskilda donerats till dessa föreningar. Därtill kommer, att staten med hittills sammanlagdt 344,500 kr. bidragit till uppförandet och utvidgningen af vanföreanstalternas byggnader, hvarjämte statsbidrag årligen beviljats af riksdagen till vanföreanstalternas drift, i 1920 års riksstat upptagna till 625,400 kr. Till driftkostnaderna bidraga äfven samtliga landsting samt städer, som ej i landsting deltaga, med årliga anslag, för 1918 223,419:75 kr. För inspektion af de rikt statsunderstödda vanföreanstalterna förordnar K. M:t årligen en inspektör, hittills alltid en vanförevården närstående läkare. P. Hgld. 
<b>Vanförhet,</b> defekt, deformitet eller funktionsrubbning i stödje- och rörelseorganen, kan förorsakas af medfödd missbildning, af olycksfall eller af sjukdomar. De viktigaste sjukdomar, som kunna leda till bestående vanförhet, äro vissa ben- och ledgångssjukdomar (tuberkulos, engelska sjukan m. fl.) samt sjukdomar i nervsystemet (barnförlamning m. fl.). Jfr Vanför. P. Hgld. 
<b>Vang.</b> 1. Härad och pastorat i Hedmark fylke (före 1919 Hedemarkens amt), strax ö. om Hamar, Norge, 314,87 kvkm. med 7,564 inv. (1918). Jordbruksdistrikt. — 2. Härad och pastorat i Opland fylke (före 1919 Kristians amt) öfverst i Valdres, Norge. 1,606,45 kvkm. med 1,778 inv. (1918). Boskapsskötsel. 1 o. 2. K. G. G. 
<b>Wang,</b> rangklass. Se Mongoliet, sp. 911. 
<b>Wanganui,</b> hamnstad på sydvästra kusten af Nya Zeelands nordö, belägen vid mynningen af Wanganui river. 19,517 inv. (1916). W. grundlades 1842 i ett jordbruksdistrikt samt exporterar spannmål, ull, kött och mejeriprodukter. A. N—d. 
<b>Wangarawa,</b> en negerstam. Se Mandenga. 
<b>Wangelin,</b> Berndt Kristian, diplomat och krigare, af mecklenburgsk familj (födelse- och dödsår ej kända), var öfverste i svensk tjänst för ett värfvadt dragonregemente och 1672—74 därjämte envoye vid brandenburgska hofvet. Som sådan åtföljde han under holländska kriget kurfursten Fredrik Vilhelm i hans fälttåg mot fransmännen vid Rhen under dessa år samt medverkade vid fredsfördraget mellan Frankrike och Brandenburg i Vossem (juni 1673), hvarigenom kurfursten för en tid utträdde ur förbundet med Holland. Sedan Fredrik Vilhelm på nytt brutit med Frankrike, sökte W., ehuru fruktlöst, återigen förmå honom till fred, och när af denna anledning spänningen mellan Sverige och Brandenburg under sommaren 1674 blef allt starkare, hemkallades W. från Berlin i nov. s. å. W. deltog sedan i svenska armens inryckning i Brandenburg 1675. När svenskarna i juni s. å. besatte Havellinjen, förlades W. med sitt dragonregemente i Rathenow. Där blef han 15 juni öfverrumplad och tillfångatagen af brandenburgarna. Denna händelse blef signalen till svenska armens reträtt, hvarunder bl. a. striden vid Fehrbellin utkämpades. Utväxlad efter ett par månader, kallades W. till Sverige för att stå till svars, men frikändes. Då Sveriges läge under det följande kriget med Brandenburg och Danmark snart började arta sig betänkligt, beslöt Karl XI 1676 att känna sig för hos kurfursten ang. en separatfred. Instruktion och fullmakt utfärdades för den svenske 
page_number=321, index= - Wangelin, Berndt Kristian - Wangeroog l. Wangeroge - Vangerow, Karl Adolf von - Wang-hai - Vangioner - Wang-ken - Vangsmjösen - Vangsnes (Vangsnäs) - Vangstycke - Vangueria - Van Hise, Charles Richard - Vanhove, Charlotte - Vanhäfd 
öfverbefälhafvaren i Pommern O. V. von Königsmarck, hvarjämte W. anvisades honom som lämplig mellanhand vid underhandlingen. Dessa handlingar anförtroddes åt W. vid hans återresa till Pommern i juni 1676. W. blef emellertid på vägen uppbringad af ett brandenburgskt örlogsfartyg. Sina papper lyckades han dock kasta i hafvet; men detta hade å andra sidan till följd, att han ej kunde legitimera sig som underhandlare, och uppslaget blef obegagnadt. Tyska historiker ha merendels antagit, att W:s uppgifter i denna sak voro ett påhitt, afsedt att förbättra hans ställning, men det riktiga förhållandet är numera konstateradt. Efter en tid utväxlades W. på vissa villkor, och då kurfursten efteråt fordrade, att han skulle återgå i fångenskapen, afböjdes detta af Karl XI. Vid frigifningen, på nyåret 1677, hade W. från brandenburgsk sida mottagit antydningar om, att kurfursten nu vore benägen till en förlikning med Sverige, men denna gång förhöll sig den svenska regeringen afvisande. — På hösten 1678 deltog W. i fältmarskalken H. Horns marsch från Livland mot kurfurstliga Preussen och gjorde därvid generalmajors tjänst. Vid kurfurstens annalkande var han en af de generaler, som i krigsrådet uttalade sig för att upptaga striden med fienden. 1679 utnämndes han till generalmajor. S. å. var han en tid svenskt sändebud i Holstein. Litt.: R. Brode, "Ein schwedischer oberst auf der festung Peiz" (i "Märkische forschungen", XX, 1887), E. Müsebeck, "Die feldzüge des Grossen kurfursten in Pommern 1675—1677" (i "Baltische studien", 1897), N. Wimarson, "Sveriges krig i Tyskland 1675—1679", I—III (1897—1912) samt "Die zweite brandenburgische gefangenschaft des obersten Wangelin und die frage wegen eines separatfriedens zwischen Schweden und Brandenburg 1676—1677" (i "Forschungen zur brandenburgischen und preussischen geschichte", XV, 1902). N. W—n. 
<b>Wangeroog</b> [-råg] l. Wangeroge, en till oldenburgska amtet Jever hörande ö i Nordsjön, n. v. om Jadevikens mynning, 11 km. från kusten. Ön är 5 km. lång, mycket smal och har en fast, långsluttande, sandig strand, i hög grad tjänlig som badstrand. W. är ock sedan 1819 en mycket besökt hafsbadanstalt. Fyrtorn. Den bofasta befolkningen, som ej mycket öfverstiger 300 pers., talar en nyfrisisk dialekt. Jfr Frisiska språket. A. N—d. 
<b>Vangerow</b> [va'ngerå], Karl Adolf von, tysk rättslärd, f. 5 juni 1808 i Schiffelbach (Kurhessen), d. 11 okt. 1870 i Heidelberg, blef 1830 docent, 1833 e. o. och 1837 ord. professor, allt i Marburg, hvarifrån han 1840 öfvergick till universitetet i Heidelberg, där han med stor berömmelse verkade till sin död. Hans mest kända verk är <i>Leitfaden für pandekten-vorlesungen</i> (1839—46, senare uppl. under titeln "Lehrbuch der pandekten", 7:e uppl. 1863, omtryckt 1875). (C. G. Bj.) 
<b>Wang-hai,</b> kin., "Gula hafvet". Se Kinesiska hafvet. 
<b>Vangioner,</b> germansk stam, som kämpade i Ariovistus' här och som under romerska kejsartiden var bosatt på vänstra Rhenstranden kring Worms, i äldre tider <i>Borbetomagus,</i> under kejsartiden <i>Gormetia</i> och <i>Civitas Vangionum.</i> J. C. 
<b>Wang-ken.</b> Se Korea, sp. 1032. 
<b>Vangsmjösen,</b> en långsträckt sjö, 17,3 kvkm., i Vangs pastorat i Valdres, Norge. V., som ligger på en höjd af 670 m. ö. h., har sitt aflopp genom Begnaelven. Den är omgifven af höga och dystra, skogfattiga fjäll. Utmed sjön leder en storartad väganläggning, delvis under tak till skydd mot stenras. K. G. G. 
<b>Vangsnes</b> (Vangsnäs). Se Balestrand. 
<b>Vangstycke</b> (ty. <i>wange,</i> fr. <i>limon, courbe rampante</i>), <i>bygnk.</i>, sidostycke af trä, sten m. m. för infällning och uppbärning af stegen i en trappa, där murstöd saknas. Vangstyckena, som på den ena sidan eller på båda sidorna omsluta och begränsa trappans lopp, kunna vara raka eller böjda, understödda eller fritt liggande; deras form bestämmes af trappans plan och stigning. C. G—m. 
<b>Vangueria</b> Juss., <i>bot.</i>, ett till fam. <i>Rubiaceae,</i> underfam. <i>Coffeoideae,</i> hörande släkte af ofta torniga små träd eller buskar, hvars arter till största delen växa i tropiska Afrika. <i>V. edulis,</i> inhemsk i öfre Nilområdet och på Madagaskar, odlas i Afrika, Ostindien och Kina för sina välsmakande frukter. G. L—m. 
<b>Van Hise</b> [vän ha͡i's], Charles Richard, amerikansk geolog, f. 29 maj 1857 i Fulton, Wisconsin, d. 1918, blef 1886 professor i geologi och 1903 president för University of Wisconsin i Madison. I staten Wisconsins geol. undersökning hade V. inträdt 1881, och 1883 inträdde han i Förenta staternas geol. undersökning, där han arbetade vid sidan om sitt universitetsarbete och 1900 fick ledningen af den afdelning, som arbetar med de arkeiska och metamorfiska bergarterna, åt hvilka han egnade största delen ai sin verksamhet och på hvilkas område han får anses som en af de främsta auktoriteterna. Hans hufvudarbete är <i>A treatise on metamorphism</i> (i U. S. Geol. survey, "Monograph 47", 1904). V. var led. af sv. Vet. akad. (1905) och korresp. medlem af Geol. fören. i Stockholm (1911). K. A. G. 
<b>Vanhove</b> [-håve], Charlotte. Se Talma. 
<b>Vanhäfd</b> af jordegendom betecknar, att denna brukas så, att dess afkastningsförmåga starkt nedgår, vare sig därigenom, att jorden utsuges genom försummande af dess gödsling, eller därigenom, att bearbetning och renhållning från ogräs eftersättas, vanligen båda dessa brister i förening. Till vanhäfden räknas ock, att jordegendomens hus få förfalla. Jordegarens eget intresse bör i regel ge säkerhet mot vanhäfd, och vid utarrendering af jord plägar detta intresse skyddas genom åtskilliga bestämmelser mot egendomens vanhäfdande. Under senare tid har emellertid den uppfattningen alltmer trängt igenom att, emedan jordbrukets alster äro nödvändiga lifsförnödenheter för folket, besittningen af jord bör medföra förpliktelse att bibehålla dennas afkastningsförmåga oförminskad. Denna mening fick sin första tillämpning i svensk lagstiftning genom den i samband med den s. k. Norrlandslagstiftningen (se Norrlandsfrågan) 25 juni 1909 utfärdade lagen om uppsikt å vissa jordbruk i Norrland, Dalarna och Värmland (vanhäfdslagen), sedan utsträckt att gälla för hela Gäfleborgs län 10 maj 1912 samt Värmlands län 2 maj 1917. Enligt denna lag får å fastighet på landet, tillhörig bolag eller förening för ekonomisk verksamhet eller enskild 
page_number=322, index= - Vanhäfd - Vanhäfdslagen - Wani - Vanikoro - Vanilj - Vaniljrätter - Vaniljtinktur - Vanilla, Vanilj 
person, som uppenbarligen besitter egendomen hufvudsakligen för skogsafkastningen och ej är mantalsskriven å samma fastighet eller annan, som sambrukas med densamma, jordbruket ej nedläggas eller åker, äng och byggnader så vanvårdas, att jordbrukets vidmakthållande äfventyras. Till vanhäfd räknas dock ej nedläggande af jordbruk, där detta på grund af jordens dåliga beskaffenhet måste anses fördelaktigt för en till jordbruket å fastigheten hänvisad åbo. Uppsikt öfver lagens efterlefnad utöfvas af en för hvarje län af konungen tillsatt jordbrukskommission (se d. o.), som efter besiktning skall söka träffa skriftlig öfverenskommelse med egaren att inom högst 4 år vidtaga af kommissionen angifna åtgärder. Kan ej öfverenskommelse träffas eller fullgör jordegaren ej sitt åtagande, instämmes saken för domstol, som eger ålägga jordegaren att inom högst 4 år fullgöra föreskrifna åtgärder och därefter förnya åläggandet vid högt vite. Jordegaren svarar för vanhäfdens afhjälpande, äfven om jorden är utarrenderad, och befrias ej från skyldigheten att vidtaga de bestämda åtgärderna genom att försälja fastigheten, annat än såvida ansvaret med jordbrukskommissionens medgifvande öfverföres på den nye egaren. H.J. Dft. 
<b>Vanhäfdslagen.</b> Se Vanhäfd. 
<b>Wani,</b> flod. Se Brahmani. 
<b>Vanikoro,</b> ö. Se Santa Cruz-öarna. 
<b>Vanilj.</b> Se Vanilla. 
<b>Vaniljrätter.</b> Vanilj (se Vanilla) är en af många, i synnerhet fruntimmer, omtyckt krydda, som följaktligen ofta förekommer i söträtter, såsom glass, bajersk kräm, chalotte russe, sockerkaka, maränger och äfven i bakverk, såsom vaniljbröd, samt, oväntadt nog, i pannkaka, potatiskroketter, pastej på risgryn o. d. Många finna smaken obehaglig. 
<b>Vaniljtinktur.</b> Se Vanilla. <i>Vanilla planifolia,</i> blombärande gren jämte öppnadkapsel. <b>Vanilla</b> Sw., Vanilj (sp. <i>vainilla,</i> af <i>vaina,</i> lat. <i>vagina,</i> slida, skida), <i>bot., farm.</i>, ett till fam. <i>Orchideae,</i> underfam. <i>Monandrae,</i> hörande släkte af klättrande, stundom buskartade örter, hvilkas frön visserligen gro i marken, men hvilkas stjälkar snart utsända rötter, som fästa dem vid närstående trädstammar. Efter någon tid bortdör stjälken nära marken, så att den ofta många m. långa rankan därefter lefver uteslutande af den näring, som tillföres den genom luftrötterna. Arterna af detta släkte tillhöra de varma, fuktiga urskogarna i tropikerna, där äfven ett par arter odlas för de aromatiska frukternas skull. Detta är händelsen i synnerhet med den art, <i>V. planifolia</i> (<i>V. aromatica;</i> se fig.), som är moderväxt till den förr officinella drogen <i>fructus</i> (<i>siliqua</i>) <i>vanillae.</i> Urspr. tillhörande de heta kusttrakterna ("tierras calientes") i Mexico, har denna äkta vaniljranka blifvit öfverflyttad först och främst till Antillerna och vidare till öarna i Indiska oceanen, Maskarenerna (Reunion, Mauritius o. s. v.) och Java. Odlingen tillgår helt enkelt på så sätt, att passande stycken af den omkr. 1 cm. tjocka stjälken fastbindas vid lämpliga trädstammar, ofta af kakaoträdet, i en fuktig lund. Snart utbryta adventivrötter, hvilka fästa sig vid stammarna, och planteringen är färdig. Den sålunda odlade rankan bär frukt redan efter 3 år och kan sedan under 30—40 år lämna årligen ända till 50 frukter. I sådana planteringar, "bainillales", bortplockar man flertalet af blommorna, för att de återstående må ge så mycket bättre och större frukter. Äfven vid kultur i växthus i Europa kan man få goda, aromatiska frukter. Vaniljrankan har gröna, köttiga stjälkar och skiftevis sittande, tämligen stora, aflångt ovala eller lansettlika, spetsiga, helbräddade blad, hvilka äro gulgröna, tjocka och läderartadt köttiga. Ur bladvinklarna utväxa förlängda blomskaft, uppbärande de i jämförelse med andra tropiska orkideer mindre prydliga, men tämligen stora, blekgröna blommorna, bildande en ganska stor klase. Hvarje blomma består af 6 kalkblad, af hvilka 5 äro sinsemellan ganska lika, aflånga och upprätt utstående samt snart (redan efter några timmar) affallande. Det sjätte, läppen, är kortare och rullar sig strut- eller rörformigt samman samt har kanterna fastvuxna vid könpelaren och slutar med ett krusigt bräm. Den ensamma ståndarens pollinium är kornigt. Blommorna sakna all vällukt. Vaniljfrukten är till en början grön, men blir brun, då den nått full mognad, hvilket eger rum endast i de länder, där den årliga medeltemperaturen är + 25° a 27° C. Frukten är en köttig, trubbigt och oliksidigt trekantig, enrummig, frörik kapsel af omkr. 15—20 cm. i längd och 1 cm. i tjocklek, nästan jämbred, endast obetydligt tjockare på midten och något afsmalnande mot ändarna, af hvilka skaftändan är omböjd. Frukten är bildad af 3 fruktblad, af hvilka ett är bredare än de 2 andra, men mogen öppnar den sig från spetsen med blott 2 valvler. — Vaniljens beredning till drog är ganska omständlig. Man afplockar frukterna, då de äro omkr. en månad gamla eller då deras gröna färg börjar öfvergå till brunaktig, således innan de öppnat sig. Först utbredas de på ylledukar i solen, och då de sålunda blifvit uppvärmda, inrullas de i dukarna och få undergå ett slags svettning eller eftermognad. De anta därunder brun färg, nästan liknande matt, oxiderad koppar. Därefter utbredas de dagligen och inrullas omväxlande i dukar, tills de blifvit fullt bruna. På Reunion används vanligen ett till + 75° uppvärmdt torkrum till denna eftermognads åstadkommande, och man brukar indoppa de nyss aftagna frukterna 
page_number=323, index= - Vanilla, Vanilj - Vanillin - Vanillinsocker - Vanillon - Vanitas - Wanjamvesi - Wanjoro - Vankant - Vankantsågning - Vankifva - Vanlande - Vanliga apan - Vanliga barteln - Vanliga blåmusslan - Vanliga fikonträdet - Vanliga grodan - Vanliga guldmakrillen - Vanliga gulsparfven - Vanliga kalkonen - Vanliga klofiblan - Vanliga korsspindeln - Vanliga krabban - Vanliga leguanen - Vanliga löfgrodan - Vanliga paddan - Vanliga piggsvinet - Vanliga sjusofvaren - Vanliga smultron - Vanliga snödroppen - Vanlig brefpostförsändelse - Vanlig gångkvarts - Vanlig kanel - Vanlig korund - Vanlig mina - Vanlig salpeter - Vanlig spält 
i kokande vatten, innan torkningsförfarandet börjas. Därigenom utvecklas deras egendomliga, högt värderade arom, hvilken är ganska ringa hos vild vanilj, mexikanernas <i>vainilla cimarrona,</i> hvars frukter äro torra och värderas mindre. För att frukten skall kunna utvecklas, måste blommorna befruktas, hvilket i Mexico sker genom insekter, men i planteringarna i andra länder genom därtill undervisade arbetare. Aromen, eller det luktande och smakande ämnet, <i>vanillin,</i> bildas antagligen af ett slags balsampapiller, hvilka utgå från insidan af kapselväggarnas vinklar och omge de många små runda fröna med en mjuk, smörjig massa. Den torkade frukten, den färdiga drogen, sorteras efter beskaffenhet och sammanpackas i buntar (<i>mazos</i>) om 50 stycken, omges med stanniol och försändes i små blecklådor. Sådan vanilj har något sammanplattad, otydligt trekantig, långsträckt form (handelsbodarnas "vaniljstänger" l. "vaniljskidor"), är längsfårad, brun eller svartbrun, segt böjlig (bästa slag), fettglänsande och liksom öfverströdd med hvita, småningom förflyktigande små nålformiga kristaller af vanillin. Vaniljen är en dyrbar drog och därför utsatt för åtskilliga förfalskningar. Inuti buntarna påträffas instuckna vaniljfrukter, som redan öppnat sig och därigenom äro dåliga, tagna antingen af odlad eller ock vild vanilj, hvars frukter äro mera torra och långt mindre aromatiska. Frukterna af <i>V. Pompona</i> (i tropiska Amerika), hvilka äro platta och 2 cm. breda samt ha mindre behaglig arom, gå i handel under namnet <i>vanillon</i> och äro föga hållbara. — Den viktigaste beståndsdelen i drogen är det nämnda vanillinet. Det kristalliserar i prismatiska nålar, har stark vaniljlukt och en något hettande smak, smälter vid + 81°, kokar vid + 285° och löses föga i kallt, mera i varmt vatten samt lätt i sprit. Vanillin, som är en aromatisk aldehyd (metyleter af protokateku-aldehyd), har träffats i många ämnen, såsom benzoe, rått hvitbetssocker, perubalsam, sparris o. s. v. Genom oxidation af de i barrträdsved befintliga koniferylalkohol och koniferin framställde Tiemann och Haartmann 1874 vanillin. Denna konstgjorda vanillin framställes nu fabriksmässigt, hufvudsakligen af eugenol, och begagnas i hushållen ("vanillinsocker") och konditorierna, men dess arom är underlägsen den äkta vaniljens. Utom till kryddande af konditori- och matvaror används vanilj mest till aromatisering af choklad och kakao, ofta i form af spritextrakt (vaniljtinktur). — Vanilj är ett svagt stimulans, som ansetts ha äfven afrodisiska egenskaper, men numera föga används i medicinen för annat ändamål än till att förbättra smaken. Vanilj, som infördes första gången 1510 till Europa af spanjorerna, exporteras i synnerhet från Bourbon och Reunion (öfver 100.000 kg. årligen). O. T. S. (G. L—m.) 
<b>Vanillin.</b> Se Vanilla. 
<b>Vanillinsocker.</b> Se Vanilla. 
<b>Vanillon</b> [-niljå'n]. Se Vanilla. 
<b>Vanitas,</b> lat., tomhet, fåfänglighet. I bildande konsten har någon gång med ordet betecknats stillebenbilder med en dödskalle, ett utbrunnet ljus, ett timglas e. d., häntydande på förgänglighet. — Vanitas vanitatum (....et omnia vanitas), fåfängligheters fåfänglighet (.... allt är fåfänglighet). Pred. 1:2. 
<b>Wanjamvesi.</b> Se Unjamvesi. 
<b>Wanjoro,</b> folkslag. Se Njoro. 
<b>Vankant.</b> Se Trä, sp. 126. 
<b>Vankantsågning,</b> <i>träv.</i>, ett försågningssätt, som afser uttagning af större virkesmassa, hufvudsakligen i större bredder genom användning af sågning i två omgångar, hvarvid i senare omgången tunna blad användas. I första genomskärningen uttas virket i form af plankor eller battens. Detta virke kantas endera alls icke eller ock helt obetydligt. Det upplägges för torkning, hvarefter det åter intas till sågen, där det genomskäres med användning af tunna blad. Kantningen sker nu, och genom särskild kantning af hvarje bräda erhållas större bredder, än om blocket omedelbart nedkantats som sådant. Vankantsågning förekommer allmännast i förening med hyfling. W. E—n. Schematisk bild af vankantsågning. Virket deladti tre delar, som kantats hvar för sig. 
<b>Vankifva,</b> socken i Kristianstads län, Västra Göinge härad. 6,403 har. 2,127 inv. (1919), hvaraf 144 i till socknen hörande del af Skånska trängkårens församling. V. bildar med Ignaberga ett pastorat i Lunds stift, Västra Göinge kontrakt. 
<b>Vanlande,</b> enligt Ynglingasagan en Uppsalakonung af Ynglingarnas ätt, son af konung Svegder och fader till Visbur, kväfdes till döds af en mara, hvilket dåd tillskrefs hans trollkunniga gemål. V. är troligen en mytisk gestalt, en af vanerna (se d. o.). Jfr A. Noreen, "Uppsalastudier". Th. W.* 
<b>Vanliga apan,</b> <i>zool.</i> Se Inuus ecaudatus. 
<b>Vanliga barteln,</b> <i>zool.</i> Se Phycis. 
<b>Vanliga blåmusslan,</b> <i>zool.</i> Se Mytilus. 
<b>Vanliga fikonträdet,</b> <i>bot.</i> Se Ficus, sp. 155. 
<b>Vanliga grodan,</b> <i>zool.</i> Se Amfibier, sp. 837. 
<b>Vanliga guldmakrillen,</b> <i>zool.</i> Se Dorader. 
<b>Vanliga gulsparfven,</b> <i>zool.</i> Se Gröning. 
<b>Vanliga kalkonen,</b> <i>zool.</i> Se Meleagris. 
<b>Vanliga klofiblan,</b> <i>bot.</i> Se Crepis. 
<b>Vanliga korsspindeln,</b> <i>zool.</i> Se Hjulspindlar, sp. 816. 
<b>Vanliga krabban,</b> <i>zool.</i> Se Krabbtaska. 
<b>Vanliga leguanen,</b> <i>zool.</i> Se Iguanidae. 
<b>Vanliga löfgrodan,</b> <i>zool.</i> Se Amfibier, sp. 836. 
<b>Vanliga paddan,</b> <i>zool.</i> Se Amfibier, sp. 834—835. 
<b>Vanliga piggsvinet,</b> <i>zool.</i> Se Hystrix med fig. 
<b>Vanliga sjusofvaren,</b> <i>zool.</i> Se Glis vulgaris. 
<b>Vanliga smultron,</b> <i>bot.</i> Se Fragaria. 
<b>Vanliga snödroppen,</b> <i>bot.</i> Se Galanthus. 
<b>Vanlig brefpostförsändelse.</b> Se Försändelse. 
<b>Vanlig gångkvarts,</b> <i>miner.</i> Se Kvarts, sp. 381. 
<b>Vanlig kanel,</b> <i>bot. farm.</i> Se Cinnamomum, sp. 329, och Kanel. 
<b>Vanlig korund</b> l. Diamantspat, <i>miner.</i> Se Korund. 
<b>Vanlig mina,</b> <i>krigsv</i>. Se Fältmina. 
<b>Vanlig salpeter,</b> <i>kem.</i> Se Kalisalpeter. 
<b>Vanlig spält,</b> <i>landtbr.</i> Se Hvete, sp. 1415. 
page_number=324, index= - Van Loo - Vanmakt - Vanna - Vanneberga - Vannelven - Vannerus, Allen - Vannes - Vanni, 1. Andrea - Vanni, 2. Raffaello di Francesco - Vanni, 3. Francesco (Il Cavaliere) 
<b>Van Loo</b> [fann lå], holländsk-fransk målarsläkt. Se Loo, van. 
<b>Vanmakt.</b> Se Svimning. 
<b>Vanna.</b> 1. <i>Landtbr.</i> Se Sädesrensningsmaskin och Smör, fig. 2. — 2. <i>Tekn.</i> Se Glasfabrikation, sp. 1280. 
<b>Vanneberga,</b> by i Vinslöfs socken, Kristianstads län, s. om Vinslöfs station å Kristianstad—Hässleholms järnväg. Om de s. k. Vannebergamötena se Hammar, H. B., sp. 1235. 
<b>Vannelven.</b> Se Vannylven. 
<b>Vannerus,</b> Allen, filosof, f. 20 mars 1862 i Ekshärads församling, Värmlands län, blef 1881 student, 1885 filos. kandidat, 1889 filos. licentiat, 1890 filos. doktor, allt i Uppsala. V. tjänstgjorde 1889—95 som e. o. amanuens vid k. biblioteket, hade 1897—1903 anställning på handelskontor, var 1901—02 t. f. docent vid Göteborgs högskola och är från 1906 amanuens i Kommerskollegium. 1916 och 1920 uppfördes han på förslag till professur i filosofi. V. är en af den svenska filosofiens produktivaste skriftställare. Efter att ha disputerat pro gradu med den kunskapsteoretiska afh. <i>Om erfarenheten</i> utgaf han <i>Vetenskapernas system</i> (1892; fullständigt omarb. under titeln <i>Vetenskapssystematik,</i> 1907), <i>Om universum som ett helt</i> (1893; 3:e omarb. uppl. 1913), <i>Om den psykofysiska parallellteorien</i> (1894), <i>Till frågan om jagets identitet</i> (1896), <i>Om psykisk energi</i> (s. å.), <i>Vid studiet af Wundts psykologi</i> (s. å.; 2:a omarb. uppl. 1920), ett arbete, framgånget ur föreläsningar 1895 vid Stockholms högskola, <i>Till Boströms teoretiska filosofi</i> (1897), <i>Filosofiska konturer</i> (1902; 2:a uppl. 1913), <i>Till kritiken af den religiösa kunskapen</i> (1902), riktad mot V. Norströms skrift "Den religiösa kunskapen", <i>Är Jesus vår frälsare?</i> (s. å.), <i>Ateism contra teism</i> (1903), <i>Kulturidealism</i> (s. å.), <i>Lära och lif</i> (1904) — de fem sistnämnda inlägg i en religionsfilosofisk polemik — <i>Den empiriska naturuppfattningen</i> (1902; 2:a omarb. uppl. 1913), <i>Kunskapslära</i> (1905; 2:a omarb. uppl. 1917), <i>Kultursystematik</i> (1908), <i>Till det andliga livets filosofi</i> (1910), <i>Metafysik</i> (1914), <i>Värdeidealism</i> (s. å.) samt <i>Logik och vetenskapslära</i> (1918). I sina arbeten alltifrån 1902 har V. fullföljt en sträfvan att utbilda ett eget filosofiskt system. I sin ungdom lärjunge af Spencer, har V. vid sitt författarskaps utformning rönt inflytande af W. Wundt. Filosofien bör enligt V. bilda ett encyklopediskt helt, som upptagit specialvetenskapernas allmänna innehåll, och verkställa en pröfning af deras konstitutiva begrepp, hvilken i och med dessa begrepps bearbetning utgestaltar sig i en metafysik och en värdelära. Filosofien kommer därigenom att omfatta filosofisk propedeutik, dels allmän, dels empirisk, kunskapslära (inkl. logik), metafysik och värdefilosofi. Till dessa olika afdelningar hänföra sig V:s senare skrifter. Den metafysik V. häfdar är en psykofysisk realism. Han anser verkligheten ytterst återföra sig till ett underlag af psykofysiska substanselement, som genom sina riktningsbestämda ställningsändringar (rörelser) äro bärare af en världsprocess, hos hvilken dels en materiell, dels en andlig sida är att utskilja. Det andliga i sina lägre och högre manifestationsformer bildar en utvecklingsfas af det hela och innesluter det värdefulla i tillvaron. V:s värdelära är en evolutionistisk värdeidealism. I hans tankebild visar sig universum som en oberoende, inom sig sluten, för tanken fattbar värld med två lika ursprungliga och oupplösligt förenade sfärer, den materiella och den andliga. V. har icke låtit sin värdelära löpa ut i religionsfilosofi, utan med bestämdhet fasthållit sin metafysiks antimonistiska, d. ä. pluralistiska och ateistiska, karaktär. Såväl genom denna metafysik som genom andra framställningar, t. ex. indelningen af filosofien, vetenskapssystematiken, den psykofysiska parallellteorien, kategoriläran i sin kunskapslära samt sin kultur- och värdeidealism, har V. riktat den svenska filosofien med förut ej representerade insatser. Jfr J. Landquist, "A. V." (i "Ord och bild", 1914). J. L—t. 
<b>Vannes</b> [va'n], hufvudstad i franska dep. Morbihan, Bretagne, 5 km. från Morbihanviken vid den kanaliserade strömmen Vannes. 23,400 inv. (1901). Staden består af en öfre del, där nyare byggnader nästan dölja de staden omgifvande gamla murarna (från 1300—1600-talen), och en nedre, där ingenting synes vara förändradt, sedan de bretagniske hertigarnas tid, ty där träffar man mörka, trånga, krokiga gator, omgifna af trähus med spetsiga gaflar och öfre våningen skjutande ut öfver den nedre. Biskopssäte. S:t Pierre-katedralen är den märkligaste af kyrkorna, bränd af nordmännen på 900-talet, ombyggd under 1200—1400-talen. Dessutom eger staden en mängd klosterbyggnader, teknisk skola, offentligt bibliotek, naturhistoriskt museum samt ett på keltiska och gallo-romerska fornlämningar mycket rikt arkeologiskt museum. Betydande fiske och ostronkultur; skeppsvarf. Export af salt, hampa, ostron. — V. hette under romartiden <i>Dariorigum,</i> men då det var veneternas hufvudstad, erhöll det senare namnet <i>Venetia,</i> bretonskt <i>Gwened,</i> hvaraf det moderna namnet V. kommit. A. N—d. 
<b>Vanni,</b> italienska målare. 1. Andrea V., f. 1320, d. 1414, var en efterföljare af bröderna Lorenzetti i Siena. V:s enda betydande verk är altaret i S. Stefano där. Han var statsman och kom till hög värdighet, då folkpartiet 1368 tillkämpade sig makten. — 2. Raffaello di Francesco V., tillhörde den florentinska ungrenässansens eftertrupper i början af 1500-talet. Hans förnämsta verk är <i>Nedtagandet från korset</i> (1504, i Ufficigalleriet). — 3. Francesco V., kallad Il Cavaliere, f. 1563 i Siena, d. där 1609, var på sin tid den bäste målaren inom sin fädernestads skola och utmärkte sig under förfallets dagar för sanning och lif samt för en ädel naturalism, hvilken sökte stöd i Andrea del Sarto och Sodoma. Hans förnämsta verk äro i S. Domenico i Siena allt, som icke är af Sodoma, i pinakoteket <i>S. Magdalena,</i> i <i>Modena S. Catarinas giftermål</i> 
page_number=325, index= - Vanni, 3. Francesco (Il Cavaliere) - Vannovskij, Petr Semenovitj - Wannqvist, Olof af - Wannsee - Vanntind - Vannucci, Atto - Vannugn - Vannutelli, Serafino - Vannylven (Vannelven) - Vannöy - Vanoise - Vansbro - Vansbro—Ängelsbergs järnväg 
och i S. Maria di Carigniano <i>S. Magdalenas sista kommunion.</i> Dessutom finnas af honom arbeten i Louvre, Wien, Dresden och Madrid. 1—3. C. R. N.* 
<b>Vannovskij,</b> Petr Semenovitj, rysk militär, statsman, f. 1822 i Kiev, d. 29 febr. 1904, började sin militära bana såsom officer vid Finländska gardesinfanteriregementet, deltog i krigen i Ungern och på Krim, blef 1855 öfverste, 1861 generalmajor och chef för pavlovska kadettkåren, 1868 generallöjtnant och fördelningschef samt 1876 kommenderande general för 12:e armekåren, hvilken han, under storfursten-tronföljaren, förde i början af turkiska kriget (1877). Under detta öfvertog han chefskapet för generalstaben vid den mot turkiska östarmen opererande Rustsjukarmen. Efter fredsslutet återtog V. befälet öfver 12:e kåren. 1881—98 var han krigsminister. Som sådan fullbordade V. ryska härens ombildning efter en nyare tids fordringar. 1898 utnämndes V. till medlem af riksrådet och fick i uppdrag att undersöka orsakerna till studentoroligheterna. Efter mordet på undervisningsministern Bogoljepov 1901 utsågs han till dennes efterträdare. Hans kompromissande reformförslag rörande universitetsundervisningen och studenternas organisation misslyckades, men i fråga om de allmänna läroverken hade han större framgång. Så t. ex. borttogs grekiska som läroämne i gymnasierna och blef ej obligatoriskt för inträde vid universiteten. Efter mordet på inrikesministern Sipjagin 1902 drog V. sig tillbaka från det offentliga lifvet. H. J—dt. A—d J. 
<b>Wannqvist,</b> Olof af, ämbetsman, f. 1 juni 1764 i Gäfle, d. 3 juni 1834 i Stockholm, blef student i Uppsala 1783, anställdes 1789 vid poliskammaren i Stockholm, där han 1794 befordrades till registrator, var 1802—30 polismästare — sedan 1805 med lagmans, sedan 1813 med underståthållares n. h. o. v. — och utnämndes 1830 till underståthållare i nämnda stad. 1818 hade han adlats med namnet af W. (han hette förut endast Wannqvist). W. var en duktig polisman och visade äfven utom tjänstens område nit och kraft, bl. a. som direktör öfver korrektionsinrättningen på Långholmen (1812—24) och genom sitt arbete på att förbättra värnlösa och varnartade barns ställning, ett arbete, som lade grunden till Sällskapet för öm och sedlig modersvård och Prins Karls uppfostringsinrättning för fattiga barn. 
<b>Wannsee</b> [-ṡe], en 3 km. lång utvidgning af Havelfloden mellan Berlin och Potsdam, 29 m. ö. h. Vid den innersta ändan af den s. k. Lilla W. ligger villastaden W., en omtyckt utflyktsort för berlinarna. 
<b>Vanntind</b> [-tinn], fjälltopp. Se Vandöy. 
<b>Vannucci</b> [-no'ttji], Atto, italiensk historieskrifvare, f. 1810 i Toscana, d. 1883 i Florens, blef 1831 lärare i litteratur och historia i Prato samt redigerade "Archivio storico italiano", men nödgades 1849 lämna Italien för sitt deltagande i den nationella rörelsen. Återkommen 1854, redigerade han en tid tidskr. "Rivista di Firenze" samt blef sedermera professor i latinsk litteratur vid Instituto di studi superiori i Florens och senator. 1878 tog han afsked från sina befattningar. Bland hans skrifter, som alla utmärkas för mönstergill form och gediget innehåll, må nämnas <i>Studi storici e morali sulla letteratura latina</i> (3:e uppl. 1871), <i>Storia dell' Italia antica</i> (1846; 3:e uppl., i 4 bd, 1872) och <i>I martiri della liberta italiana</i> (6:e uppl. 1877). 
<b>Vannugn.</b> Se Glasfabrikation, sp. 1276. 
<b>Vannutelli</b> [-no-], Serafino, italiensk kardinal, f. 26 nov. 1834 i Genazzano, d. 1915, kom tidigt i kyrkans tjänst, följde påfvens nuntie Meglia som "auditor" till kejsar Maximilians hof i Mexico, blef 1869 ärkebiskop af Nicaea samt apostolisk legat i Ecuador och Peru, 1875 nuntie i Bruxelles, hvarifrån han dock på grund af en schism med den liberala belgiska regeringen ang. en del skolfrågor 1880 förflyttades till Wien. Hans verksamhet där kännetecknades af moderat hållning. 1887 blef han kardinal och förflyttades till kurian, där han bl. a. 1899 blef storpenitentiär och storsekreterare för inkvisitionen. Före påfvevalet 1903 räknades V. som en af "papabili", men kom aldrig i fråga vid valet, då han ej passade in i den politiska motsättningen och dessutom led af svår lomhördhet. Han arbetade jämte sin broder (se nedan) för en förening mellan Vatikanen och Italien och utfärdade under italiensk-turkiska kriget 1911 en mycket omskrifven patriotisk proklamation. Han blef kardinalkollegiets dekanus. — Hans broder Vincenzo V., f. 1836, kardinal och biskop af Palestrina 1890, prefekt för konsiliekongregationen och protektor för Portugal, användes ofta i viktiga diplomatiska uppdrag, såsom flera gånger till Ryssland och Tyskland. Hj. H—t. 
<b>Vannylven</b> (förut Vannelven), härad och socken under V. pastorat, Möre fylke (före 1919 Romsdals amt) mellan Florö och Aalesund, Norge. Hela pastoratets areal är 305,55 kvkm. med 3,075 inv. (1918). Jordbruk och fiske. Om häradets areal och folkmängd föreligga inga uppgifter. K. G. G. 
<b>Vannöy.</b> Se Vandöy. 
<b>Vanoise</b> [-nωāṡ], berggrupp i franska dep. Savoie, mellan Isere i n. och dess biflod Arc i s., tillhör Grajiska alperna och har flera toppar öfver 3,000 m., bland dem Grande Casse (3,861 m.) och Dent Parrachee (3,712 m.), samt stora glaciärer, bland dem V. och Chasseforet. E. A—t. 
<b>Vansbro,</b> municipalsamhälle (jämlikt k. br. 28 april 1911) i Järna socken, Kopparbergs län, vid statens järnvägar, linjen Kristinehamn—Mora, och Stockholm—Västerås—Bergslagens järnväg, linjen Ängelsberg—Vansbro, 150 km. från Kristinehamn, 71 från Mora, 108 från Falun och 86 från Ludvika. 1,196 inv. (1918). Tax.-v. å bevillningsskyldig fastighet 1,439,000 kr., tax. inkomst af kapital och arbete 1,348,620 kr. (1919). Municipalskatt (1919) 1,00 kr. pr 100 kr. inkomst (förutom kommunalskatt 5,65 kr.). Samhällets inkomster 16,567, utgifter 14,263, tillgångar 18,111 och skulder 12,024 kr. (1919). Afdelningskontor af Svenska handelsbanken, många handlande och handtverkare samt af industriella anläggningar i eller i närheten af samhället, elektrisk kraftstation och träsliperi, kvarn, mekanisk verkstad, tre sågverk förenade med hyflerier m. m. samt torffabrik. L. Wll. 
<b>Vansbro—Ängelsbergs järnväg.</b> Se Trafikförvaltningen Göteborg—Stockholm—Gäfle. 
page_number=326, index= - Vanse (Lista) - Vansinne - Vansittart, släkt - Vansittart, 1. Henry - Vansittart, 2. Nicholas, Bexley - Vansjö - Vanstad - Vanstatorp - Vansö - Vant 
<b>Vanse</b> (nu Lista), härad och socken under Lista pastorat, Väst-Agder fylke (före 1919 Lister og Mandal amt), vid Farsund, Norge. 139,10 kvkm. med 5,536 inv. (1918). Jordbruk och fiske. Till pastoratet Lista hör också hamnplatsen Farsund (se d. o.). K. G. G. 
<b>Vansinne.</b> Se Förryckthet och Sinnessjukdom. 
<b>Vansittart</b> [vänsi'tət], en till England inflyttad nederländsk släkt, som först skref sitt namn van Sittart och tagit det från staden Sittard i prov. Limburg. Därifrån kommo medlemmar af släkten som köpmän till Danzig, och från Danzig flyttade Peter van Sittart (f. 1651, d. 1705) till London, där han blef direktör för handelskompaniet <i>Russian company</i> och en bland Ostindiska kompaniets direktörer. 
1. Henry V., anglo-indisk statsman, f. 3 juni 1732 i London, omkommen 1770 eller 1771, var sonson till Peter van Sittart (se ofvan) och son till direktören i Russian company Arthur van Sittart (f. 1691, d. 1760). Han utsändes som trettonåring till Fort S:t David nära Madras, där han genom släktinflytande anställts i Ostindiska kompaniets tjänst. Där blef han intim vän med sin 7 år äldre kamrat Clive, vann rask befordran, insattes 1757 i rådet i Madras, utmärkte sig vid Madras' försvar mot fransmännen 1759, blef s. å. på Clives rekommendation rådspresident och guvernör öfver Fort William (se Calcutta, sp. 980) och kompaniets faktorier i Bengalen, Behar och Orissa. V. tillträdde sin nya post febr. 1760, afsatte subadaren af Bengalen Mir Jafar och uppsatte i stället Mir Kasim, som lofvat af de tre provinsernas inkomster bestrida kompanitruppernas underhåll. I rådet sökte han förgäfves genomdrifva förbud mot den härskande oseden, att kompaniets ämbetsmän drefvo privathandel, hvarmed starkt utbredd korruption visat sig följa. V. afgick då och reste hem till England, lyckades inför kompaniets direktörer försvara sig mot sina fienders angrepp på hans förvaltning, blef 1768 underhusledamot och 1769 direktör i kompaniet. Direktoriet sände honom s. å. till Indien i ett betydelsefullt revisorsuppdrag. Den fregatt, på hvilken han reste, lämnade 27 dec. 1770 Kapstaden, men förolyckades spårlöst med man och allt. Af värde, ej blott som försvarsskrift för V:s klarsynta, mot de infödde måttfulla politik i Bengalen, är hans bok <i>A narrative of the affairs in Bengal from 1760 to 1764</i> (1766). 
2. Nicholas V., baron Bexley, den föregåendes son, politiker, f. 29 april 1766 i London, d. 8 febr. 1851 i Foot's Cray, Kent, blef 1796 underhusledamot, sändes af Pitt 1801 till Danmark för att söka förmå dess regering att öfverge den franska politiken, var 1801—04 skattkammarsekreterare och jan.—sept. 1805 sekreterare för Irland. I Grenvilles ministär var han febr. 1806—mars 1807 skattkammarsekreterare, vann sedermera stort anseende i underhuset som finansman och blef maj 1812 skattkammarkansler i Liverpools ministär. Hans invecklade budgetplaner gjorde honom impopulär, i all synnerhet då han efter fredsslutet 1815 år efter år ej förmådde åstadkomma någon afsevärd skattelindring. Huskissons, Broughams m. fl:s angrepp mot hans finanssystem vållade, att han febr. 1823 med peersvärdighet (baron Bexley) fick draga sig tillbaka till kanslersposten för hertigdömet Lancaster, hvilken syssla han innehade äfven under Canning och Goderich (till jan. 1828). V. egnade sig sedan mest åt främjande af religiös och filantropisk verksamhet. Som finansman var han en välment medelmåtta. 1—2. V. S—g. 
<b>Vansjö,</b> insjö i Östfold fylke (före 1919 Smaalenenes amt), Norge, nära Moss, 25 m. ö. h. 43 kvkm., afrinner genom Mosseelven. Största djupet är 37 m. K. G. G. 
<b>Vanstad,</b> socken i Malmöhus län, Färs härad. 2,688 har. 1,607 inv. (1919). V. bildar med Tolånga ett pastorat i Lunds stift, Färs kontrakt. 
<b>Vanstatorp,</b> egendom i Vanstads socken, Malmöhus län. Tax.-värde 452,900 kr. (1919). Corps-de-logiet är ett tvåvånings stenhus med flyglar, uppf. 1812 af grefve T. Tott till Skabersjö (f. 1739, d. 1824). V. omtalas redan på 1300-talet, tillhörde 1679 biskop P. Winstrup och sedermera släkten von Böhnen till 1806, då det köptes af Tott, som väsentligt förbättrade egendomen. Efter hans död har V. ofta växlat egare och innehas f. n. af P. Nyman. 
<b>Vansö,</b> socken i Södermanlands län, Åkers härad. 2,690 har. 760 inv. (1919). V. bildar med Härad ett pastorat i Strängnäs stift, Domprosteriet. 
<b>Vant,</b> <i>sjöv.</i>, tåg af hampa eller järntråd (stundom kättingar), hvilka sidovägen stötta master och stänger. <i>Undervanten</i> gå från masttoppen vid märsen till skeppssidan eller till rösten i skeppssidan, <i>stångvanten</i> från <i>stångtoppen</i> vid bramsalningen till märsranden och <i>bramvanten</i> från bramknopen genom salningshornen till en s. k. sviktningsring på märsstången och därifrån oftast ned i märsen. Hvarje särskildt vant kallas spant, och två närliggande vantspant utgöra tillsammans ett sammanhängande par med ett öga i bukten (vantögat), hvilket kränges öfver toppen. Finnes udda antal spant, kallas det aktersta (sista) <i>krysspant.</i> I vantens ändar äro "jungfrur" inbända, som medelst taljrep förenas med andra motsvarande jungfrur i röstjärnen å skeppssidan (se Röst 1 med fig.) eller (beträffande stängerna) i jungfrujärnen å märsranden, för att vanten skola kunna ansättas. Detta sker å nyare fartyg med en skrufinrättning (se nedan), hvarigenom både tid och arbete inbesparas. Vanten benämnas efter den mast eller stång de tillhöra, t. ex. fockvant, storstängvant, kryssbramvant o. s. v. För att underlätta folkets uppäntring förses vanten med veflingar, tvärs öfver fastnajade linor, som bilda ett slags trappsteg (se Lattra). Jfr Tackling. — Vantbänsel. Se Bänsel. — Vantjärn, en strax ofvanför "jungfrurna", tvärs öfver vanten horisontalt liggande järnstång, hårdt surrad till hvarje vantspant för att hindra vantens och jungfrurnas vridning. — Vantjungfru. Se ofvan. — Vantknop. Se Knop. — Vantmanning. Se Manna reling. — Vantskruf, en mekanisk skrufinrättning, hvarmed de båda vant- eller bardunparterna klämmas tillsamman, då bänslarna skola påläggas. Detta namn nyttjas stundom om de moderna "ansättningsskrufvar", hvilka på senare tid börjat ersätta de vid vants ansättning hittills 
page_number=327, index= - Vant - Vante - Van’t Hoff, J. H. - Van Tieghem, Ph. E. L. - Wantongforten - Vanua-Lava - Vanua Levu - Vanua Mbalavu - Vanucci, Pietro (Perugino) 
brukliga jungfrurna och taljerepen (se ofvan). — Vantslaget. Se Tågvirke, sp. 713. — Vantstege, en af tåg och träpinnar förfärdigad stege, som från fartygets innersida, strax ofvan däck, leder upp till vanten för att å fartyg med höga relingar underlätta folkets uppäntring. Jfr Jakobs stege och Lejdare. — Vantstoppare, en med en knop i hvardera ändan försedd, grof tågstump, som är afsedd att med starkt najtåg påläggas ett sprunget eller afskjutet vant. — Vantstånd, stället på en mast- eller en stångtopp, där vanten ha sin plats. Bramvantens plats kallas dock "bramknop" (se ofvan). R. N.* 
<b>Vante</b>. Se Handske, sp. 1362. 
<b>Van't Hoff</b> [fant], J. H. Se Hoff. 
<b>Van Tieghem</b> [fann tige'm], Ph. E. L. Se Tieghem. 
<b>Wantongforten.</b> Se Kina, sp. 51. 
<b>Vanua-Lava,</b> ö. Se Banksöarna. 
<b>Vanua Levu,</b> den näst största af Fidji-öarna i Melanesien, har med kringliggande kustöar en areal af 6,496 kvkm. (= Kristianstads län). Ön bildar en 600—700 m. hög platå, på hvilken flera toppar höja sig öfver 1,000 m. ö. h. (M:t Thurston 1,260 m.). Östra delen är genom en vik nästan h. o. h. skild från hufvudön; där befinner sig den högsta punkten, M:t Freeland, 1,750 m. Savu-savuviken på sydkusten erbjuder en ypperlig ankarplats. Jfr f. ö. Fidji-öarna. A. N—d. 
<b>Vanua Mbalavu,</b> ö i Exploringgruppen, Fidji-öarna (se d. o.). 80 kvkm. Omkr. 1,000 inv. Heta källor. A. N—d. 
<b>Vanucci</b> [-no'ttji], Pietro (kallad P. Perugino), italiensk målare, f. 1446 i Citta della Pieve, d. 1523 i Fontignano vid Perugia, studerade först i Perugia, där han var lärjunge af Fiorenzo (enligt Vasari af Piero dei Franceschi) och sedan, enligt Vasari, i Florens under Verrocchio. Han är berömd hufvudsakligen för det sätt, hvarpå han lyckas ge uttryck åt andakt och religiös hänförelse. Han förstod att förläna många af sina hufvud en huld skönhet jämte ett uttryck af ljuft svärmeri, hvarjämte han under sin bästa tid i slutet af 1400-talet i sina verk visade rätt mycken kraft och storhet samt förmåga i komposition och återgifning af verkligt dramatiskt lif. Han vistades 1480—82 i Rom, där han deltog i dekorerandet af Sixtinska kapellet. Hans bevarade fresker där behandla ämnena <i>Kristi dop</i> och <i>Kristus öfverlämnar kyrkans nycklar till Petrus,</i> hvilka höra till hans bästa arbeten och ej stå efter de främste samtida florentinarnas i komposition, måttfull anordning och perspektivisk förmåga. Tre målningar på kapellets altarvägg undanröjdes 1534 för att bereda plats åt Michelangelos "Yttersta domen". Af stafflibilder, tillhörande hans första tid, må nämnas ett par madonnor i Londons nationalgalleri och i Louvre, ett altarverk <i>Kristusbarnet tillbedes</i> samt 5 andra motiv (1491) i Villa Albani i Rom, alla utförda i temperafärger. Han vistades under denna tid omväxlande i Rom, Perugia och Florens samt äfven i Venezia, där han 1494 tyckes ha lärt känna oljemålningens teknik, med hvilken han snart börjar experimentera. Af arbeten från hans blomstringstid må nämnas <i>Madonna mellan fyra helgon</i> (Wien, 1493), <i>S:t Sebastian</i> (ett upprepande af en figur i altarverket i Villa Albani, Louvre) samt i Florens framför allt en tredelad fresk <i>Den korsfäste</i> med Magdalena knäböjande vid korsets fot och på sidofälten grupper af Maria och Johannes samt af två helgon, alla mot bakgrund af ett härligt umbriskt landskap i stilla, mild melankolisk stämning (i Kapitelsalen i S. Maria Maddalena de' Pazzi, fullb. 1496). I Pittigalleriet i Florens finnas <i>Madonna tillbedjande Jesusbarnet</i> och <i>Gravläggningen.</i> I Uffizigalleriet har vid den nyligen fullbordade nyanordningen af Florens' konstsamlingar samlats flertalet af konstnärens flyttbara målningar, bl. a. <i>Tronande madonna med helgon</i> (1493), <i>Korsfästelsen, Jesus i Getsemane</i> (1496), <i>Pieta</i> (en sträng, sluten komposition med endast fyra figurer), <i>Marias himmelsfärd</i> (1500) m. fl. samt porträtt bl. a. af <i>två munkar</i> från Vallombrosa med påfallande förträfflig karakteristik. — 1499 kallades V. tillbaka till Perugia för att dekorera växelbörsens lokal <i>Collegio del cambio.</i> Det rent ornamentala i den hvälfda salens dekorering är det bäst lyckade, de på väggar och hvalf målade allegoriska, antikhistoriska och kristna ämnena (<i>Jesu födelse, Förklaringen</i> o. a.) äro af mycket olika lödighet — detaljskönhet saknas dock lika litet Fig. 2. <i>Madonna med två änglar eller helgontillbedjande Kristusbarnet</i> målning af Vanucci. (PierpontMorgans saml., New York.) 
page_number=328, index= - Vanucci, Pietro (Perugino) - Vanves - Vanvitelli, 1. Gasparo (dagli Occhiali, Kaspar van Wittel, Witel) - Vanvitelli, 2. Luigi - Vanzandt, Marie - Vanås - Vanäs fästning - Vapen (krigsväsen) 
som färgstyrka. I museet i Perugia representeras V. af rätt många verk. — Han började vid sekelskiftet gå tillbaka i konstnärlig kraft. Bland hans arbeten från 1500-talet märkas dock de betydande takmålningarna i Camera dell' incendio i Vatikanen (1508), som Rafael lämnade orörda, då han gaf rummet ny dekorering. Ett visst rykte har <i>Marias trolofning</i> (i museet i Caen) vunnit, hufvudsakligen därigenom, att man i denna målning funnit Rafaels utgångspunkt för hans "Sposalizio" (se Santi). Påpekas bör Berensons uppseendeväckande och af Wölfflin bekämpade teori, att taflan i Caen skulle vara en af V:s elev Lo Spagna utförd klumpig efterbildning af Rafaels arbete. Bland V:s lärjungar var Rafael den utan jämförelse främste. Monografier af G. C. Williamson (1903) och F. Knapp (1907). C. R. N.* G—g N. 
<b>Vanves</b> [vãv], förstad till Paris, dep. Seine, 2 km. s. v. om Paris' omfattningsmur, vid järnvägen Paris—Versailles. 11,000 inv. (1901). Fort, tillhörigt den äldre befästningslinjen. A. N—d. 
<b>Vanvitelli</b>. 1. Gasparo V., kallad dagli Occhiali ("med glasögonen"), eg. Kaspar van Wittel (Witel), målare, f. 1647 i Utrecht, d. 1736 i Rom, utbildade sig hufvudsakligen under Jan van der Heyde och gjorde stor lycka i Rom och Neapel med utsikter af städer, små fint utförda målningar, oftast i gouache eller akvarell. Bäst äro hans arbeten från slutet af 1600-talet, exempelvis en utsikt af Rom (1685, i Uffizigalleriet) och en af Venezia (1691, i Pradogalleriet i Madrid). Senare taflor finnas i Florens, Turin, Lucca, Toulouse, le Havre m. fl. — 2. Luigi V., den föregåendes son, italiensk arkitekt, f. 1700 i Neapel, d. 1773 i Caserta, lärde sig måla af sin fader och studerade byggnadskonst under spanjoren Juvara. Efter att ha arbetat i Urbino och Rom kallades han till Neapel, där han 1752 började utföra det väldiga slottet i Caserta, med en fasad af 250 m. längd. Slottet, efter franskt mönster, är i sitt yttre skäligen torrt, men är berömdt för sin vestibul med den präktiga, perspektiviskt anlagda trappan. Därtill komma trädgård med park och storartade vattenkonster samt en akvedukt på flera mils längd. C. R. N. (G—g N.) 
<b>Vanzandt</b> [fann-], Marie, operasångerska af holländsk härkomst, f. 1861 i New York, elev af Lamperti i Milano, gjorde 1880 furor i Paris som <i>Mignon</i> och kreerade 1883 <i>Lakme</i> där. Sedan sjöng hon i London, Köpenhamn, Moskva, Wien, Madrid, Lissabon och flerstädes. A. L.* 
<b>Vanås,</b> fideikommissegendom i Gryts socken, Kristianstads län, omfattar med underlydande där samt i Kviinge, Hjärsås, Knislinge, Emitslöfs och Gumlösa socknar sammanlagdt 45 17/48 mtl, med en egovidd af 8,374 har, hvaraf 4,481 har åker och äng samt 3,893 har skog och betesmark, och 3,137,600 kr. tax.-värde (1918). Hufvudgården, V. säteri, ligger vid en för sitt rika fågellif utmärkt liten sjö, genom Almaån förbunden med Helgeån, i en romantisk vildpark af ek och barrträd, vid V. station å linjen Hästveda—Kristianstad af Östra Skånes järnväg. Det rektangulära slottet har i nordvästra hörnet en nästan kvadratisk medeltidsbyggnad, det ursprungliga huset, med 1 1/2 m. tjocka murar och höga trappgaflar i ö. och v. Det härjades och brändes under Nordiska sjuårskriget af svenskarna under Hästesko, återuppbyggdes och tillbyggdes 1566 af landsdomare Sten Bille och bildar nu en komplex af 5 hopbyggda hus, det sista uppf. 1818—20, som förr omslöto en mindre borggård och af hvilka det åt ö. vettande flankeras af gafvelrösten af renässanstyp med hvar sitt höga midtparti och två lägre sidopartier (se fig.). Slottet restaurerades grundligt 1904. — <i>Watnaas</i> l. <i>Vandos</i> omtalas som sätesgård under unionstiden, tillhörde 1440 väpnaren Eskil Åkesson och i slutet af 1400- samt början af 1500-talet Brahesläkten, hvars trohet mot den afsatte Kristian II föranledde godsets reduktion till danska kronan, som 1525 sålde det till K. Bille. Från hans släkt kom V. genom köp till landshöfding Malte Juuls änka Anna Ramel, sedan genom donation till den befryndade pommerska släkten von Putbus och 1756 genom köp till landshöfding K. A. H. Hamilton (f. 1722, d. 1763). Hans änka Betty, född Jennings, gjorde 1800 V. med Bifvaröd i Knislinge socken till fideikommiss för grefve K. A. Wachtmeister (f. 1795, d. 1865), son till hennes dotter i andra giftet, hvilkens sonson, förste hofstallmästare C. A. B. Wachtmeister, sedan 1899 innehar V. Där finns Sveriges f. n. främsta enskilda tafvelsamling, hufvudsakligen sammanförd 1780—94 af grefve G. A. Sparre af Söfdeborg (f. 1746, d. 1794) och förvarad på Kulla-Gunnarstorp till 1855, då den genom gåfva af excellensen grefve K. De Geer öfvergick till dåv. egarens af V. hustru, grefvinnan E. Wachtmeister, och flyttades dit. Den blef 1855 och 1894 fideikommissegendom och består af 78 oljemålningar, huvudsakligen ur holländska, italienska och franska skolan, många af mycket stort värde, bland dem verk af holländarna Elias, Jordaens, Hannemann, Jan Brueghel d. ä., Teniers d. ä. och d. y., A. v. d. Velde, Wouwerman, Mierevelt, Jan Lievens, Jan Steen, Metsu, A. och I. van Ostade, A. v. d. Werff, Arie de Vois och framför allt Rembrandt samt fransmännen Chardin, Claude Vernet och Greuze. E. A—t. Vanås slott från s. ö. 
<b>Vanäs fästning</b>. Se Karlsborg, sp. 1071. 
<b>Vapen</b> (lat. <i>arma,</i> fr. <i>armes,</i> eng. <i>arms,</i> ty. <i>waffen</i>). 1. <i>Krigsv.</i> Man skiljer mellan anfallsvapen samt skydds- l. försvarsvapen. Anfallsvapnen indelas i <i>eldvapen,</i> afsedda för strid på längre afstånd, och <i>blanka vapen,</i> afsedda för 
page_number=329, index= - Vapen (krigsväsen) - Vapen (heraldik) 
närstrid. Eldvapnen äro dels handeldvapen (handrör, hakebössor, musköter, gevär, karbiner, pistoler och revolvrar), dels kulsprutor, dels artilleripjäser, dels min- och torpedvapen. De blanka vapnen utgöras af stöt-, hugg- eller slagvapen. Till <i>stötvapnen</i> höra värjan, dolken och bajonetten samt spjutet, hällebarden, bardisanen, lansen och piken (de fem senare äfven kallade <i>stångvapen</i>). Till <i>huggvapen</i> räknas det eneggade svärdet, kroksabeln och stridsyxan. Några blanka vapen äro på en gång en stöt- och huggvapen, såsom det tveeggade svärdet, pallaschen, den nuv. kavallerisabeln, sabelbajonetten och huggaren. Till <i>slagvapnen</i> höra stridsklubban, hjälmkrossaren och stridshammaren. En grupp för sig bilda eldvapnens föregångare: slungor, bågar, armborst och sådana belägringsmaskiner som ballister och katapulter. Skyddsvapnen omfatta skölden, hjälmen, pansarskjortan, rustningen, harnesket och kyrassen, den längst brukade delen af rustningen. Under Världskriget ha stålhjälmen och i löpgrafsstrider äfven skölden åter kommit till användning. Den förra kommer, efter allt att döma, att fortfarande ingå i fältutrustningen, den senare hade en mera improviserad karaktär och torde ej på nytt komma att upptas som vapen. Se vidare art. om de särskilda vapnen, de flesta med bilder. Litt.: W. Bocheim, "Handbuch der waffenkunde" (1890), F. A. Spak, "Bidrag till handeldvapnens historia fr. o. m. slaglåsets införande" (1889). "Bidrag till handskjutvapnens historia" (1890) och "Några historiska upplysningar ang. de blanka vapnen och skyddsvapnen". Dessutom finnes af samme förf. i handskrift, i Artillerimuseums arkiv i Stockholm, ett på tyska affattadt arbete om "de blanka vapnen och skyddsvapnen samt deras utveckling från äldsta tider till våra dagar", författadt i Berlin 1908. Bland nyare litteratur märkes W. Gohlke, "Geschichte der gesamten feuerwaffen bis 1850" (1911) och "Die blanken waffen und die schutzwaffen" (1912), båda med fullständiga litteraturförteckningar i ämnet. 
En internationell förening för historisk vapenkunskap med uppgift att befordra vapenhistoriens studium är Verein für historische waffenkunde (Dresden), som grundlades 1905 och hvars organ är "Zeitschrift für historische waffenkunde", som utkommer kvartalsvis. Föreningens senaste sammankomst egde rum i Stockholm i juli 1914. 
2. Ordet vapen, eg. vapenslag, brukas äfven i samma bemärkelse som truppslag, särskildt i fråga om de i egentlig mening stridande trupperna, såsom infanteriet, kavalleriet och artilleriet eller flottan ("sjövapnet"), men används äfven om vissa andra truppslag, såsom ingenjörtrupperna ("ingenjörvapnet") och flygtrupperna ("flygvapnet"). Om specialvapen se Special. 1. O. K—a. 2. H. J—dt. 
<b>Vapen</b> (lat. <i>insignia,</i> fr. <i>armes,</i> ty. <i>wappen</i>), <i>her.</i>, ett bestämdt, efter heraldiska regler sammansatt märke, som föres af därtill berättigad person, släkt, samhälle eller samfund. Om uppkomsten af vapen se Sköld. De första vapnen uppträda ungefär samtidigt i de olika västeuropeiska länderna, så t. ex. i Frankrike omkr. 1150 och i Tyskland 1163. I Sverige påträffas det äldsta kända vapnet 1219 i Sigtrygg Bengtssons sigill af s. å. (se Sköld, pl. I, fig. 1). Sannolikt ha väl dock vapen förekommit här redan något tidigare. Urspr. innefattade begreppet vapen blott själfva "märket" (<i>sköldemärket</i>), oafsedt hvar detta var anbragt. Småningom kom emellertid begreppet att omfatta äfven själfva skölden, och sedan äfven hjälmprydnaden (se d. o.) uppträdt, vidgas åter begreppet, så att det redan vid midten af 1200-talet innefattar detsamma som nu, d. v. s. sköld och hjälm med sina resp. märken. 
Vapnen voro urspr. helt personliga märken, hvilka dock ganska snart fingo karaktär af ättemärken. Men redan på 1200-talet började furstarna och den högre adeln flerstädes i Europa använda vapen för sina länder och besittningar. Besittningsvapnet var för det mesta ett äldre släktvapen, fördt af den ätt, som först innehaft besittningen. När en ny innehafvare mottog densamma, upptog han ofta företrädarens vapen, hvilket han förde antingen enbart eller tillsammans med sitt familjevapen för att utmärka, att han var herre till det landet eller den borgen, som dittills representerats af detta vapen. Det forna släktvapnet öfvergick härigenom till att bli ett besittningsvapen. Sin rikaste utveckling erhöll vapenväsendet genom tornerspelen. Genom dessa utbildades särskilda regler och lagar för bruket af vapen. Före hvarje tornering verkställdes granskning af de anmälde deltagarnas vapen. Denna utfördes af särskilda ämbetsmän, s. k. härolder (se d. o.) eller vapenkonungar, hvilka hade till uppgift att kontrollera riddarnas sköldemärken och hjälmprydnader, döma i vapentvister samt tillse, att vapnen vore uppgjorda efter gällande heraldiska lagar. Under riddarväsendets blomstringstid låg vapenväsendet i sin helhet i händerna på härolderna, hvilka uppsatte de i allmänhet på rent praktiska grunder bildade lagarna för vapnens sammansättning. Dessa lagar jämte den af härolderna äfvenledes bildade heraldiska terminologien ha i hufvudsak bibehållit sig till våra dagar och utgöra grundvalen för den heraldiska vetenskapen. Vapenväsendets blomstringstid var jämförelsevis kort. Så länge heraldisk sköld och hjälm voro delar af riddarens rustning i strid eller tornering, var heraldiken lefvande, och de förändringar, som vapnen under denna period undergingo, voro framkallade af praktiska behof. Men med 1400-talets omändring af krigsväsendet följde betydande förändringar i riddarens utrustning, hvilka gjorde den heraldiska skölden öfverflödig. Med 1500-talet upphörde de egentliga torneringarna och därmed också den märkta sköldens och hjälmens sista praktiska betydelse. Fr. o. m. nyare tiden förekommer vapnet blott i afbildning. Det har nu öfvergått till att vara uteslutande egorättsmärke, och som sådant är det, utan hänsyn till dess forna praktiska betydelse, underkastadt de skiftande stilarternas alla nycker. Medeltidens enkla sköldemärken få nu vika för allehanda komplicerade figurframställningar i vapen med många fält och flera hjälmar. Vapenkonstens förfall gör sig mer och mer gällande. Men ehuru ofta 1600- och 1700-talens vapen på grund af afvikelser från heraldikens lagar måste anses heraldiskt osköna, torde dock många af dem böra tillerkännas ett 
page_number=330, index= - Vapen (heraldik) 
visst estetiskt värde; ett vackert medeltida vapen visar likvisst alltid prof på mera äkta och verklig heraldik, än hvad ett nyare tids vapen någonsin kan göra. Fig. 1. Holmger Ulfssons sigill, år 1291. Fig. 2. Folke Jonssons sigill, 1312. Fig. 3. Vapensköld med två förenade halfva vapenbilder. Ett fullständigt vapen består af tvenne hufvudbeståndsdelar: 1) skölden, med den däri varande bilden, och 2) hjälmen, med den därpå befintliga hjälmprydnaden samt hjälmtäcket. Dessutom kan till vapnet höra en del bisaker, såsom sköldhållare (se d. o.), rangkrona (se Krona), vapenmantel (se d. o.), ordenskedja, valspråk etc. Skölden (se d. o.) med sitt märke är vapnets äldsta och förnämsta beståndsdel. Hjälmprydnaden (se d. o.) uppträder först något senare, i Sverige omkr. midten af 1200-talet. I Birger Jarls ryttarsigill af 1254 är jarlens hjälm prydd med ett märke, d. v. s. en hjälmprydnad, hvilken dock på grund af sigillets bristfälliga beskaffenhet är svår att bestämma. I Holmger Ulfssons (tre stengaflar) sigill af 1291 (fig. 1) finnes blott hjälm med hjälmprydnad och ingen sköld. Detta visar, att hjälmprydnaden redan då ansågs vara lika betydelsefullt tecken som sköldemärket och användes omväxlande med detta. Holmgers fader för nämligen 1278 i sitt sigill en sköld med ättemärket, och detsamma gör äfven Holmger i ett annat sigill (af 1306). Småningom började man vid afbildning af vapnet förena skölden och hjälmen. Den senare framställdes då vanligen hvilande på den förras öfre kant eller vid lutande sköld på det öfre hörnet, i allmänhet det vänstra, då skölden i regel är lutad åt höger. Flera exempel finnas härpå från början af 1300-talet såväl å grafstenar som i sigill, t. ex. Folke Jonssons (lejonörn) sigill af 1312 (fig. 2). Detta bruk har sedan alltjämt bibehållit sig, ehuru äfven enbart sköld eller hjälm med sina resp. märken ofta förekommer. Urspr. hade skölden blott <i>ett</i> märke, men småningom började man förena flera. Redan vid midten af 1200-talet förekomma i svenska sigill vapen, som sannolikt äro sammansatta af två olika sköldemärken. Man förenade t. ex. möderneättens vapen med sitt eget genom att klyfva skölden och sätta hvardera af de båda vapnen i sin halfva, det egna ättemärket därvid vanligen till höger (heraldiskt). Ofta klöf man själfva vapenbilderna och förenade i skölden de båda halfvorna (fig. 3). Denna monogrammatiska förening af två vapenbilder har sannolikt varit anledningen till uppkomsten af flera af heraldikens underliga fantasivarelser. Ett tidigt förekommande sätt af vapenförening är äfven <i>kvadreringen.</i> Sköldarna klöfvos och delades (se Sköld), i 1:a och 4:e fälten sattes det egna vapnet, i 2:a och 3:e det vapen, som man önskade förena med sitt eget. Af dessa vapenföreningar uppstod den i flera fält indelade skölden. — Ehuru flera sköldemärken förenades i samma sköld, bibehölls dock i allmänhet under medeltiden hjälmprydnaden oförändrad, då det af rent praktiska skäl var ganska svårt att på samma hjälm förena flera bilder. Men i och med att vapnens praktiska användning i strid och tornering alltmer aftog, började man efter samma grunder, enligt hvilka man förut förenat flera märken i skölden, i vapenafbildningar placera två eller flera hjälmar på skölden. I synnerhet under nyare tiden förekommer det ganska ofta, att en person såsom särskild utmärkelse fick sitt vapen tillökadt med någon viss bild i sköld eller på hjälm. Detta benämnes vapenförbättring, och denna förekommer vanligast vid upphöjelse i högre adlig värdighet. Det ursprungliga vapnet benämnes, i motsats till det "förbättrade" eller med andra sköldemärken tillökade, stamvapen. Till stamvapnet räknas icke blott den ursprungliga skölden med sitt märke, utan äfven den till denna hörande hjälmen med sin hjälmprydnad. Denna senare benämnes släktens personliga hjälmprydnad. Vid vapenförbättring bibehölls i allmänhet stamvapnet oförändradt. Dess sköldemärke placerades i Sverige vanligen i en 
page_number=331, index= - Vapen (heraldik) 
hjärtsköld, och dess hjälmprydnad anbragtes på den mellersta hjälmen eller vid jämnt antal hjälmar på den högra af de båda mellersta (vid två hjälmar på den högra). Att ett vapen på så sätt ökats, medför dock ingen förpliktelse för egaren att använda hela det förbättrade vapnet, utan han är i sin fulla rätt att alltjämt använda blott stamvapnet. — Två sköldemärken kunna förenas äfven därigenom, att sköldarna blott ställas bredvid hvarandra eller lutas emot hvarandra. Det vanligaste fallet af dylik förening är s. k. alliansvapen, d. v. s. mans och hustrus förenade sköldemärken. Mannens vapen skall därvid vara placeradt till höger (heraldiskt) och hustruns till vänster. Bilden i mannens vapen bör vändas mot hustruns vapen, d. v. s. åt vänster. Detta kallas "heraldisk courtoisie". — Ett speciellt fall af vapenförening utgöra de s. k. pretentionsvapnen. Då en landsherre ansåg sig ega grundade anspråk på besittningsrätten till ett visst land eller område, utmärkte han dessa sina anspråk genom att till sitt sköldemärke foga det åtrådda områdets vapen. Kända exempel härpå äro de danske konungarnas annektering af svenska tre-kronorsvapnet och Erik XIV:s upptagande af Norges och Danmarks vapen i sin sköld (fig. 4; se äfven Riksvapnet, sp. 402, och Vapenrätt). — Talande vapen (fr. <i>armes parlantes,</i> ty. <i>redende wappen</i>) kallas de vapen, där namnets innebörd och vapnets bildframställning öfverensstämma med hvarandra. I Sverige äro vid de äldre talande vapnen namnet bildadt efter vapnet, t. ex. Gyllenstierna, Leijonhufvud etc.; vid de yngre ha antingen namn och vapen bildats samtidigt eller vapnet gjorts till en direkt illustration af namnet. Fig. 4. Erik XIV:s vapensköld med Norges ochDanmarks vapen däri upptagna. 
De svenska stadsvapnen ha i allmänhet uppstått ur ett äldre "signet" (se Sigill), hvilket dock mestadels saknade rent heraldisk karaktär. Redan på 1200-talet började i Sverige stadssigill med någon viss bild uti att användas. De äldsta kända äro Söderköpings af 1293 (fig. 5) och Stockholms (se d. o., fig. 45) af 1296, men intet af dessa visar samma bild som stadens nuv. vapen. Redan 1300 påträffar man emellertid ett sigill för Linköping (fig. 6), där bilden, ett lejonansikte, är insatt i en sköld, således ett regelrätt vapen, detsamma som stadens nuv. Äfven flera andra städer föra under detta århundrade sigill med i hufvudsak samma bild som nu, ehuru då ännu icke i sköld, t. ex. Kalmar 1302, Västerås 1307, Sigtuna 1311, Strängnäs 1315, Skänninge 1316 etc. Under början af nyare tiden fick hvarje nyanlagd stad sitt "stadsmärke" afsedt för sigill, hallstämplar o. d. Dessa liksom de ofvan nämnda sigillbilderna öfverflyttades sedan till en sköld och blefvo så städernas vapenbilder. Stadsvapen ha icke hjälm, utan blott en murkrona (se d. o. och Krona). Fastställandet af stadsvapen tillgår så, att staden eller riksheraldikern (se d. o.) väcker förslag, som i förra fallet af riksheraldikern och i senare af stadens myndigheter godkännes, hvarefter det inges till K. M:t (Civildepartementet) med begäran om fastställande. Om de svenska och finska stadsvapnen se artiklarna om de resp. städerna. Fig. 5. Söderköpings gamla stadsvapen, 1293. Fig. 6. Linköpings stads sigill, 1300. 
De nuv. svenska landskapsvapnen synas i allmänhet ha tillkommit under förra hälften af 1500-talet. Emellertid finnas några exempel på, att landskapssigill användes under medeltiden. För Ångermanland finnes 1314 ett sigill, hvilket dock är så skadadt, att man ej kan afgöra, hvad det visat för bild. Jämtland har i början af 1300-talet ett sigill, visande en sköld med Norges vapen. Äfven för Gottland finnes från 1300-talet ett sigill, och detta visar samma bild som i det nuv. vapnet. För Dalarna (se d. o., fig. sp. 1148), Gästrikland och Medelpad finnas sigill från 1400-talet. I handskrifter från slutet af 1500-talet finnas de flesta svenska och finska landskapsvapen beskrifna och afbildade. Flertalet af dem 
page_number=332, index= - Vapen (heraldik) - Vapenbok - Vapenbref - Vapendans - Vapendepå - Vapendragare - Vapenflugor 
öfverensstämmer i hufvudsak med de nuv. vapnen. Artiklarna om de svenska och finska landskapen innehålla afbildningar af resp. landskaps vapen. De svenska landskapsvapnen äro fastställda genom k. br. af 18 jan. 1884 och 20 febr. 1885. 
Se dessutom artiklarna Heraldik, Riksvapnet, Sigill och Sköld. 
Litt.: H. Hildebrand, "Det svenska riksvapnet" och "Landskapens vapen" (i "Ant. tidskr. f. Sverige", d. VII, 1883, och d. IX, 1887), G. Seyler, "Geschichte der heraldik" (1885—89), H. G. Ströhl, "Heraldischer atlas" (1899), Fr. Läffler, "Några svenska talande vapen på 1200- och 1300-talen" (i "Personhist. tidskr.", 1903), H. A. von Kretschmar, "Anleitung zur darstellung von wappen" (1913), F. Hauptmann, "Wappenkunde" (1914), G. Elgenstierna, "Om borgerliga släktvapens förekomst i Sverige" (i "Personhist. tidskr.", XVI, 1914), H. Fleetwood, "Handbok i svensk heraldik" (1917), hvari lämnas råd och anvisningar rörande vapens framställning och användning, och J. Kleberg, "Heraldiskt lexikon öfver å svenska riddarhuset introducerade ätter" (1919), hvari redogöres för sättet att identifiera ett vapen H. F—d. 
<b>Vapenbok,</b> <i>her.</i>, ett arbete, som i bild eller text skildrar en samling heraldiska vapen. I allmänhet är det de med bilder försedda arbetena af detta slag, som räknas till vapenböcker, men hit kunna äfven hänföras arbeten utan figurframställningar. Det förra slaget, d. v. s. vapenbilderböckerna l. vapenrullorna, äro, hvad 1300- och 1400-talen beträffar, sannolikt ofta uppgjorda med tanke på vapenkonungarnas eller häroldernas (se Härold) åliggande att kontrollera de använda vapnens riktighet. De uppta vanligen icke endast eget lands vapen, utan merendels äfven afbildningar af mera kända utländska personers sköldemärken. Flera af dem äro s. k. minnesånger (se d. o.). Den äldsta kända vapenrullan är upprättad 1244 af engelsmannen Matthaeus parisiensis (se denne). Anmärkningsvärd är äfven en annan engelsk vapenrulla från omkr. 1300, upptagande 486 vapen och tillhörande Society of antiquaries. Af öfriga märkas särskildt följande, helt eller delvis publicerade: "Heidelberger minnesängerhandschrift" (Manesse codex; se Manessiska handskriften) 1330—40, "Codex Gelre", skrifven och målad af en härold Heynen (kallad Gelre, emedan han var härold i Geldern) 1334—70 och innehållande äfven ett blad för Sverige (reproduceradt i Burenstam, "Handskrifter i nederländska och belgiska arkiver", 1885), "Züricher wappenrolle" 1335—45, en af de mest betydande (559 vapen och 28 biskopsbaner), "Conrad Grünenbergs vapenbok", afslutad 1483, innehållande omkr. 2,000 vapenmålningar, som i allmänhet äro synnerligen konstnärligt och praktfullt utförda (vapen finnas för Danmark med Sverige och Norge). De äldsta kända vapenbeskrifvande böckerna (utan bilder) äro "Clipearius libellus", skrifven omkr. 1250 af Conrad von Mure, munk i korherrestiftet i Zürich, och "Turnei von Nantheiz", skrifven af Conrad von Würzburg (d. 1287). Den senare (liksom Manesse codex) hör till de s. k. minnesångerna, och bland dessa finnas flera, som på grund af sina många vapenbeskrifningar böra omnämnas, t. ex. Wolfram von Eschenbachs "Parcival", "Titurel" och "Wilhelm von Oranse", Ulrich von Zatzikhofens "Lanzelet", Wirnt von Grafenbergs "Wigalois". Från slutet af medeltiden och början af nyare tiden finnas betydande samlingar af målade eller tecknade vapen, utförda af framstående konstnärer, såsom Schongauer, Dürer, Holbein d. y., Cranach d. ä., Virgil Solis, Jost Amman m. fl. Under nyare tiden ha utarbetats massor af vapenböcker. Ludvig XIV lät 1696—1718 utge ett stort dylikt arbete, "La Grande maîtrise ou l'armorial de la generalite". Den förnämsta af nyare tidens vapenböcker är "Siebmachers wappenbuch" (Nürnberg, 1605—09; flera uppl., den sista påbörjad 1853; hittills omkr. 560 hftn). — Ingen svensk medeltida vapenbok finns i behåll; ej heller finnas i Sverige några egentliga vapendikter. Sannolikt ha dock både vapenrullor och vapenbeskrifvande böcker och dikter funnits. Dock innehålla rimkrönikorna i några fall vapenbeskrifningar. En synnerligen värdefull medeltida vapenbok af utländsk härkomst är den i von Sackska arkivet på Bergshammar förvarade s. k. "Bergshammars vapenboken" (utförd tidigast 1429), innehållande 243 blad med vapen målade på pergament, till stor del en reproduktion af "Codex Gelre" och upptagande liksom denna flera svenska vapen (se F. U. Wrangel, "En vapenbok från medeltiden", i "Sv. autografsällsk:s tidskr.", II, 6). Från början af 1500-talet finnas några mindre svenska vapenböcker, hvarjämte genealogerna Rasmus Ludvigsson och Peder Månsson Utter m. fl. bland sina anteckningar ha äfven vapenaf bildningar. Om de i Sverige tryckta vapenböckerna se Heraldik. — I Finland utkom 1890 "Finlands ridderskaps och adels vapenbok" af G. Granfelt och i Danmark 1910 "Dansk vaabenbog" af H. Storck (ett mycket förtjänstfullt arbete). Litt.: G. Seyler, "Geschichte der heraldik" (1885—89), och H. G. Ströhl, "Heraldischer atlas" (1899). H. F—d. 
<b>Vapenbref,</b> en offentlig handling, hvarigenom rättighet att föra heraldiskt vapen meddelas samt dettas utseende bestämmes. I Sverige är vapenbref liktydigt med adelsbref (sköldebref, se d. o.), men i andra länder förekommer det stundom, att ofrälse person genom officiellt dokument erhåller rätt att för sig och sina efterkommande föra ett borgerligt vapen. Denna rätt medför dock icke adelskap. Se äfven Adel och Frälse. H. F—d. 
<b>Vapendans,</b> dans med svärd eller spjut i hand, omtalas hos flera såväl vilda som civiliserade folk. Se vidare Svärdsdans och jfr Dans, sp. 1312 o. 1315. 
<b>Vapendepå.</b> Se Depå. 
<b>Vapendragare</b> (en försvenskad form af ty. <i>waffenträger</i>), väpnare. Se Riddare, sp. 213—214. 
<b>Vapenflugor,</b> <i>Stratiomyidae, zool.</i>, familj, omfattande arter med bred, platt-tryckt bakkropp, ofta prydd med gula fläckar och hvars sidokanter äro mycket tunna och nå utanför de platt hoplagda vingarna. Sitt namn ha de fått efter de taggar, som finnas i kanten af skutellen l. lillskölden. Deras sugsnabel är kort och köttig, och antennerna äro långa samt fästa nära hvarandra. Larverna lefva antingen i fuktig jord, i gödsel eller i vatten. Den 
page_number=333, index= - Vapenflugor - Vapenförbättring - Vapenhus (vakenhus, våkenhus) - Vapenhvila - Vapenhärold - Vapenkonst - Vapenkonung - Vapenkunskap - Vapenlära - Vapenmantel - Vapenofficer - Vapenplats - Vapenrock - Vapenrulla - Vapenrätt - Vapenskatt - Vapensköld - Vapenslag - Vapenstillestånd - Vapensyn 
allmänna arten <i>Stratiomys chameleon</i> lägger sina ägg i kakor på vattenväxters blad, och larverna äro vattendjur. Dessa nå en längd af 4—5 cm. och äro platta, tillspetsade i båda ändar, mest baktill. Bakkroppsspetsen, där lufthålen äro belägna, är omgifven af en krans med omkr. 30 hår, hvilken bildar en flytapparat, med hvars tillhjälp larven kan hänga i vattenytan, när den skall andas. Förpuppningen sker i larvhuden, som genom aflagring af kalk blir så hård, att den ej kan genomborras af rofinsekter. Hit hör också släktet <i>Sargus,</i> som på grund af sin glänsande färg fått namnet metallflugor. I. T—dh. 
<b>Vapenförbättring,</b> <i>her.</i> Se Vapen, sp. 624. 
<b>Vapenhus</b> (i sv. dialekter äfven vakenhus, våkenhus), den utbyggnad, som vid en del i synnerhet smärre kyrkor plägar förekomma framför hufvudingången. Vapenhuset framskjuter vanligen från kyrkans södra långsida, närmare västra gafveln, som en liten särskild byggnad med gafvelröste och portal mot s. Det inre täckes af ett platt brädloft eller ett hvalf; i väggarna äro stundom anbragta sittnischer. I vapenhusen, som härröra från den senare delen af medeltiden, brukade männen lämna vapen och andra föremål, som ej borde medtagas i själfva kyrkan, hvarjämte de äfven torde ha tjänat som ett slags väntrum, där man kunde tillbringa tiden före gudstjänstens början. Upk.* 
<b>Vapenhvila,</b> <i>krigsv</i>. Se Stillestånd. 
<b>Vapenhärold,</b> <i>her.</i> Se Härold. 
<b>Vapenkonst,</b> <i>her.</i> Se Vapenkunskap. 
<b>Vapenkonung,</b> <i>her.</i> Se Härold. 
<b>Vapenkunskap</b> (ty. <i>wappenkunde</i>), kännedomen om de heraldiska reglerna, teoretisk heraldik. — Vapenkonst (ty. <i>wappenkunst</i>), den bildliga framställningen af heraldiska vapen efter de heraldiska reglerna, praktisk heraldik. 
<b>Vapenlära.</b> 1. <i>Krigsv.</i>, det läroämne, som afhandlar för krigsbruk afsedda vapen med därtill hörande ammunition. Vapenläran omfattar ballistiska lagar, materielbeskrifningar, konstruktionsprinciper samt redogörelse för vapnens och ammunitionens tillverkning, förvaring och användning — 2. Detsamma som heraldik (se d. o. och Vapen). 1. G. af Wdt. 
<b>Vapenmantel,</b> <i>her.</i>, är en hela vapnet omslutande, upptill med en rangkrona sammanhållen mantel, som på båda sidor är uppknuten med tofsprydda snören samt oftast kantad med gyllene fransar. Invändigt är vapenmanteln fodrad med hermelin eller ock med guld- eller silfvertyg, utvändigt är den vanligen röd, blå eller purpurfärgad. Stundom får vapenmanteln formen af en sorts baldakin och benämnes då ofta vapentält. I Sverige förekommer vapenmantel endast vid riksvapnet (se d. o. med fig.) samt vid medlemmarnas af k. huset vapen. H. F—d. 
<b>Vapenofficer</b> kallas den officer vid regemente, kår eller fristående bataljon, som biträder chefen i allt hvad rör vården och underhållet af gevär och ammunition m. m. Vapenofficeren förordnas af chefen och deltar i öfrig tjänstgöring, i den mån hans tid det medger. C. O. N. 
<b>Vapenplats</b> (fr. <i>place d'armes</i>). 1. Större fästning, som hufvudsakligen innesluter militära etablissemang och förråd (jfr Place d'armes). — 2. En utvidgning af betäckta vägen i en fästning, bildad i utgående vinkel genom kontereskarpens afrundning och i ingående vinkel genom glaciskretens brytning utåt. Vapenplatsen tjänar till uppställningsplats för betäckta vägens vakt och som samlingsplats vid smärre utfall. För att vapenplatsen vid betäckta vägens försvar skall kunna tjäna som stödpunkt, afstängdes densamma med tvärvallar, inom hvilka uppfördes reduiter eller blockhus. 1—2. L. W:son M. 
<b>Vapenrock</b> (ty. <i>waffenrock</i> l. <i>wappenrock</i>) kallades den långa, vida rock, som riddarna under senare delen af medeltiden vanligen buro utanpå rustningen. Under 1800-talet återupptogs benämningen för att beteckna den med en eller två knapprader försedda, ungefär till skrefvet räckande rock, som nyttjas i de flesta armeer, i den svenska af alla trupper, dock icke af husarregementena och artilleriet i fråga om den äldre munderingen. Jfr pl. V till art. Uniform. C. O. N. 
<b>Vapenrulla,</b> <i>her.</i> Se Vapenbok. 
<b>Vapenrätt</b> (ty. <i>wappenrecht</i>). De med nyttjandet af vapensköld sammanhängande rättsförhållandena kunna vara antingen af offentligrättslig natur och afse rätten att öfver hufvud nyttja vapensköld eller af privaträttslig natur och gälla rätten till ett visst bestämdt vapen. Utomlands stundom närmare reglerad och föremål för vetenskapliga utläggningar, har vapenrätten i Sverige till stor del utvecklats genom sedvana och föga behandlats af rättsvetenskapen. Rätten att nyttja vapensköld har hos oss ansetts vara ett gammalt privilegium för ridderskapet och adeln och som sådant undandragen de öfriga stånden. Formell giltighet torde än i dag tillkomma förordn. 10 aug. 1762, enligt hvilken det vid 500 dal. smt:s böter förbjöds ofrälse män att i sigill bruka "adelig sköld eller öpen hielm", ehuruväl det knappast kan förmodas, att domstol numera skulle tillämpa stadgandet (enl. Winroth). Rätten till <i>viss</i> vapensköld har liksom rätten till visst adligt namn varit föremål för uttryckligt skydd redan i 1600-talets adliga privilegier. Enligt gällande riddarhusordning är aflämnande af vapenplåt en af förutsättningarna för vinnande af inträde på Riddarhuset (§ 2), och uttryckligt förbud har stadgats mot upptagande af bl. a. annan ätts vapen (§ 3). Introduktion är å andra sidan en förutsättning för vapnets nyttjande (k. förordn. 8 maj 1775; k. br. 11 febr. 1800). Äfven <i>landskap</i> och <i>städer</i> ha sedan gammalt haft rätt till vapen, liksom <i>riket</i> i dess helhet. Ett bevis för vapenrättens betydelse i gamla tider utgör den bekanta striden om riksvapnet "tre kronor". Genom lag om rikets vapen 15 maj 1908 fastställes nu riksvapnets utseende, och bötesstraff stadgas för den, som offentligt brukar vapen, hvilket afser att utgöra efterbildning af riksvapnet, men i väsentliga delar skiljer sig från detsamma. Se F. Hauptmann, "Das wappenrecht" (1896). C.K-a. 
<b>Vapenskatt</b> beslöts på grund af k. proposition vid riksdagen 1866 för anskaffning af tidsenliga infanterigevär. Armen kunde för de genom skatten influtna medlen beväpnas med bakladdningsgevär efter Remingtons modell. 
<b>Vapensköld,</b> <i>her.</i> Se Sköld och Vapen. 
<b>Vapenslag.</b> Se Vapen 2. 
<b>Vapenstillestånd,</b> <i>krigsv.</i> Se Stillestånd. 
<b>Vapensyn</b> kallades den årligen skeende 
page_number=334, index= - Vapensyn - Vapentag - Vapentjänst - Vapentäcke - Vapentält - Vapenöfningar (möten) 
förrättning, vid hvilken synemän eftersågo, att frälsemännen verkligen voro så rustade med afseende på både folk, hästar och vapen, som det enligt förordningarna ålåg dem att vara, samt att den, som anmälde sig till frälse rusttjänst, hade så mycket jord, att han kunde uppehålla tjänsten. Jfr Frälse och Rusttjänst. C. O. N. 
<b>Vapentag</b> (fnod. <i>vapnatak</i>), fordom nyttjad form för laga bekräftelse, bestående däri, att man fattade och lyfte sitt vapen (spjut eller svärd); ofta torde man äfven med sitt vapen ha berört domarens eller anförarens vapen eller deras, som hade samma åsikt eller åtogo sig samma förpliktelse. Vapentaget torde vara en urgammal, en gång för alla germaner gemensam rättslig företeelse, som kanske skymtar fram redan i ett par yttranden af Tacitus, men som fullt tydligt återfinnes endast i nordiska källor. Största rollen spelar vapentaget i den äldre norska medeltidsrätten; det omnämnes bl. a. både i Gula- och Frostatingslagarna samt användes vid konungaval, vid stiftande af lag, vid afkunnande af dom, vid öfverlåtelse af fast egendom m. m. I Danmark råkade vapentaget tidigare ur bruk; i den danska rätten omnämnes det blott af Skånelagen och i denna endast för fall af fredlöshetsförklaring. Äfven på Island synes vapentaget tidigt ha förlorat sin betydelse, men själfva namnet lefver kvar i Grågås, som använder det för att beteckna tingsafslutning (tingsmännen återupptaga då sina vapen). I något senare isländsk medeltidsrätt har emellertid genom inverkan från Norge vapentaget återfått sitt ursprungliga innehåll. De svenska medeltidslagarna känna ej namnet vapentag, men vid öfverlåtelse af eganderätt till fastighet förekom en symbolisk rättshandling (faest-, fast- eller skaptförfärande), som påminde om vapentaget. Vid öfverlåtelse af fast egendom brukade nämligen fastarna (om dessa se Fastebref) hålla "a faestine", "a skaptinne" l. "a skapto", d. v. s. på en käpp, till bekräftelse af det ingångna aftalet. Det är icke närmare utredt, när detta bruk upphörde, men ännu vid midten af 1600-talet stadfästes morgongåfva inom adeln därigenom, att fastar rörde vid ett spjut (glafven), som sedermera utkastades genom ett fönster. Denna sed, som omnämnes i 1600-tals-författningar samt i 1600-talets juridiska litteratur, bl. a. af Stiernhöök, beskrifves utförligt af Cromwells ambassadör vid svenska hofvet, Whitelocke, som 1654 åsett en dylik ceremoni. Han tillfrågade Erik Oxenstierna, Axel Oxenstiernas son, huru ceremonien benämndes, samt erhöll till svar, att den kallades vapentag ("weppun-tack" i det engelska originalet). 
I några shires i norra England blef från den danska invasionen <i>wapentake</i> (mlat. <i>wapentagium</i>) benämning på ett led i den territoriella indelningen. Wapentake efterträdde hundret, utan att dock något annat än namnet synes ha skiftat. Wapentakeindelningen måste ha varit af nordiskt ursprung. Indelningens uppkomst torde kunna förklaras så, att namnet på en af de viktigaste handlingarna på tinget, vapentaget, öfverförts på de vid tinget närvarande, såsom enhet betraktade, samt slutligen på det distrikt, i hvilket de bodde. 
Litt.: G. Grundtvig, "Om de gotiske folks våbened" (i "Oversigt över det K. Danske videnskabernes selskabs forhandl.", 1870), K. Maurer, "Über das Vapnatak der nordischen rechte" (i "Germania", 1871), G. Djurklou, "Om vapentaget såsom laglig bekräftelseform i Sverige" (i "Svenska fornminnesfören:s tidskr.", I, 1871—72) samt uppgifter i Steenstrup, "Danelag" och Brunner, "Deutsche rechtsgeschichte". (Å. H—k.) 
<b>Vapentjänst.</b> Se Frälse och Rusttjänst. 
<b>Vapentäcke,</b> <i>her.</i> Se Hjälmtäcke. 
<b>Vapentält,</b> <i>her.</i> Se Vapenmantel. 
<b>Vapenöfningar</b> (förr i dagligt tal <i>möten</i>) kallas i Sverige vanligen alla de öfningar, som afse truppernas utbildning. Genom k. br. 20 nov. 1680 bestämdes, att öfverstarna vid de indelta regementena en gång i månaden skulle låta hålla kompanimöten (genom k. br. 12 okt. 1693 föreskrefs, att platser för dessa möten skulle utses i midten af hvarje kompanis förläggningsområde) och en gång om året, i slutet af aug., sammandraga hela regementet under minst 14 dagar. Dessutom skulle soldaterna bevista gudstjänsten i sockenkyrkan och därefter underkastas en stunds öfning (s. k. kyrkparad). Efter åtskilliga förändringar bestämdes i k. förordn. 21 nov. 1766, att regementsmöten årligen skulle ega rum under 17 dagar, in- och utryckningsdagar inberäknade, men icke sällan minskades eller inställdes dessa möten. Kyrkparaderna utbyttes småningom mot kompanimöten under 4—8 dagar årligen, hvilka stundom äfven fingo ersätta regementsmötena och då vanligen något utsträcktes. Fr. o. m. 1781 tillkommo befälsmöten, i hvilka till en början endast officerarna, men sedermera allt befäl deltogo, och 1806 anordnades de första exercisskvadronerna vid kavalleriet. Underhållet under alla vapenöfningar, utom vid större truppsammandragningar, hvilka någon gång förekommo, bestreds af soldaterna själfva eller, vanligen, af rote- och rusthållarna, till dess detta mot slutet af 1700-talet öfvertogs af kronan genom den s. k. passevolansinrättningen, till hvilken rote- och rusthållarna erlade en viss årlig afgift. 1841 öfvertog kronan utan ersättning underhållskostnaden under alla vapenöfningar. Småningom infördes särskilda rekrytmöten vid infanteriet. 1858 bestämdes mötena till befälsmöte under 10 dagar, rekrytmöte under 42 dagar (vid kavalleriet exercisskvadron 90 dagar), beväringsmöten under sammanlagdt 30 dagar (till 1859 hade de pågått endast 14 dagar) och regementsmöte under 20 dagar (inställdes emellanåt), hvartill för kavalleriet stundom kommo skvadronsmöten till fots under några dagar och för alla trupper tid efter annan större öfningsläger. Efter 1885 ökades tiden för vapenöfningarna sålunda: befälsmötet 15—21 dagar, rekrytmötet 100 dagar vid infanteriet, 200 vid kavalleriet, för båda truppslagen i två omgångar, beväringsmötena 42 dagar, fortfarande delade på två år, och regementsmötet 22—23 dagar. Dessutom förekommo några mindre möten för särskilda ändamål och större fälttjänstöfningar om möjligt hvart annat år för en tredjedel af armen. Genom 1892 års ("förbättrade") härordning utsträcktes vapenöfningarna vid det icke garnisonerade infanteriet till officersmöte under 5 dagar, dylikt möte för regementsstaben under 6 dagar, stamrekrytmöte, förberedande korprals- och korpralsskola 150 dagar, beväringsrekrytmöte 68 dagar och regementsmöte (äfven för andra beväringsklassen) 22 dagar. Vid öfriga truppslag öfvades beväringen 90 dagar i följd. I 1901 års härordning bestämdes vapenöfningstiden 
page_number=335, index= - Vapenöfningar (möten) - Vapereau, Lousi Gustave - Vapeur - Vaphio - Vapitin - Vapnatak - Vapnavad - Vapnö - Vaporackumulator 
för det värnpliktiga manskapet vid infanteriet och jämställda trupper till första tjänstgöring om 150 dagar och tre regementsöfningar om 30 dagar, vid kavalleriet, fältartilleriet och fältingenjörtrupperna till 281 dagar jämte två regementsöfningar om 42 dagar, vid marinen till 300 dagar. I 1914 års härordning bestämdes utbildningstiden vid infanteriet till 250 dagar jämte tre regementsöfningar om 30 dagar, vid kavalleriet, fältartilleriet och positionsartilleriet till 281 dagar jämte två regementsöfningar om 42 dagar, vid fästningsartilleriet och fästningsingenjörtrupperna samt fältingenjör- och fälttelegraftrupperna till 295 dagar jämte två repetitionsöfningar om 42 dagar, vid trängen i egentlig trängtjänst och i sjukbärartjänst till 150 dagar jämte tre repetitionsöfningar om 30 dagar, vid trängen i egentlig sjukvårdstjänst till 180 dagar jämte två repetitionsöfningar om 30 dagar och vid intendenturtrupperna till 210 dagar jämte en repetitionsöfning om 30 dagar. Vid marinen bestämdes utbildningstiden till för å sjömanshus inskrifna värnpliktiga 360 dagar i en följd, för å sjömanshus icke inskrifna värnpliktiga, om de inskrifvits till sjötjänst eller stationstjänst, 360 dagar i regel i en följd och för till kustartilleritjänst inskrifna 365 dagar med en första tjänstgöring om 323 dagar jämte en repetitionsöfning om 42 dagar. För vissa kategorier manskap tillkom någon ytterligare tjänstgöring och för alla en reservtruppöfning under 15, vid de beridna truppslagen 25 dagar samt en landstormsöfning under 5 dagar. Vapenföra studenter och likställda skulle vapenöfvas vid hären i 485 dagar med en första tjänstgöring om minst 400 dagar och två repetitionsöfningar och vid marinen i 500 dagar antingen i en följd eller vid kustartilleriet i två omgångar om resp. 458 och 42 dagar. C. O. N. 
<b>Vapereau</b> [vaprå], Louis Gustave, fransk biograf och lexikonutgifvare, f. 4 april 1819 i Orleans, d. 18 mars 1906 i Morsang-sur-Orge (dep. Seine-et-Oise), antogs 1842 till handsekreterare hos V. Cousin, föreläste 1842—52 vid Tours' college filosofi och (1847—52) tyska litteraturen, men sattes därefter ur tjänstgöring. Han slog sig då på juridiska studier och vardt advokat 1854. Efter kejsardömets fall utsågs V. till prefekt i Cantal 1870—71 och i Tarn-et-Garonne 1871—73. 1877—88 var han generalinspektör öfver folkundervisningen. V. inlade mycken förtjänst genom att redigera de två stora och förträffliga handböckerna <i>Dictionnaire universel des contemporains</i> (1858; 6:e uppl. 1893; suppl. 1895) och <i>Dictionnaire universel des litteratures</i> (1876; 2:a uppl. 1884). Han behandlade dessutom nutidens franska litteratur i den af honom uppsatta och 1859—69 utg. årsrevyn "L'annee litteraire et dramatique". Hans litteraturhistoriska hufvudarbete är <i>Elements d'histoire de la litterature francaise</i> (2 bd, 1882—86). I <i>L'homme et la vie</i> (1896) offentliggjorde han en mängd intressanta betraktelser och maximer. 
<b>Vapeur</b> [-pör], fr. Se Vapör. 
<b>Vaphio.</b> Se Vafio. 
<b>Vapitin,</b> <i>zool.</i> Se Kronhjorten, sp. 20, och Canadahjorten i Suppl. 
<b>Vapnatak.</b> Se Vapentag. 
<b>Vapnavad.</b> Se Solway Firth. 
<b>Vapnö.</b> 1. Socken i Hallands län, Halmstads härad. 2,414 har. 716 inv. (1919). Annex till Söndrum, Göteborgs stift, Halmstads kontrakt. — 2. (Wapnö) Fideikommiss, som med underlydande omfattar hela Vapnö socken, Hallands län, samt därtill gårdar i Enslöfs, Holms, Kvibilles och Söndrums socknar, tills. 57 mtl med 5,683 har areal, hvaraf 2,564 har åker och äng, samt 4,350,000 kr. tax. värde (1918). Den äldsta manbyggningen nedbrann 1733, och det nuv. corps-de-logiset, som uppfördes vid midten af 1700-talet, är ett med mansardtak täckt tvåvånings stenhus, hvars midtparti är indeladt af pilastrar i rustrik. Ena fasaden vetter åt en trång, af två envåningsflyglar med brutna plåttak begränsad gård med en vallgraf framför, öfver hvilken för en stenbro, den andra åt n. till en trädgård, som förr varit sjö. V., fordom <i>Wapnöghe,</i> omtalas redan 1312 såsom tillhörande släkten Ribbing, kom efter Peter Sigvidsson Ribbings död (1379) till Vadstena kloster och från detta 1409 genom byte till riddaren Abraham Brodersson (se denne). Vid arfskiftet efter honom tillföll det 1419 hans änka Cecilia Niclisdotter och hennes man Bonde Jakobsson (Tott), tillhörde sedan länge norska släkten Urup, köptes 1661 af fältmarskalken G. O. Stenbock och egdes af sonen Magnus och dennes söner, tills det 1741 och 1751 förvärfvades af G. B. Stael von Holstein (se d. o. 4), som 1754 gjorde V. till fideikommiss och hvars släkt det ännu tillhör. Nuv. egare är O. G. B. Stael von Holstein. 2. E. A—t. 
<b>Vaporackumulator</b> (af lat. <i>vapor,</i> ånga), <i>tekn.</i>, en af en svensk ingenjör, doktoringenjören Johannes Ruths (f. 17 juli 1879 i Karlskrona) uppfunnen apparat för att vid ångpanneanläggningar åstadkomma ökad ekonomisering och möjliggöra uttagning af olika mängd ånga per tidsenhet, utan ojämn eldning. Apparaten består i hufvudsak af en väl isolerad, sluten, delvis vattenfylld plåtbehållare i form af en liggande cylinder med halfsfäriska ändar samt försedd med ångdom och erforderliga rörledningar. Till- och afloppsledningarna äro utrustade med särskildt konstruerade, automatiska ventiler, genom hvilka ackumulatorn "laddas", då öfverskott af ånga finnes, och "urladdas", då mera ånga, än ångpanneanläggningen kan afge, under en viss tidsperiod kräfves. Vaporackumulatorn kan anordnas och inkopplas i en ånganläggning på en mångfald olika sätt, beroende på erforderliga ångtryck, kapacitet o. s. v. Särskildt användbar är den vid fabriksanläggningar, där ånga af olika högt tryck används för skilda ändamål, exempelvis dels för kraftalstring, dels för uppvärmning. Äfven för anläggningar, afsedda enbart för kraftalstring, kunna med hjälp af vaporackumulatorn goda resultat vinnas. Om t. ex. en ångkraftstation utrustas med en högtrycks- och en lågtrycksturbin samt mellan dessa inkopplas en vaporackumulator, kan driften ordnas så, att högtrycksturbinen tillgodoser det normala kraftbehofvet, men lågtrycksturbinen automatiskt inkopplas vid belastningsstötar. Ruths inlämnade redan 1913 den första patentansökan för ackumulatorn, och 1916 bildades a.-b. Vaporackumulator för att exploatera hithörande uppfinningar, som hittills resulterat i omkr. 350 patent och patentansökningar. Ett flertal anläggningar enligt Ruths' system har utförts i Sverige och visat mycket goda 
page_number=336, index= - Vaporackumulator - Vaporimeter, Vaporometer - Vaporisation - Vaporös - Wapowski, B. - Wappers, Gustave - Wapping - Wappäsu, Johann Eduard - Vapör - Waqidi - Vaqueros - Vaques’ sjukdom - Var (medicin) - Var. (musik) - Var (mytologi) - Var (ungerska) - Var (flod, departement) 
resultat. Äfven från utlandet har stort intresse visats för vaporackumulatorn. Fmn. 
<b>Vaporimeter,</b> Vaporometer (af lat. <i>vapor,</i> dunst, utdunstning, och grek. <i>metron,</i> mått). Se Afdunstningsmätare. 
<b>Vaporisation.</b> <i>kem.</i> o. <i>fys.</i>, detsamma som ångbildning. Se Afdunstning och Kokning. 
<b>Vaporös.</b> Se Vapör. 
<b>Wapowski,</b> B., författare. Se Polska litteraturen, sp. 1270. 
<b>Wappers</b> [ωa'p-], Gustave, baron, belgisk målare, f. 1803 i Antwerpen, d. 1874 i Paris, uppfostrades i de akademiska grundsatser, som blefvo härskande i Belgien efter Davids flyttning dit. Men 1830, då landets politiska oberoende grundlades, började den romantiska riktningens kamp mot klassicismen, och W. var den, som öppnade striden. Han hade under 1820-talet ett par gånger täflat om första priset för att kunna komma till Italien. Då detta icke lyckades, slog han sig på studiet af Rubens, Van Dyck och Jordaens, den äldre nederländska skolans stormän, samt upptog fosterländska historiska ämnen. Hans första epokgörande tafla skildrade <i>Borgmästaren van der Werffs själfuppoffring,</i> en episod från Leidens belägring under befrielsekriget mot spanjorerna (1830; museet i Utrecht). Hans nästa betydande arbete var <i>Belgiska septemberrevolutionens början</i> (1833; museet i Bruxelles). Eftervärlden finner dessa stora målningar ganska tomma. Af hans öfriga arbeten må nämnas <i>Karl I af England på väg till schavotten</i> (museet i Bruxelles) och <i>Ludvig XVI i fängelse.</i> Han var en porträttmålare af stor förtjänst. W. blef professor vid akademien i Antwerpen 1832. C. R. N.* 
<b>Wapping</b> [ωå'piȵ], till engelska grefsk. Middlesex hörande stadsdel i London på vänstra sidan om Thames. 
<b>Wappäus,</b> Johann Eduard, tysk geograf och statistiker, f. 1812 i Hamburg, d. 16 dec. 1879 i Göttingen, studerade 1830—31 vid landtbruksakad. i Möglin, därefter vid universiteten i Göttingen och Berlin, där han gjorde sig bemärkt som en af geografen K. Ritters mest hängifna lärjungar. För sin hälsas vårdande gjorde han 1833—34 en resa i tropiska länder, hvarunder han besökte Azorerna, Kap Verde-öarna och Brasilien. Frukterna af denna resa framträdde i hans afh. om portugisernas upptäcktsfärder under Henrik Sjöfararen samt i hans senare omfångsrika arbeten öfver Amerika, särskildt Syd-Amerika, med hvilket land han under hela sin lefnad underhöll liflig förbindelse, yttrande sig också däri, att han under många år var Argentinska republikens konsul i Tyska riket. Efter återkomsten från sin resa promoverades han 1836 i Göttingen till doktor, sedan han utgett en afh. på latin om hafsströmmarna, fortsatte därefter sina studier i Bonn och Paris samt etablerade sig 1838 som privatdocent i Göttingen, där han sedan under mer än fyrtio år utöfvade en framgångsrik lärarverksamhet och 1845 blef e. o. och 1854 ord. professor. W:s rykte som grundlig geograf förskaffade honom ledarskapet för utgifningen af 7:e upplagan af Steins och Hörschelmanns stora "Handbuch der geographie und statistik", hvilken af W. utvidgades till en verklig geografisk-statistisk encyklopedi. Åt detta arbete egnade han ett fjärdedels århundrade af sin lefnad och skref däri själf den allmänna afdelningen äfvensom specialbeskrifningen öfver Amerika. Under samma tid redigerade han i många år "Göttinger gelehrte anzeigen". Efter att under flera år ha föreläst öfver befolkningsstatistiken utgaf han 1859—61 sitt berömda arbete <i>Allgemeine bevölkerungsstatistik,</i> hvilket länge förblef denna vetenskaps hufvudverk och, med hänsyn till det torftiga material, som då stod till buds, utan tvifvel är ett högst beundransvärdt arbete. Särskildt för oss svenskar af intresse är det varma erkännande han där egnar den svenska befolkningsstatistiken. — De politiska händelserna 1866 berörde W. ytterst smärtsamt, både i hans egenskap af stortysk patriot och af trogen anhängare till det furstehus (Hannover) , af hvilket Göttingens universitet stiftats. Efter denna tid drog han sig alltmer tillbaka från det offentliga lifvet. G. S—g.* 
<b>Vapör</b> (fr. <i>vapeur,</i> lat. <i>vapor</i>), dunst, ånga; en tygsort (se Muslin). — Vapörer, väderspänningar, "uppstigningar". Man inbillade sig förr, att dessa kunde nå hjärnan samt därigenom förorsaka ojämnhet och nedstämning i lynnet ("hysteri"), och detta obehag var en tid under namnet "vapörer" (<i>vapeurs</i>) en bland damerna gängse modesjukdom. Fru Lenngren t. ex. nämner den i sitt poem "Toiletten" (1797). Jfr Magnesia, sp. 479. — Vaporös, dunstig, dimmig, oklar (äfven i figurl. betyd.); <i>målark.</i>, ett behandlingssätt, där form och lokalfärg mildras, uppmjukas eller rent af upplösas i obestämda, liksom molniga toner (t. ex. hos Murillo). 
<b>Waqidi.</b> Se Wakidi. 
<b>Vaqueros</b> [-kērås], sp., eg. "koherdar", namn på boskapsherdarna vid de stora landtgårdarna (<i>ranchos</i>) i norra Mexico. De äro vanligen af spansk-indiansk härkomst och göra sin tjänst till häst liksom de s. k. cowboys i Texas. 
<b>Vaquez' sjukdom</b> [vakäs], <i>med.</i> Se Polycytemi. 
<b>Var</b> (lat. <i>pus</i>), <i>med.</i>, ett exsudat (se d. o.), som innehåller hvita blodkroppar, <i>leukocyter,</i> i betydlig mängd. Ett dylikt exsudat benämnes ock <i>varigt</i> eller <i>purulent.</i> Var består af varserum och varceller (<i>varkroppar</i>). Varserum är en från blodet härrörande ägghvithaltig vätska. Varceller kallas de leukocyter, som genom kärlväggarna utträdt ur blodet. Var ter sig som en mer eller mindre tjockflytande vätska af gulgrå, gul eller gulgrön färg; endast för det fall, att mängden varserum är mycket stor i förhållande till antalet varceller, kan varet erhålla en tunnflytande beskaffenhet. Se vidare Varbildning. G. H. 
<b>Var.</b>, <i>mus.</i>, förkortning för <i>variation</i> (se d. o.). 
<b>Var,</b> <i>isl. myt</i>., är enligt Snorres edda en gudinna, som åhör männens eder och de båda könens inbördes trohetslöften. Ordet är identiskt med det tyska <i>wahr,</i> "sann", och betyder helt enkelt "trohet", i pluralis "trohetslöften". Enligt eddasången Thryms kvida sades äkta makar vara vigda samman "varar hendi" (med trohetens hand). Ad. N—n. 
<b>Var,</b> ung., borg, fästning, vanligt i ungerska ortnamn. 
<b>Var</b> [varr]. 1. (It. <i>Varo,</i> lat. <i>Varus</i>) Flod, till 1860 gränsflod mellan Frankrike och Italien, liksom redan hos romarna mellan Gallia Cis- och Transalpina, upprinner i Hafsalperna på 1,800 
page_number=337, index= - Var (flod, departement) - Vara - Varadaraja - Varahamihira - Varaldsöy - Varali - Varallo - Varamand - Varamobaden - Varanger - Varangeren - Varangerfjord, Varangeren 
m. höjd, på östsidan af Mont Pelat. Dess lopp är sammansatt af tvenne i nord-sydlig riktning löpande längdafsnitt och ett mellanliggande väst-östligt tvärafsnitt. Den utfaller efter ett lopp af 120 km. i Medelhafvet 7 km. v. om Nizza. V. är i likhet med sina bifloder (Tinee och Vesubie från v. och Esteron från h.) typen för en vild bergsström med högst oregelbunden vattentillförsel, duger ej till flodfart; på sin höjd kan den vara tjänlig som flottled. — 2. Departement i sydöstra Frankrike, vid Medelhafvet, uppkalladt efter ofvannämnda flod, ehuru denna efter 1860 ligger alldeles utanför dep. 6,044 kvkm. 330,755 inv. (1911). Dep. är hufvudsakligen byggdt af äldre skikt, urberg och paleozoiska lager med äldre eruptiv. Dessa bergmassor bilda en återstod af de gamla massiv, som under den tertiära bergveckningsepoken undgingo förstörelsen eller omformningen och nu i Medelhafsländerna stå kvar som isolerade partier af ett förut sammanhängande kontinentalområde (som t. ex. Corsica och Sardinien). I s. gå dessa äldre massiv under namnet Chaîne des Maures (780 m.), i n. under namnet l'Esterel (616 m.). Mellan dessa båda massiv flyter dep:s hufvudflod, Argens, i väst-östligt lopp, tills den utfaller på den punkt, där romarnas <i>Forum Julii</i> (det nutida Frejus) var beläget. I sin nordöstligaste del beröres dep. af berg, hvilkas veck löpa i rakt väst-östlig riktning och som därför anses tillhöra den pyreneiska veckningszonen. Kusten är en utpräglad ingressionskust, hvars anmärkningsvärdaste inskärning bildar Toulons ypperliga krigshamn. Af den tydliga från ö. kommande kustströmmen åstadkommas dynformationer, som på sina ställen afsnört laguner. Utanför kusten befinner sig ögruppen Iles d'Hyeres (en lösryckt del af Chaîne des Maures). En af dessa öar har genom tvenne strandvallar blifvit anknuten till fastlandet och bildar den märkvärdiga formationen Presqu'île de Giens. Klimatet är utmed kusten mildt. Hyeres och S:t Raphael äro besökta kustorter. Såsom af markens sammansättning framgår, kan den icke på det hela taget lämna synnerligen god jordmån för sädesodling. Vin- och olivkultur är betydelsefullast. Dep. eger enstaka fyndigheter af järn, bly och kol, och många slag af sten brytas. Salt erhålles vid kusten, där ock indräktigt fiske bedrifves (tonfisk och sardiner). Pappersindustri, siden-, bomulls- och ylleindustri, fabrikation af tvål och parfymer m. m. V. är indeladt i 3 arrondissemang: Draguignan, Brignoles och Toulon. Hufvudstad: Draguignan. 1—2. A. N—d. 
<b>Vara.</b> 1. Socken i Skaraborgs län, Barne härad. 1,200 har. 770 inv. (1919). Häri ingår ej Vara köping (se nedan), som tillhör V. församling, men ej V. kommun. V. församling bildar (fr. o. m. 1 maj 1920) med Skarstad, Hällum och Önum ett pastorat i Skara stift, Barne kontrakt (förut annex till Skarstad). — 2. Köping i Skaraborgs län, vid skärningen mellan Uddevalla—Vänersborg—Herrljunga och Västergötland—Göteborgs järnvägar. 43 km. från Vänersborg, 22 från Herrljunga, 93 från Göteborg och 34 från Skara. 102 har. 1,050 inv. (1919). Tax.-värdet å bevillningsskyldig fast egendom utgjorde 1919 2,263,100 kr., taxerade inkomsten af kapital och arbete 1,378,885 kr. 1918 utgjorde köpingens inkomster 72,068, utgifter 71,286, tillgångar 239,753 och skulder 113,286 kr. I dessa siffror ingå icke inkomster o. s. v. för kyrka och folkskola, då köpingen ingår i V. kyrkoförsamling och skoldistrikt. På platsen finnas provinsialläkare, distriktsveterinär och apotek, postkontor och bankkontor. Antalet af handlande och handtverkare är betydligt, särskildt är handeln med spannmål och andra landtmannaprodukter liflig. Af industriella anläggningar — de flesta utan större betydelse — märkas 2 cementtegelfabriker, elektricitetsverk och elektrisk kvarn, järngjuteri och mekanisk verkstad, snickerifabrik, tegelbruk och 2 vattenfabriker. Köpingen, som uppvuxit kring V. järnvägsstation, erhöll särskild "municipalstyrelse" 1883 och blef på grund af k. bref 16 dec. 1892 köping fr. o. m. 1894. 1 o. 2. L. Wll. 
<b>Varadaraja,</b> <i>språkv.</i> Se Laghukaumudi. 
<b>Varahamihira,</b> en indisk astronom i midten af 500-talet från Ujjaiyini, där han lefde vid kung Vikramadityas hof. Han är förf. till flera astronomisk-astrologiska verk (mestadels i metrisk form), som röja tydligt inflytande från den grekiska astronomien genom talrik användning eller öfversättning af grekiska namn och termer. Hans förnämsta verk äro <i>Bṛhat-saṁhitā</i> (utg. och öfv. af Kern i "Bibliotheca indica" 1864—65 och "Journal of the Royal asiatic society", bd IV) samt <i>Hōrā-cāstra,</i> "Horoskopi", läran om hōrā (grek. <i>hōrā</i>), tid (öfv. af Jyer, Madras, 1885). Jfr v. Schröder, "Indiens literatur und cultur" (1887), och Macdonell, "A history of sanskrit literature" (1900). K. F. J. 
<b>Varaldsöy.</b> 1. Härad och socken, under Strandebarms pastorat, Hordaland fylke (före 1919 Söndre Bergenhus amt), Ytre Hardanger, Norge. 81,58 kvkm. med 862 inv. (1918). Jordbruksdistrikt. — 2. ö, 45,90 kvkm., i mellersta delen af Hardangerfjorden, Norge. 87 boningshus med 500 inv. (1910). 1 o. 2. K. G. G. 
<b>Varali,</b> indisk folkstam. Se Kolh, sp. 531. 
<b>Varallo</b> [-lå], stad i italienska prov. Novara, i en dal af Penninska alperna, vid Pos biflod Sesia. 4,200 inv. (1901). I stadens kyrkor finnas flera konstverk af den i trakten födde målaren Gaudenzio Ferrari. Omedelbart n. ö. om staden ligger vallfartsorten Sacro monte (se d. o.). A. N—d. 
<b>Varamand</b> [-man], no., suppleant, ersättare. 
<b>Varamobaden.</b> Se Motala, sp. 1211. 
<b>Varanger,</b> sorenskriveri omkring Varangerfjorden (se d. o.), Finmark fylke, Norge, omfattar häradena Nord-Varanger och Syd-Varanger (se dessa ord), resp. n. och s. om fjorden. 5,256,16 kvkm. 6,642 inv. (1917). 
<b>Varangeren.</b> Se Varangerfjord. 
<b>Varangerfjord,</b> Varangeren, stor hafsvik i Finmark fylke, Norge, intränger från ö. mot v. mellan Nord- och Sör-(Syd-)Varanger, har en längd af 100 km. och klyfver sig på södra sidan i flera småfjordar (<i>Bugöfjord, Kjöfjord, Bökfjord, Jarfjord.</i>) Fjordens inre del skiljes från Tanaälfvens dalgång genom ett endast 15 km. bredt ed. Kusterna kring V. äro i allmänhet låga, här och där afbrutna af enstaka fjäll. Växtligheten, som vid Vadsö är ytterst sparsam, tilltar längre in, och Sör-Varanger på fjordens sydsida har stora skogar (björk och furu). Utom Vadsö stad finnas 
page_number=338, index= - Varangerfjord, Varangeren - Varangerfrågan - varangerhalfön - Varanidae - Varano, Lago di - Vara-noshörningen - Varanus - Varanödlor - Vararuci - Varasd - Varaztad - Warb. - Varbaelgjar, Varbelger - Warbeck, Perkin 
vid fjorden, i synnerhet på norra sidan, en hel rad handelsplatser, bl. a. Mortensnaes (med ett märkligt fornminne), Kiberg, Kvalnes, Bergeby, Naesseby och längst in Nyborg med exercisplats för Varanger bataljon. Längs nordstranden hufvudväg till Tanaälfs dalgång. Vid den innersta delen af Bökfjorden Kirkenes med Sör-Varanger järnmalmsfält. K. G. G. 
<b>Varangerfrågan,</b> benämning på en tvist rörande förhållandena mellan Norge och Ryssland-Finland invid Varangerfjord. Frågan bottnar långt tillbaka i medeltiden, då kustländerna s. om norra Ishafvet egentligen voro ingen mans land, men Norge trängde fram efter öarna, Sverige (inberäknadt dess finländska områden) från s. upp emot kusten och Ryssland från ö. Landet från Kolahalfön i ö. till Tromsötrakten började då bli ett slags gemensamt skattland, och befolkningen däruppe, hufvudsakligen lappar, blef därvid skattskyldig till alla tre rikena. (Se Lappar, sp. 1210—12.) Genom freden i Teusina 1595 afträdde emellertid Ryssland till Sverige sin beskattningsrätt öfver lapparna ö. om Varangerfjord, och genom freden i Knäred 1613 nödgades Sverige till Danmark-Norge afstå från öfverhöghet öfver lapparna vid Ishafskusten. De nomadiserande lapparna på ömse sidor gränsen behöllo emellertid den för deras existens oumbärliga rätten att med renhjordarna flytta än nedåt kusten, än uppåt fjällen, och en kodicill till 1751 års gränsregleringstraktat mellan Sverige och Danmark-Norge stadfäste denna rätt. Gränsen mellan Norge och Ryssland förblef emellertid oreglerad med åtföljande tvister, tills 1826 det gemensamhetsdistrikt mellan dessa riken, som ännu förefanns däruppe, dåmera en kuststräcka af 80—100 km. från Varangerfjord i v. till Fiskarhalfön i ö., uppdelades mellan båda, hvarvid Pasviks och Jakobs älfvar i hufvudsak blefvo gränsen. Slitningar kvarstodo emellertid, numera särskildt i anledning af lapparnas vandringar öfver gränsen från ömse sidor, den skadegörelse deras renar uppgåfvos göra och den behandling de själfva underkastades vid sitt fjordfiske. Efter en serie i hufvudsak resultatslösa förhandlingar under 1830- och 1840-talen skärptes därefter tvisten, i det att 1851 från rysk sida framställdes anspråk bl. a. på utvidgad fiskerätt i Ishafvet för invånarna i tre nordfinska socknar och på upplåtande af ett område vid Varangerfjordens sydkust för de fiskandes vinteruppehälle. Samtidigt förklarade sig Ryssland ej anse 1751 års traktat som bindande för sig, och lät i strid mot densamma 1852 spärra gränsen för de norske lapparna. Det är dessa slitningar, som egentligen plägat benämnas Varangerfrågan. Rysslands åtgärder, som ansågos stå i samband med den maktfullkomlighet och aggresivitet, som vid denna tid utmärkte tsar Nikolaus I:s uppträdande, förblefvo emellertid utan fortsättning på grund af den kort därpå uppblossande orientaliska kris, som ledde till Krimkriget (se d. o.), men inverkade i hög grad på Sveriges hållning och bidrog till, att det afslöt November-traktaten (se d. o.) med däri inneslutna förbindelser för Sverige-Norge att till Ryssland icke afstå något svenskt eller norskt område eller medge Ryssland någon betes-, fiske- eller annan rätt inom nämnda områden eller på deras kuster. S. C. 
<b>Varangerhalfön</b> (lapp. <i>Varjag-Njargga</i>), norsk halfö, Finmark fylke, mellan Tana älf i v., Varangerfjorden i s. och Norra ishafvet i n. och ö. Det inre är uppfylldt af stora ödemarker och ligger lägre än västra Finmark. Skärgård saknas. Landet är glest befolkadt. De afrundade, med stenblock öfversållade fjällen ligga i medeltal 400—500 m. ö. h.; högsta punkten Skibskjölen (637 m.) ligger midt på halfön. Vid kusten ligga några betydande fiskelägen: på den norra, fr. v., Berlevaag, Kongsfjord, Makur, Syltefjord, Havningberg, på sydkusten, fr. ö., Kiberg, Kvalnes, Bergeby m. fl. På sydkusten ligger äfven staden Vadsö och på östkusten, på ön Vardö, staden Vardö. K. G. G. 
<b>Varanidae,</b> <i>zool.</i> Se Varnödlor. 
<b>Varano</b> [-nå], Lago di, lagun i italienska prov. Foggia (Apulien), på nordsidan af Monte Gargano, afstängd från hafvet genom en smal sandtunga, som blott på två ställen lämnar tillträde till lagunen (Foce di Varano i ö. och Foce di Capojale i v.). A. N—d. 
<b>Vara-noshörningen,</b> <i>zool.</i> Se Noshörningar, sp. 59. 
<b>Varanus,</b> <i>zool.</i> Se Parietalorgan, sp. 67 med fig. 
<b>Varanödlor,</b> <i>zool.</i> Se Varnödlor. 
<b>Vararuci,</b> namn åtminstone på två indiska grammatiker. 1. En med den berömde Katyayana identisk grammatiker, som författat de till Paninis (se d. o.) berömda grammatik hörande <i>Varttika's</i> (grammatiska regler, korta aforistiska utläggningar af Paninis sutra), i anslutning hvartill Patanjali skrifvit sin stora grammatiska kommentar till den nämnda Paninis grammatik. Denne V. lefde säkerligen icke senare än i 2:a årh. f. Kr. — 2. En grammatiker, af somliga identifierad med V. 1, som affattat en berömd grammatik öfver de förnämsta prakrtdialekterna, i främsta rummet Çauraseni (utg. af E. B. Cowell, "The Pracrt gammar of Vararuci"). Jfr Bloch, "Vararuci und Hemacandra" (i Kuhns "Zeitschrift für vergleichende sprachforschung", bd 33). 1—2. K. F. J. 
<b>Varasd</b> [va'raʃd], ty. <i>Warasdin,</i> stad i förutvarande Kroatien-Slavonien, belägen vid Drave ej långt från gränsen både mot Ungern och Steiermark. 13,000 inv. (1901). Bördig och folkrik omgifning. Likörtillverkning; lervaruindustri. A. N—d. 
<b>Varaztad,</b> armenisk riddare, segrare i de sista olympiska spelen (393 e. Kr., 293:e olympiaden). Jfr Olympiska spelen, sp. 670. 
<b>Warb.</b>, vid växtnamn förkortning för tyske botanisten O. Warburg (se denne). 
<b>Varbaelgjar,</b> Varbelger. Se Varbälgar. 
<b>Warbeck</b> [ωå'bek], Perkin, engelsk bedragare och tronpretendent, f. troligen 1474 i Tournay, afrättad 23 nov. 1499 i London, var son till en fattig borgare i Tournay, Jehan de Werbecque, uppfostrades i Antwerpen hos en frände och var sedan betjäntpojke, bl. a. i Portugal, dit han åtföljt en landsflyktig engelsk adelsdam af York-partiet. Han kom 1491 till Cork som betjänt åt en sidenvaruhandlande, fick där enligt egen uppgift på grund af sin granna dräkt rykte om sig att vara en fursteson och omhändertogs af fiender till Henrik VII, hvilka hoppades draga fördel af ryktena. Man lät honom gälla för Edvard IV:s yngre son hertig Rikard af York (se Rikard, 
page_number=339, index= - Warbeck, Perkin - Varberg 
engelska prinsar 4), och i dennes namn aflät han mars 1492 ett bref till konung Jakob IV i Skottland. Hösten s. å. kallades han till Flandern af Edvard IV:s syster hertiginnan Margareta af Burgund, som gynnade Yorkpartiet och låg i konflikt med Henrik VII om utbetalandet af hennes hemgift. Hon erkände W. som sin brorson, och hertig Maximilian af Österrike lät honom 1493 komma till Wien, där han vid kejsar Fredrik III:s begrafning hedrades som rättmätig konung af England. Sedan Maximilian blifvit kejsare, utrustade han honom med penningar och soldater, och W. gjorde juli 1495 ett misslyckadt landstigningsförsök i Kent, hvarifrån han fortsatte till Irland. Tillbakaslagen äfven där, begaf sig W. till Skottland, där Jakob IV 1496 gaf honom en högadlig dam, Catherine Gordon (se Gordon, sp. 1479) till äkta. W. dök 1497 åter upp på Irland, landsteg därefter 7 sept. s. å. i Cornwall och lät, liksom redan förut vid ett skotskt infall i Northumberland, utropa sig till konung under namnet Rikard IV. Han fick ett litet anhang bönder, men dessa skingrades vid de kungliga truppernas annalkande, och W. gaf sig mot löfte om lifvet samt aflade en fullständig bekännelse om sitt bedrägeri. Han hölls sedan under sträng uppsikt och insattes 1498 efter ett flyktförsök i Tower. Där invecklades han 1499 i en plan att fly tillsammans med hertigens af Clarence son earlen af Warwick (se Edvard, engelska prinsar 3), dömdes till döden 16 nov. och hängdes en vecka senare. Ford gjorde honom 1634 till hjälte i ett historiskt skådespel. Jfr J. Gairdner, "Richard the third and the story of Perkin W." (1898). V. S—g. 
<b>Varberg,</b> stapelstad i Hallands län, 74 km. n. ö. om Halmstad, ligger vid en vik af Kattegatt, i en något bruten, men skoglös och föga vacker slättrakt, begränsad af nakna berg. 1,158 har, hvaraf 9 har vatten. 7,680 inv. (1919), utvisande en tillväxt af 9 proc. under senaste årtiondet. Tax.-värdet af fast egendom s. å. var 18,191,200 kr., hvaraf 1,564,600 kr. för jordbruksfastighet. Den taxerade inkomsten af kapital och arbete 1918 var 6,287,236 kr. Stadens tillgångar upptogos till 4,046,728 kr., dess skulder till 2,563,087 kr., dess inkomster till 509,318 kr. och dess utgifter till 448,585 kr. (1917). I kommunalskatt utdebiterades 8,70 kr. per Fig. 1. Varbergs vapen. Fig. 2. Situationsplan af Varberg. <i>1.</i> Kyrka. — <i>2.</i> Rådhus. — <i>3.</i> Stadshus (Stadshotell). — <i>4.</i> Postkontor. — <i>5.</i> Telegrafstation. — <i>6.</i> Elektrisk kraftstation. — <i>7.</i> Tullhus. — <i>8.</i> Järnvägsstation. — <i>9.</i> Lasarett. — <i>10.</i> Realskola. — <i>11.</i> Flickskola. — <i>12.</i> Folkskolor. — <i>13.</i> Teater. — <i>14.</i> Sparbank. — <i>15.</i> Folkets hus samt Godtemplarloge. — <i>16.</i> Varbergs yllefabrik. — <i>17.</i> Societetsbyggnad. — <i>18.</i> Varmbadhus. — <i>19.</i> Kallbadhus. — <i>20.</i> Strandbad. — <i>21.</i> Stora torget. — <i>22.</i> Torg. — <i>23.</i> Kreaturstorg. — <i>24.</i> Badhusparken. — <i>25.</i> Engelska parken. — <i>26.</i> Gammal begrafningsplats. — <i>27.</i> Begrafningsplats. — <i>28.</i> Hamnpir med fyr. — <i>29.</i> Vågbrytare. <i>a, b, c,</i> fr. Göteborg, Borås, Ätran. 
page_number=340, index= - Varberg 
100 kr. inkomst (1919). Staden har raka, breda gator och särskildt i norra delen en ålderdomlig prägel med en del små boningshus från 1700-talet. Under senaste årtiondet ha dock många gamla hus påbyggts och moderniserats, och liflig byggnadsverksamhet har utvecklats rundt gamla staden, som i allmänhet bebos af arbetarbefolkning. 1908 fick V. ny stadsplan, omfattande både bebyggda och obebyggda tomter (se fig. 2), och 1915 utvidgades dess område genom inkorporering af delar af det s. därom belägna Apelvik. Stadens centrum utgör Stora torget, vid hvars norra sida ligger den på 1770-talet byggda kyrkan (se fig. 3). Bland andra märkliga byggnader må nämnas sparbankshuset, midt emot kyrkan, på södra, det vackra rådhuset på östra och det stort tilltagna stadshuset på västra sidan af torget, realskolan, flickskolan, gamla folkskolan och teatern, i n., samt nya folkskolan, i s. Märkligast är f. d. fästningen (fig. 4), som med sitt behärskande läge på en klippa vid hafvet imponerar mera genom sin massa än genom sitt utseende i öfrigt, sammansatt som den är af åtskilliga byggnader utan arkitektonisk prägel och omgifna af höga murklädda vallar. Den utdömdes som fästning 1830, var 1848—81 fängelse för straffångar och 1885—97 förläggningsort för det s. k. disciplinkompaniet. Sedan dess har den upplåtits åt dels 1:a, dels 3:e armefördelningens skolor, dels en kontingent al krigsskolan, dels en afdelning af landstormen under mobiliseringen på grund af Världskriget. Bland fästningens minnesmärken äro "kung Carols källa", i östra vallen mellan bastionerna i n. ö. och n. v. ("Hvita" och "Grå munken"), samt Kockenburg, en i sydöstra bastionen belägen murad snäckgång, som utgjorde nedgång till hvalf och kasematter i denna del af fästningen, de förnämsta. Af planteringar märkas Badhusparken och Engelska parken, bägge mellan hamnen och kyrkan. V. är näst Halmstad länets största handelsstad, med 141 handlande med 500,840 kr. bevilln.-tax. inkomst (1915). Fiske är sedan gammalt en viktig näring och har ansenligt ökats i betydelse de senaste årtiondena, sedan fiskarna skaffat motorer, större båtar och modern utrustning. Särskildt äro det s. k. höstsillfisket och vadfisket af vikt. Stor fiskexport eger rum på Tyskland. Fabriksindustrien räknade 27 arbetsställen med 374 arb., 3,102,964 kr. salutillverkningsvärde och 244,173 kr. bevilln.-tax. inkomst (1917). Däribland funnos 3 mek. verkst. (87 arb.), 4 stenhuggerier (67 arb.), med liflig export och råmaterial från betydande stenbrott i närheten, 2 snickeri- och möbelfabriker (52 arb.) samt 3 marmeladfabriker (43 arb.). Handtverksidkarna voro 209 med 236 arb. och 211,637 kr. bevillningstaxerad inkomst (1915). V. har en af de bästa hamnarna på västkusten. Dess handelsflotta bestod af 7 fartyg om 525 bruttoton med en bemanning af 14 pers., hvaraf 2 ångf. om 268 ton (1917). Antalet ankomna och afgångna fartyg s. å. var 1,198 om 104,535 nettoton, hvaraf 431 om 24,233 ton i utrikes fart. Hufvudsakligast lossas stenkol samt lastas trävaror och sten. I hamnafgifter för fartyg och varor samt grundpenningar uppburos 18,864 kr. (1917). V. har sjömanshus, vid hvilket i tonafgifter erlades 375 kr. (s. å.). Den debiterade tulluppbörden utgjorde 143,475 kr., i fyr- och båkafgifter erlades 9,690 kr. och i lastpenningar 3,227 kr. (1919). V. är lotsplats inom västra lotsdistriktet, och i lotsafgifter erlades 44,138 kr. (1917). 1,5 km. v. om staden ligger Skrifvarklippans fyr. Af kreditinrättningar finnas i V. a.-b. Hallands landtmannabank, V. stads sparbank samt afd.-kontor af 
Fig. 3. Del af stora torget i Varberg med kyrkan,t. v. stadshuset och t. h. sparbankshuset. Fig. 4. Varbergs fästning. 
page_number=341, index= - Varberg 
Smålands ensk. bank, a.-b. Göteborgs bank och a.-b. Svenska landtmännens bank. Staden har realskola för gossar, 8-klassigt elementarläroverk för flickor, teknisk aftonskola samt 2 folkskolor. Där utges tidningarna "Norra Hallands tidning Vestkusten" och "Varbergsposten", hvardera 3 ggr i veckan. V. har vatten- och kloakledningar samt elektrisk belysning. Genom statens järnvägar (linjen Göteborg-Halmstad), V.-Borås och V.-Ätrans järnväg står V. i förbindelse med svenska järnvägsnätet. Ångbåtsförbindelse eger rum med öfriga städer på Sveriges västkust, Köpenhamn och Lübeck. I ecklesiastikt hänseende bildar V. ett pastorat inom V. kontrakt af Göteborgs stift. För riksdagsmannaval till Andra kammaren tillhör staden Hallands läns riksdagsmannavalkrets. V. är en mycket besökt badort, alltsedan den nära Apelviken 1811 upptäckta hälsokällan tagits i bruk. 1823 fick det varmbadhus och var sedan en tid framåt mycket på modet. 1866 uppfördes ett nytt varmbadhus och s. å. en kallbassäng, modernt ombyggd 1902, och s. om fästningen finnas strandbad anordnade (fig. 5). Fig. 5. Från Varbergs strandbad. Fig. 6. Varberg i slutet af 1600-talet, efter Sueciae-verket. 
V. (äldre former <i>Vardhberg, Vardbierg, Warburgum</i>) har sannolikt fått namn efter två i dess närhet belägna berg, Vårdberg, där vid fiendeanfall fordom vårdkasar tändes, och platsen omtalas först såsom Getakärr (<i>lacus caprinus</i>) af Saxo Grammaticus i sammanhang med slaget vid Nissan 1062 mellan danska och norska flottorna. 1343 nämnas staden Getakärr (<i>villa Getakir</i>), vid V:s <i>slott,</i> som uppförts under senare delen af 1200-talet af grefve Jakob af Halland (se Jakob, sp. 1186). Hans måg hertig Erik Magnusson innehade det till sin död (1318), då V. jämte omgifvande grefskap (norra Halland) tillföll konung Magnus Eriksson, som en tid residerade där. 1366 kom det under Danmark och var under Kalmar union det förnämsta slottet vid Kattegatt. Från 1419 till inpå 1480-talet, utom 1469-72, innehades slottet jämte grefskapet af Axel Pedersson Tott och hans söner, Erik, Ivar och Åke, samt dennes son Erik. 1534 intog Gustaf Vasa V. för Kristian III:s af Danmark räkning, och 1565 eröfrades det af svenskarna under Nils Boije, men återtogs 1569 af danskarna under D. Rantzau (se denne). Kristian IV befäste V. ytterligare, och 1645 kom det genom freden vid Brömsebro till Sverige. Fästningen underhölls till 1756, då man beslöt, att endast strandbatterierna skulle med de där sedan någon tid förvarade fångarnas hjälp underhållas. Fästningen fick, trots några reparationer, småningom förfalla, och dess rasering föreslogs af 1839 års befästningskommitte, hvilket dock ej skedde. I början af 1900-talet iståndsattes den för sitt sedan 1848 tjänade ändamål som straff- och arbetsfängelse. <i>Stadens</i> äldsta läge anses ha varit vid Gamla Köpstad, omkr. 7 km. s. om nuv. V., då kalladt <i>Varö</i> l. <i>Varderö,</i> möjligen den af Harald Blåtand på 900-talet besökta marknadsplatsen. Ett nytt V. tros ha legat strax n. om det nuv. under namn af <i>Gamble Wordberg</i> l. <i>Gamleby,</i> af hvars kyrka lämningar funnits och som i urkunder kallas "landfast". Bygden härjades 1256 af norske konungen Håkan och 1304 af svenskarna, hvarefter ett tredje V., det ofvannämnda Getakärr, sedermera kalladt <i>Nyby</i> l. <i>Ny-Varberg,</i> anlades ung. 4 km. n. om nuv. V., å kungsladugården Lindhofs egor, vid Himleåns mynning i Kattegatt. Det blef ett blomstrande samhälle, befästes starkt och stod i förbindelse med hansan, dock ej som medlem däraf, men intogs 1565 af svenskarna, hvilka på ett barbariskt sätt i grund förstörde det. Några år senare uppstod en ny stad, kallad "Varberg på Platsarne" i närheten af slottet, där nuv. stadsdelen Platsarne ligger, och under skydd af dess kanoner. Den var oansenlig och förstördes af eld aug. 1666, hvarefter staden flyttades till sin nuv. 
page_number=342, index= - Varberg - Warberg, Johan August - Varberg—Borås järnväg (W. B. J.) - Varbergs kontrakt - Varberg—Ätrans järnväg (Wb. Ä. J.) - Varbildning, Suppuration 
plats, härjades af stora eldsvådor 1767 och 1863 och har sedan uppstått i prydligare skick, hvarunder en ny stadsdel uppbyggts på de gamla "Platsarne". L. W:son M. E. A—t. 
<b>Warberg,</b> Johan August, operettskådespelare, teaterledare, f. 5 maj 1842 i Glafva socken, Värmland, d. 16 okt. 1915 i Stockholm, var 1861—65 anställd vid olika landsortssällskap, 1865—72 vid Södra teatern i Stockholm, dessemellan dock 1870—71 vid Svenska teatern i Helsingfors, hade 1872—84 sin hufvudsakliga verksamhet vid Mindre teatern ("Hammerska ladan") i Stockholm, däraf 1876—78 som meddirektör och 1881—84 som ensam direktör för denna scen. Under mellanåren 1879—81 tillhörde han ånyo Södra teatern, var sedermera 1884—85 regissör vid Stora teatern i Göteborg, gaf några år gästspel, var 1887—88 fäst vid Nya teatern och 1889—95 direktör för Vasateatern (till 1893 tills. med E. Strömberg), hvarefter han till sin död var sceninstruktör vid Södra teatern. W:s hurtiga spelsätt och friska kuplettsång liksom hans iscensättningsförmåga lämnade goda insatser i operettens klassiska skeden på Södra teatern (under Zetterholm), hammerska teatern och Vasateatern. Bland roller, som han kreerat här, märkas <i>Andersson</i> i "Andersson, Pettersson och Lundström", <i>Fritz</i> i "Storhertiginnan af Gerolstein", <i>Montedafior</i> i "Frihetsbröderna", <i>Pinsonnet</i> i "Theblomma", <i>Eisenstein</i> i "Läderlappen", <i>Ollendorff</i> i "Tiggarstudenten" samt <i>Mikado.</i> Han var 1907—15 styrande mästare i stockholmslogen af ordenssällskapet W6 (se d. o.). 
<b>Varberg—Borås järnväg</b> (sign. W. B. J.), normalspårig (1,435 m.), 85 km. lång, är med 25,5 km. belägen inom Hallands län och med 59,5 km. inom Älfsborgs län samt eges och trafikeras af Varberg—Borås järnvägs-a.-b. Järnvägen utgår från Varberg i öfvervägande nordöstlig riktning till Viskan och vidare utmed Viskans högra strand till Borås. Den öppnades för allmän trafik 25 okt. 1880. Vid 1918 års slut utgjorde järnvägs-a.-b:s bokförda byggnads- och förrådskostnad 5,884,802 kr., hvaraf för bana med husbyggnader 4,490,318 kr. och för rullande materiel 1,120,166 kr. Aktiekapitalet uppgick till 1,610,000 kr. Bolagets styrelse har sitt säte i Varberg, som äfven är järnvägens postadress. P. S. R. 
<b>Varbergs kontrakt,</b> i Göteborgs stift, omfattar de sju pastoraten Hvalinge, Stamnared, Skällinge och Nösslinge; Varbergs stadsförsamling; Lindberg och Torpa; Träslöf; Hunnestad och Gödestad; Grimeton och Rolfstorp; Tvååker och Spannarp. 43,013 har. 20,789 inv. (1919). 
<b>Varberg-Ätrans järnväg</b> (sign. Wb. Ä. J.), normalspårig (1,435 m.), 48 km. lång, inom Hallands län, eges och trafikeras af Varberg—Ätrans järnvägs-a.-b. Den utgår från Varberg och är framdragen i hufvudsakligen östlig riktning, korsar Falkenbergs smalspåriga järnväg vid Ullareds station och framgår till Ätrans station vid Halmstad—Nässjö järnvägar. För allmän trafik öppnades delen Varberg—Ullared 1 april och delen Ullared—Ätran 22 juli 1911. Vid 1918 års slut utgjorde järnvägs-a.-b:s bokförda byggnads- och förrådskostnad 2,817,440 kr., hvaraf för bana med husbyggnader 2,446,323 kr. och för rullande materiel 307,844 kr. Aktiekapitalet uppgick till 1,196,900 kr. Bolagets styrelse har sitt säte i Varberg, som äfven är järnvägens postadress. P. S. R. 
<b>Varbildning,</b> Suppuration, <i>med.</i>, är en inflammatorisk process, vid hvilken exsudatet (se d. o.) består hufvudsakligen af leukocyter (hvita blodkroppar). Ett dylikt exsudat kallas var (se d. o.). Vid varbildning utträda blodets leukocyter ur kärlsystemet. Härvid är det väsentligen fråga om en verklig utvandring, <i>emigration,</i> betingad af leukocyternas rörelseförmåga. Leukocyternas utvandring eger rum genom kärlväggar, som med afseende på kontinuiteten äro fullt oskadade (<i>diapedesis,</i> se Extravasat), och försiggår endast från kapillarkärl och små vener. De utvandrade leukocyterna hopa sig till en början kring kärlen, men vandra sedan äfven vidare i den omgifvande väfnaden samt kunna i så stor mängd genomsätta denna, att dess närmare struktur knappast kan mikroskopiskt iakttagas. Såväl för leukocyternas utvandring genom kärlväggarna som för deras vidare vandring i den utanför kärlen liggande väfnaden spelar den företeelse, som benämnes <i>chemotaxis</i> (se d. o.), en viktig roll. Denna företeelse sammanhänger nära med varbildningens orsaker (etiologi). Varbildande inflammatoriska processer förorsakas hos både djur och människor i de flesta fall af mikroorganismer, framför allt bakterier. Af de sistnämnda kan man därvidlag särskilja två stora grupper: a) s. k. varbakterier i egentlig mening, som utgöras af stafylokocker och streptokocker (se Bakteriologi, sp. 708, 717—719) och hos människan orsaka flertalet varbildningar; b) en del andra bakterier, såsom tyfusbacillen, mjältbrandsbacillen, tuberkelbacillen m. fl. (se Bakteriologi, sp. 721 ff.). Nyssnämnda varbakterier i egentlig mening producera under sin förökning i den lefvande organismen substanser, som ha egenskapen att på blodets leukocyter utöfva en attraherande inverkan (chemotaxis). Andra varbildande bakterier alstra icke dylika chemotaxisverkande substanser, men efter deras bortdöende i organismen kunna utaf dem uppstå varbildande, chemotaktiskt verkande sönderfallsprodukter. Orsaka förruttnelsebakterier varbildning, såsom stundom kan ske, eller om de, hvilket är vanligare, tillsammans med ofvannämnda varbakterier eller efteråt inkomma i den inflammatoriskt förändrade väfnaden, förläna de varet en oangenäm, mestadels stinkande lukt (putrit var). — Varbildande processer kunna dock orsakas äfven af kemiska substanser af olika slag, såsom terpentinolja, krotonolja, petroleum o. s. v. Praktiskt taget kan man likväl säga att, när helst en varbildning föreligger hos människa, är det fråga om en af bakterier orsakad process. 
Med hänsyn till varbildningens närmare lokalisation särskiljer man två hufvudformer af varbildning, af hvilka den ena förekommer på ytan af slemhinnor eller serösa hinnor, den andra i det inre af väfnaderna. Dessa båda former visa en del olikheter äfven i afseende på varbildningens närmare förlopp m. m. a) Varbildning på inre och yttre kroppsytor. Hit hör bl. a. den variga katarren, t. ex. varig luftrörskatarr, varig snufva o. s. v.; det från slemhinnan afsöndrade sekretet är rikt på varceller och erhåller härigenom sitt karakteristiska mer eller mindre gulfärgade utseende. 
page_number=343, index= - Varbildning, Suppuration - Varblemma - Warburg - Warburg, släkt - Warburg, 1. Samuel - Warburg, 2. Karl Johan 
Till de ytliga varbildningarna hör vidare pusteln, som är en varbildning i öfverhuden, framträdande på huden som en liten med var fylld blåsa. Varbildningar på serösa hinnor, såsom bukhinnan, lungsäckshinnan o. s. v., kunna ge upphof till större varsamlingar i de hålrum (bukhålan, lungsäckarna o. s. v.), som de bekläda. Dylika varbildningar i preformerade hålrum kallas empyem. b) Varbildningar i det inre af väfnader. Härvid inträder ofta en nedsmältning af väfnaden. Denna åstadkommes genom fermentativa substanser, som bildas dels af varcellerna, dels af de varbildande bakterierna. Är varbildningen mera diffust utbredd i väfnaden, talar man om en flegmon (<i>phlegmone</i>). En flegmons karaktär hos varbildningen förekommer framför allt i luckra väfnader, såsom i underhuden eller i slemhinnornas submukosa. Nedsmältes väfnaden i det flegmonösa området, uppkomma utbredda väfnadsförstörelser. Har varbildningshärden skarpa gränser mot den omgifvande friska väfnaden, uppkommer, om den varcellinfiltrerade väfnaden nedsmältes, ett med var fylldt hålrum, <i>abscess.</i> Denna är afgränsad från omgifvande frisk väfnad medelst en, särskildt vid kroniska varbildningar väl utbildad, hinnliknande bildning, <i>abscessmembran.</i> Föranleder en abscessbildning en till den fria ytan af hud eller slemhinna gående väfnadsnedsmältning, uppstår ett sår (<i>ulcus</i>), genom hvilket varhärden sålunda har en fri kommunikation utåt. Ej sällan tömmer sig innehållet i en abscess utåt en fri yta blott genom en smal gång. I så fall föreligger en fistel, och gången i fråga kallas fistelgång. Upphör den variga inflammationen, kan abscessen bli afkapslad från den omgifvande väfnaden genom en af nybildad bindväf bestående membran; abscesshålan kan äfven i sin helhet utfyllas med nybildad bindväf, hvarigenom på platsen för abscessen småningom uppstår ett ärr i väfnaden. Varbildningen har då här gått till läkning. En sådan läkning kan inträda spontant genom organismens egna hjälpmedel, men den kan påskyndas genom abscessens öppnande och varets aflägsnande medelst operativt ingrepp. 
Mellan de utvandrade leukocyterna och varbakterierna eger en strid rum. Genom af bakterierna alstrade gifter gå leukocyterna under, men från de döda leukocyterna frigöras substanser, som i sin tur verka bakteriedödande. De utvandrade leukocyterna verka bakterieförintande äfven därigenom, att de aktivt uppta bakterierna i sin cellkropp och där bringa dem att gå under, <i>fagocytos</i> (se Bakteriologi). 
Hvarje varbildning kan ge upphof till de sjukdomstillstånd, som benämnas septikemi och pyemi (se Septik-emi). G. H. 
<b>Varblemma,</b> hudblåsa innehållande var. Se Blåsa 3 och Var. 
<b>Warburg,</b> stad i Westfalen, belägen vid Wesers biflod Diemel i ett bördigt distrikt med hveteodling. 5,300 inv. (1905). Kvarnindustri, bryggerier. Som medlem af hansan var W. en betydande stad ända till Trettioåriga kriget. A. N—d. 
<b>Warburg,</b> svensk släkt, en gren af en vidt utgrenad, från 1500-talet känd familj af judisk börd (bosatt i Tyskland, företrädesvis Altona och Hamburg, samt i Danmark, England och New York), som inflyttade till Sverige på 1790-talet med köpmannen Simon Elias W. (f. 1760, d. 1828). 
1. Samuel W., son till den ofvannämnde Simon Elias W., nationalekonom, f. 18 sept. 1800 i Göteborg, d. 16 febr. 1881 i Stockholm, genomgick handelsinstitut och sysselsatte sig med agenturaffärer, men äfven med nationalekonomiska och statistiska studier. Hans uppträdande under signaturen S. W. i Göteborgspressen till försvar för Gripenstedts handelspolitik och för järnvägsbyggande med utländskt kapital gaf anledning till ett förordnande att vara medlem af den s. k. finanskommitten af 1858. Äfven skref han en värderik statistisk artikel om Sveriges ekonomiska utveckling i den af hans son Simon W. redigerade "Svensk månadsskrift" samt en promemoria om bankoreglementet (1862). 1867—79 var W. fullmäktig i Riksgäldskontoret. — Hans son Karl Simon W., f. 1835 i Göteborg, d. där 1865, filos. kandidat i Lund 1852, någon tid e. o. amanuens i k. biblioteket, gjorde sig känd som utgifvare af tidskr. "Svensk månadsskrift för fri forskning och allmän bildning" (se vidare art. om denna tidskr.). 
2. Karl Johan W., brorson till W. 1, litteraturhistoriker, tidningsman, universitetslärare, f. 23 nov. 1852 i Göteborg, d. 14 sept. 1918 i Stockholm, blef 1870 student i Uppsala, där han 1873 aflade filos. kandidat- och 1876 licentiatexamen samt s. å. utnämndes till docent i litteraturhistoria. 1877 promoverades han till filos. doktor, erhöll fr. o. m. höstterminen s. å. tjänstledighet från sin docentur och inträdde i redaktionen af "Göteborgs handels- och sjöfartstidning", där han företrädesvis skötte den litterära och konsthistoriska afdelningen, men äfven deltog i författandet af politiska artiklar. Ända till sin död fortsatte han denna tidningsmannaverksamhet, och hans kritikergärning omfattar en ytterst viktig del af hans verk, i det att hans artiklar om litteratur, konst och teater alltifrån 1872 behandla de flesta viktiga företeelserna på dessa områden inom det samtida Sverige; särskild betydelse har han som realismens talman. 1878—90 var W. därjämte bibliotekarie vid Göteborgs museum och höll fr. o. m. hösten 1881 t. o. m. våren 1891 efter uppdrag af styrelsen för Göteborgs undervisningsfond 
page_number=344, index= - Warburg, 2. Karl Johan - Warburg, 3. Rosalie - Warburg, Emil Gabriel 
föreläsningar öfver litteraturhistoriska ämnen. I nov. 1890 utnämndes han af K. M:t till professor i estetik samt litteratur- och konsthistoria vid Göteborgs högskola. 1900 överflyttade W. till Stockholm, sedan han först tagit afsked från sin professur i Göteborg. I Stockholm blef han 1901 bibliotekarie vid det nyinrättade Nobelbiblioteket som af honom organiserades och som han förestod till 1909. Samtidigt var han referent för tysk och skandinavisk litteratur vid Nobelinstitutet (1901—12). Sedan O. Levertin 1906 aflidit, kallades W. 1909 till hans efterträdare som professor i litteraturhistoria vid Stockholms högskola, tog afsked 1917, men skötte ämbetet på förordnande till sin död. Vid sidan af sin lärar- och litteraturhistoriska verksamhet stod W. alltjämt i närmaste kontakt med tidningsmanna- och författarvärlden; så t. ex. var han efter öfverflyttningen till Stockholm i flera år ordf. i Sveriges författarförening, och från 1902 till sin död led. af redaktionskommitten för Nordisk familjeboks 2:a upplaga samt skref för denna, liksom för den 1:a uppl., en mängd förträffliga litteraturhistoriska och biografiska artiklar. Han följde med lif och själ företeelserna på de sociala, kommunala och politiska områdena. Sedan 1904 var han i många år. led. af Stockholms stadsfullmäktige och kämpade där bl. a. för upprättande af ett Stockholms stads bibliotek, och han satt B-riksdagen 1905 t. o. m. 1908 i Andra kammaren, dit ej minst hans svenska hållning i unionsfrågan banat honom vägen och där han, med starkt bevarad själfständighet, tillhörde det liberala partiet. W. var led. af Vet. o. vitt. samh. i Göteborg (1884) och Vitt. hist. o. ant. akad. (1905). 
Af W:s många arbeten märkas <i>Det svenska lustspelet under Frihetstiden</i> (akad. afh. 1876), <i>Om förebilderna till Gustaf III:s dramer</i> (i "Svensk tidskrift" s. å.), <i>Om författarskapet till "Tillfället gör tjufven"</i> (i K. Vet. o. vitt. samh:s jubelfestskrift 1878), <i>Om författarskapet till vår äldsta roman</i> (i "Samlaren" 1883), <i>Holberg i Sverige</i> (i K. Vet. o. vitt. samh:s handl. 1884 och separat), monografierna <i>Olof Dalin, hans lif och gärning</i> (i Sv. akad:s handl., 1884), belönad med Svenska akademiens stora pris 1882, <i>Moliere</i> (1884), <i>Anna Maria Lenngren</i> (1887; ny omarb. uppl. 1917), <i>Fru Lenngrens fader</i> (i "Nord. tidskr.", s. å.), <i>Lidner</i> (1889), <i>Hedlinger. Ett bidrag till Frihetstidens konsthistoria</i> (1890, i K. Vet. och vitt. samh:s handl. och separat), den mycket begagnade skolboken, <i>Svensk litteraturhistoria i sammandrag</i> (1880, 9:e uppl. 1916, utom flera illustrerade), <i>Karl August Ehrensvärd, En lefnadsbild från Gustavianska tiden</i> (1893), <i>Bellmansdikten i Danmark</i> (i "Samlaren". 1895), skildringen af Sveriges litteraturhistoria fr. o. m. frihetstiden i den af H. Schück och W. utarbetade <i>Illustrerad svensk litteraturhistoria</i> (1896—97; ny omarb. uppl. 1912—16), <i>Striden om "Ordensvurmen"</i> (i "Göteb. högskolas årsskr.", 1897), <i>Lidners Medea</i> (ibid. 1898), <i>Velasquez och hans konst</i> (1899), <i>Viktor Rydberg</i> (2 bd, 1900), <i>Carl Snoilsky</i> (1905), <i>Johan Gabriel Richert</i> (2 bd, 1905). Postumt utgafs en samling <i>Essayer</i> (1918). Dessutom utgaf W. fru Lenngrens dikter (1884), P. Wikners vittra skrifter i urval (1888; försedda med en skildring af Wikners vittra författarskap), Viktor Rydbergs skrifter (1896—99), antologien "Ur svenska sången" (1883; ny uppl. 1905) m. m. 
W. var onekligen en bland vägröjarna inom Sveriges litteraturhistoria, och den första stora, samlade och på verklig källforskning grundade framställningen af vår litteraturs historia från frihetstidens början intill våra dagar är hans verk. På denna grundliga skildring måste alla efterföljande mer eller mindre bygga. Det gällde för honom — skref Martin Lamm kort efter hans bortgång (i "Ord och bild" 1919) — "ej i första hand att finkänsligt ciselera diktarmedaljonger eller åstadkomma djupgående analyser af diktverk. Föregångarna hade endast allt för mycket hängifvit sig åt psykologiska och estetiska spekulationer utan de historiska förutsättningar och kunskaper, som fordrades för att göra dem fruktbärande. Det gällde för honom att bryta mark, att samla och inordna det rika stoffet, att utöka det med allt det material, som ännu låg orördt och okändt i våra arkiv, att skänka det historisk belysning och bearbeta det med moderna vetenskapliga metoder." Sin karaktär har W:s framställning fått af författarens personlighet, hans ärlighet, hans starka rättskänsla, hans frihet från partiväsen och hans varsamhet i omdömet. W. hyste ett visst misstroende mot de djärfva, bländande ideerna och hade större tilltro till konstaterade fakta. På dylika äro också hans arbeten ytterst rika, under det att de allmänna, ledande synpunkterna vid utvecklingen mera träda i bakgrunden. Genom denna sin läggning var W. kanske mindre historiker än biograf, och hans flesta arbeten äro också biografier. En verklig förlust i detta fall var, att döden hindrade honom att utföra en länge hyst plan att författa en biografi öfver S. A. Hedlund, hvilken biografi säkerligen skulle ha svällt ut till den svenska pressens historia på Hedlunds tid — ett ämne, i hvilket W. hade större kunskaper än någon annan. Mönstret för hans biografier var utan tvifvel engelskt, och liksom i dessa "Life and letters" ville också W. låta "den skildrade personen så vidt möjligt framträda genom sina egna uttalanden". W. afhåller sig därför från någon egen psykologisk analys, som enligt hans mening alltid måste bli mer eller mindre subjektiv. Men med det material, som han samlat och med sällspord opartiskhet sofrat, måste dock hvarje senare, mera psykologisk biografi bygga. 
3. Rosalie W., den föregåendes svägerska, donator, född Drucker, f. 14 mars 1849, gift 1870 med grosshandlaren, danske generalkonsuln Simon Elias W. (f. 1840 i Göteborg, d. 1899 i Stockholm), donerade 1919 till minne af sin i unga år aflidne son Sven till Stockholms högskola 200,000 kr. till en "Sven Warburgs professur i historia". 2. H. S. 
<b>Warburg,</b> Emil Gabriel, tysk fysiker, f. 1846 i Altona, studerade under fysikern G. Magnus' ledning i Berlin, där han blef filos. doktor 1867 och privatdocent 1870. Han befordrades 1872 till e. o. professor i Strassburg, 1876 till ord. professor i Freiburg im Breisgau och 1895 i Berlin, allt i fysik. 1905 utnämndes han till chef för fysikalisk-tekniska riksanstalten i Charlottenburg. W. har utöfvat omfattande författarskap inom olika 
page_number=345, index= - Warburg, Emil Gabriel - Warburg, Otto - Warburton, William - Warburton, Eliot Bartholomew George - Warburton, Peter Egerton - Varbygeln - Varbälgar - Varchi, Benedetto - Ward - Ward, Mary - Ward, släkt - Ward, 1. John William, Dudley 
delar af fysiken, särskildt inom elektricitetsläran och den allmänna fysiken jämte akustiken. Bland de förra må nämnas <i>Zerstreuung der elektricität in gasen</i> (1872), <i>Magnetische untersuchungen</i> (1881), <i>Elektrolyse des festen glases</i> (1884), <i>Kathodengefälle bei glimmentladung</i> (1887), <i>Elektrolytische leitung des bergkrystalles</i> (1888), <i>Theorie der galvanischen polarisation</i> (1889 och 1890), <i>Elektrisierung des gases bei glimmentladung</i> (1892), 5 afh. om urladdning genom spetsar (1897, 1898, 1899, 1900 och 1903), 4 afh. om ozons bildning och sönderfallande (1902, 1904 och 1905). Bland de senare må nämnas <i>Gleiten der gaze an glaswänden</i> (1876), <i>Zusammenhang zwischen viscosität und dichtigkeit bei flüssigen und besonders gasförmigen körpern</i> (1882), <i>Einfluss der dichtigkeit auf die viscosität tropfbarer flüssigkeiten</i> (jämte I. Sachs, 1884), <i>Gewicht und ursache der wasserhaut bei glas und anderen körpern</i> (jämte T. Ihmori, 1886). Alla dessa äro tryckta i "Annalen der physik", en stor del också i Berlin-akademiens "Sitzungsberichte". Med G. Leithäuser utgaf han <i>Über die oxydation des stickstoffs bei der wirkung der stillen entladung</i> (1907). W. är led. af Vet. o. vitt. samh. i Göteborg (1900). S. A—s. 
<b>Warburg,</b> Otto, tysk botanist, f. 20 juli 1859 i Hamburg, blef docent vid universitetet i Berlin 1891, lärare i tropisk växtkännedom vid dess orientaliska seminarium och sedan professor i botanik vid samma universitet, företrädesvis som representant för kolonisation och gagnväxtkännedom. W. företog 1885—89 resor i södra och östra Asien, och hans författarskap berör hufvudsakligen tropikernas gagnväxtproduktion, såsom <i>Die muskatnuss, ihre geschichte, botanik, kultur, handel, verwertung</i> (1897), <i>Monographie der myristicaceen</i> (s. å.), <i>Die kautschukpflanzen und ihre kultur</i> (1900), samt många artiklar i "Der tropenpflanzer". Af renare deskriptivt innehåll äro <i>Monsunia. Beiträge zur kenntniss der vegetation des süd- und ostasiatischen monsungebietes</i> (1900) och <i>Pandanaceae</i> (i Englers "Pflanzenreich", s. å.). W. har äfven författat det rikt illustrerade verket <i>Die pflanzenwelt</i> (2 dlr, 1913, 1916) och uppsatte 1897 samt utger jämte F. Wohltmann tidskr. "Der tropenpflanzer". C. Lmn. 
<b>Warburton</b> [ωå'bətn], William, engelsk biskop och lärd, f. 1698, d. 1779, utnämndes 1728 till kyrkoherde i Brant-Broughton i grefsk. Lincoln, 1746 till pastor vid Lincoln's inn (London), 1754 till konungens kaplan, 1755 till kanonikus i Durham och teol. doktor, 1757 till domprost i Bristol och 1759 till biskop af Gloucester. Hans skrifter väckte på sin tid mycket stort uppseende och äro af betydande värde som apologier för den engelska statskyrkoförfattningen och ortodoxien mot deismen. Särskildt gäller detta om hans hufvudarbete, <i>The divine legation of Moses demonstrated on the principles of a religious deist</i> (2 bd, 1734—41), som vimlar af snillrika teol. paradoxer. Hans samlade skrifter utgåfvos i 7 bd 1788 (ny uppl. 1811, i 12 bd), hvartill 1841 kommo "Literary remains". Genom sitt försvar för Popes "Essay on man" vann han dennes vänskap i synnerligt hög grad, och han uppträdde äfven efter Popes död i strid för honom emot Bolingbroke. W. utgaf en upplaga af Popes skrifter (1750) och en af Shaksperes (1747). Se J. S. Watson, "Life of W." (1863). J. H. B.* 
<b>Warburton</b> [ωå'bətn], Eliot Bartholomew George, engelsk författare, af irländsk börd, f. 1810, d. 1852, var advokat och därefter godsegare, tills han gaf sig ut på resor i Levanten. I <i>The crescent and the cross</i> (1844) skildrade han liffullt och måleriskt sina äfventyr i Österlandet och yrkade på Egyptens annektering. Hans <i>Memoir</i> (1849) öfver krigaren prins Ruprecht af Pfalz är stödd på källforskningar, men partisk för sitt föremål. W. skref dessutom ett par historiska romaner (till sv. är öfv. "Darien eller köpmansfursten", 1853). (F. V.) 
<b>Warburton</b> [ωå'bətn], Peter Egerton, engelsk upptäcktsresande, f. 1813 i Chester, d. 1889 nära Adelaide, var 1835—53 officer i Brittiska Indien och 1854—67 polischef i Adelaide (Syd-Australien). Efter några kortare utflykter till de syd-australiska sjöarna (1857—66) företog han 1873 en färd genom den australiska kontinenten. Han följde först telegraflinjen norrut till trakten af vändkretsen, tog därefter nordvästlig och västlig riktning genom fullständiga öknar, som bragte expeditionen nära hungersdöden, och anlände i dec. 1874 i ytterst utmattadt tillstånd till De Greys mynning på Australiens nordvästkust. Denna resa, den första genom det centrala Väst-Australien, bevisade, att de af densamma berörda trakterna äro alldeles odugliga för kultur. Geografiska sällskapet i London gaf W. guldmedalj. Han författade bl. a. <i>Journey across the western interior of Australia</i> (1875). 
<b>Varbygeln,</b> <i>krigsv.</i> Se Handeldvapen, pl. III, fig. 19. 
<b>Varbälgar</b> (fno. <i>varbaelgjar,</i> no. <i>varbelger,</i> af outredd betydelse) var under inbördeskrigen i Norge namn på två partier. Det ena var ganska obetydligt, uppträdde 1189—90 och tillintetgjordes sistnämnda år af konung Sverre. Det andra utgjordes af Skule Baardssöns anhängare, då denne gjorde uppror mot konung Håkan Håkansson 1239. Efter en seger öfver konungens folk vid Laaka, i Nannestad, 1240, ledo de själfva ett nederlag vid Oslo och försvunno sedan ur historien med Skules fall. E. H.* 
<b>Varchi</b> [-ki], Benedetto, italiensk historiker, f. 1502 i Florens, d. 1565, skref på uppdrag af Cosimo I sin fädernestads historia för den växlingsrika perioden 1527—38 (<i>Storia Fiorentina,</i> 15 böcker; tr. 1721, flera uppl.). I dialogerna <i>Ercolano</i> (1570, flera uppl.) försvarade V. italienska språkets toskanska härkomst och sökte tolka andemeningen i Dantes "Commedia divina". Han skref dessutom sonetter, pastoraler m. m. V:s samlade arbeten utgåfvos senast 1859. 
<b>Ward</b> [ωå'd], eng., rote, kvarter. Se London, sp. 1066, och Manchester, sp. 719. 
<b>Ward</b> [ωå'd], Mary, stiftarinna af nunneorden Engelska systrar (se d.o.), f. 1585, d. 1645. 
<b>Ward</b> [ωå'd], engelsk släkt, som på 1600-talet genom giftermål förvärfvade barontitel af Dudley. En John W., d. 1774, upphöjdes 1763 till viscount Dudley, och 1827 gaf s earltitel af Dudley åt John William W. (se nedan). 
1. John William W., 4:e viscount 
page_number=346, index= - Ward, 1. John William, Dudley - Ward, 2. William Humble, Dudley - Ward, Ann - Ward, 1. James - Ward, 2. Edward Matthew - Ward, William George - Ward, Julia - Ward, John Quincy Adams - Ward, Artemus - Ward, sir Adolphus William 
Dudley and Ward, sedermera 1:e earl af Dudley, engelsk politiker, f. 9 aug. 1781, d. 5 maj 1833, blef 1802 underhusledamot, ärfde 1823 sin faders viscounttitel och blef af sin intime ungdomsvän Canning satt till utrikesminister i dennes ministär (april 1827). Han behöll denna post under Goderich och sedan under Wellington till maj 1828, då han afgick med Huskisson och de öfrige "canningiterna". Som utrikesminister var han synnerligen osjälfständig. 
2. William Humble W., earl af Dudley, engelsk politiker, f. 25 maj 1867, var 1895—1902 parlamentssekreterare i handelsministeriet i Salisburys tredje ministär och deltog 1899—1900 som yeomanryofficer i boerkriget. Hans takt och stora förmögenhet ha gjort honom anlitad på framskjutna representativa poster. Sålunda var han 1902—06 lordlöjtnant på Irland och 1908—11 generalguvernör öfver Australien. Han deltog 1915—16 i Världskriget som öfverste för ett yeomanryregemente i Egypten och på Gallipolihalfön. 1—2. V. S—g. 
<b>Ward</b> [ωå'd], Ann. Se Radcliffe. 
<b>Ward</b> [ωå'd], engelska målare. 1. James W., f. 1769 i London, d. där 1859, studerade för sin äldre broder William W. (f. 1766, d. 1826), som var mezzotintogravör, och sysslade själf med kopparstickskonsten, men öfvergick snart till måleriet och imiterade till en början sin svåger Morlands maner. W. målade mest landskap och djur. I hans landskap påminna bredd och färgrikedom ofta om Rubens; i formen liknar han ej sällan Paul Potter. Af hans arbeten finnas i South Kensington museum <i>Kämpande tjurar</i> i stort landskap och <i>Svin</i> samt i National gallery ett väldigt <i>Landskap med boskap,</i> en Alderney-tjur med ko och kalf i naturlig storlek (1822), enligt målarens egen uppgift utförd för att täfla med Paul Potters berömda tjur i Haag. Han blef 1811 led. af akademien. — 2. Edward Matthew W., f. 1816, d. 1879, studerade vid akademien under Wilkie och vistades i Rom 1836—39, studerade en kort tid freskomåleri i München under Cornelius och utställde efter sin återkomst till England en bild af <i>Cimabue och Giotto.</i> Han täflade 1843 med en kartong för dekorering af parlamentshuset, men lyckades bättre med ett par genrer, framför allt med <i>D:r Johnson i Lord Chesterfields väntrum</i> (1845). Denna tafla samt <i>Lord Clarendons onåd</i> (1846), <i>The south sea bubble</i> (börsspelsscen utanför en bankirlokal 1720 i London; 1847) och <i>Jakob II mottager rapport om prinsens af Oranien landstigning</i> (1850) finnas i National gallery. 1852 erhöll W. i uppdrag att utföra 8 historiemålningar i korridoren till underhuset. Medlem af Royal academy blef han 1855. Af hans många arbeten märkas <i>Charlotte Corday föres till afrättsplatsen</i> (1852), <i>Marie-Antoinette och dauphin</i> (1856), <i>Napoleon III mottager Strumpebandsorden</i> (1850, målad för drottning Viktorias räkning), <i>Karl II:s sista stunder</i> (1861), <i>Rizzios mord</i> (1865) samt <i>Sista mötet mellan Napoleon I och drottning Luise af Preussen</i> (1877). Monogr. af Dafforne 1879. — W:s hustru, Henrietta, född Ward, sondotter af W. 1, f. 1832, gift 1848, är äfvenledes målarinna (genrer och historiska ämnen). Hans son, sir Leslie W., f. 1851, adlad 1918, är porträttmålare och skämttecknare. 1—2. C. R. N.* 
<b>Ward</b> [ωå'd], William George, engelsk katolsk teolog, f. 21 mars 1812 i London, d. där 6 juli 1882, växte upp i ett anglikanskt hem, kom 1830 till Christ church i Oxford, nödgades af ekonomiska svårigheter taga en lärarbefattning i Lincoln college. Han präglades till hela sitt väsen af en stark, men ensidig matematisk begåfning. Bestämmande för hans lif blef, när han 1834 blef fellow i Balliol och kom under inflytande af Oxfordrörelsen (se därom Episkopalkyrkan, sp. 713). Här representerade han ytterlighetsriktningen och bekämpade all moderation, all form af protestantism äfven i anglikanska kyrkan, där han dock prästvigdes 1840. Han hade 1839 blifvit utgifvare af traktarianernas organ "British critic" och skrämde dessa själfva genom sina våldsamma angrepp på engelska kyrkan. I <i>Ideal of a Christian church</i> (1844) proklamerade han öppet, att engelska kyrkan borde underkasta sig Rom; och när stormen öfver den 90:e traktaten (se Newman) gick fram, lämnade han i sept. 1845 engelska kyrkan för den romerska, följd af bl. a. Newman. Han egnade sig som katolik åt filosofiskt författarskap, gifte sig och blef professor 1851 i moralfilosofi vid S:t Edmunds college, Ware, och 1852 i dogmatik. Han var fanatisk motståndare till all liberal katolicism och arbetade ifrigt för ofelbarhetsdogmen 1870. Hans organ var "Dublin review", hvars utgifvare han blef 1868. Hans biografi "W. G. Ward and the Oxford movement" (1889) är tecknad af sonen, Wisemans (1897) och Newmans (2 bd, 1912) berömde biograf, Wilfrid Philip W. (f. 1856, d. 1916). Hj. H—t. 
<b>Ward</b> [ωå'd], Julia, författarinna. Se Howe. 
<b>Ward</b> [ωå'd], John Quincy Adams, amerikansk skulptör, f. 1830 i Ohio, d. 1910 i New York, studerade först medicin och skaffade sig anatomiska insikter, slog sig sedan på bildhuggarkonsten, var 1850—56 lärjunge till Henry K. Brown och öppnade 1861 egen atelje i New York, där han 1863 blef led. och 1874 president i konstakademien. Af hans verk, utförda i kraftig naturalism, må nämnas <i>Indiansk jägare</i> (Central park), <i>Barmhärtige samaritanen</i> (i Boston), <i>Den frigifne</i> (på Capitolium i Washington) samt statyer af commodore <i>Perry</i> i Newport, <i>Israel Putnam</i> i Hatford, general <i>Hancock</i> i Philadelphia, <i>Shakspere</i> och <i>Washington</i> i New York. (G—g N.) 
<b>Ward</b> [ωå'd], Artemus, pseudonym. Se Browne, Ch. F. 
<b>Ward</b> [ωå'd], sir Adolphus William, engelsk historiker och litteraturhistoriker, f. 2 dec. 1837 i Hampstead, är son till John W., f. 1805, d. 1890, som 1845 blef engelsk generalkonsul i Leipzig och 1860—70 var Englands minister hos hansestäderna. W. fick sålunda sin första uppfostran i Tyskland, studerade sedan i Cambridge och blef 1866 professor i historia och engelsk litteratur vid Owen's college i Manchester. Han var 1890—97 denna högskolas rektor. Sedan 1900 har W. varit "master of Peterhouse" vid Cambridges universitet. Han var 1899—1901 president i Royal historic society och 1911—13 i 
page_number=347, index= - Ward, sir Adolphus William - Ward, Lester Frank - Ward, James - Ward, Elizabeth Stuart - Ward, Mary Augusta (Mrs. Humphry Ward) - Varda, Juan Cruz - Vardal 
British academy. 1913 erhöll han knightvärdighet. — W. är synnerligen produktiv både som historisk och litteraturhistorisk skriftställare. Hans främsta litteraturhistoriska verk är <i>History of English dramatic literature in the age of queen Anne</i> (1875; reviderad uppl. i 3 bd, 1899). Han har utgett Popes "Poetical works" (1869) och Crabbes "Poems" (2 bd, 1905—06), skrifvit populära biografier öfver <i>Chaucer</i> (1880) och <i>Dickens</i> (1882) samt varit en af utgifvarna och de flitigaste medarbetarna i samlingsverket "Cambridge history of english literature" (fr. 1907). Dessförinnan intog han samma ställning till det stora historiska samlingsverket "Cambridge modern history". Bland W:s många historiska arbeten må nämnas <i>The house of Austria in the thirty years war</i> (1869), den förträffliga lilla handboken <i>The counterreformation</i> (1888), <i>Sir Henry Wotton</i> (1897), <i>Great Britain and Hanover</i> (1899), <i>The Electress Sophia and the hanoverian succession</i> (1903; 2:a uppl. 1909), och det af grundliga studier, objektivitet och rättvisa präglade arbetet <i>Germany 1815—1890</i> (3 bd, 1916—18). W. har dessutom utgett en engelsk öfv. af Curtius' stora "Griechische geschichte" (5 bd, 1868—73). V. S—g. 
<b>Ward</b> [ωå'd], Lester Frank, amerikansk geolog, paleobotanist och sociolog, f. 18 juni 1841 i Joliet, Illinois, var 1865—72 tjänsteman i den centrala statsförvaltningen, fick 1881 anställning som biträdande geolog vid Förenta staternas geol. undersökning och var 1884—86 professor i botanik vid Columbian (numera George Washington) university i Washington. 1888 blef han geolog vid Förenta staternas geol. undersökning och var äfven kurator vid National museum. 1907 blef han professor i sociologi vid Brown university (i Providence). Som geolog sysselsatte W. sig hufvudsakligen med paleobotanik och bearbetade i ståtliga monografier Förenta staternas mesozoiska flora. På sociologiens område har W. utöfvat betydande författarskap (<i>Dynamic sociology</i>, 1883, 2:a uppl. 1897, <i>Psychic factors of civilization</i>, 1897, <i>Glimpses of the cosmos</i>, 1913, m. fl.), hvarvid han vände sig mot H. Spencers individualism och jämförde sociala fenomen med psykiska och fysiska. K. A. G. 
<b>Ward</b> [ωå'd], James, engelsk filosof och psykolog, f. 1843 i Hull, studerade i Liverpool, Berlin, Göttingen, Cambridge och London, promoverades i Cambridge 1887, förberedde sig för den prästerliga banan och tjänstgjorde ett år vid Emmanuelkyrkan i Cambridge, men öfvergick på grund af ändrade teol. åsikter till universitetet i samma stad, där han blef "fellow" 1875 och professor i "mental philosophy" 1897. W. intar inom den engelska filosofien en ståndpunkt, som i viss mån motsvarar Euckens i Tyskland och Norströms i Sverige. Han har grundligt kritiserat materialismen och agnosticismen och sökt lägga grunden till en spiritualistisk och teistisk filosofi. Inom psykologien betonar han aktiviteten och kontinuiteten i själslifvet. Hans hufvudarbeten äro <i>Naturalism and agnosticism</i> (Gifford-föreläsningar, 1911, 2 bd, 1899, 3:e uppl. 1907), <i>The realms of ends of pluralism and theism</i> (Gifford-föreläsningar 1911, 2:a uppl. 1912), och Heredity and memory (1913), hvarjämte han skrifvit många filosofiska och psykologiska uppsatser i "Encyclopaedia Britannica", i "Mind" och andra engelska tidskrifter. S—e. 
<b>Ward</b> [ωå'd], Elizabeth Stuart, född Phelps, nordamerikansk författarinna, f. 1844 i Massachusetts, d. 1911, skref ett stort antal berättelser och romaner i religiös anda. 
<b>Ward</b> [ωå'd], Mary Augusta (Mrs. Humphry Ward), engelsk författarinna, f. 11 juni 1851 i Hobart, Tasmanien, d. 24 mars 1920 i London, sondotter till den berömde pedagogen Th. Arnold, trädde 1872 i äktenskap med skriftställaren Th. Humphry W. Hon egnade mycket studium åt Spaniens äldre litteratur och historia samt utgaf bl. a. 1881 <i>Milly and Olly</i> (ett barns historia, illustr. af mrs Alma Tadema), 1888 romanen <i>Robert Elsmere</i> (svensk öfv. 1889—90), hvilken väckte mycket stort uppseende genom den andliga mognad och det sant frisinnade religiösa åskådningssätt, som däri uppenbara sig, samt 1892 romanen <i>The history of David Grieve</i> (sv. öfv. 1893). Berättelsen <i>Sir George Tressady</i> (1896; "Mellan tvenne kvinnor", 1904) tog intryck af hennes reflexioner och iakttagelser i University hall (se nedan) och företedde ett politiskt och socialt innehåll. Berättelsen <i>Helbech of Bannisdale</i> (1898; sv. öfv. 1899) behandlade brytningen mellan katolskt asketiskt ideal och modernt lif. Äfven <i>Eleanor</i> (1900; sv. öfv. 1902) visade en dylik motsats, mer rent novellistiskt, mindre tendentiöst. Ännu en lång rad romaner utgaf mrs W. under 1900-talets lopp, såsom <i>Diana Mallory</i> (1908; sv. öfv. 1909) och <i>Canadian born</i> (1910; "Ett Canadas barn", s. å.). Åtskilliga ha dramatiserats. De ha sin styrka både i uppränning och skildring och i det starka intellektuella och sociala intresset. Mrs W. var medstiftare af University hall (1890), en för de fattigare klasserna afsedd anstalt, i hvilken en från dogmer frigjord teism förkunnas och nyrationalistisk bibelförklaring meddelas i föreläsningar o. s. v. Fru W. var denna anstalts hederssekreterare. Hon var ock (1908) en af stiftarna af Womens national anti-suffrage league. (F. V.) 
<b>Varda,</b> Juan Cruz, argentinsk skald och politiker, f. 1794 i Buenos Aires, d. 1839 i Uruguay, gjorde sig bemärkt som god öfversättare af Vergilius, Horatius och Ovidius, men är af större intresse som originalskald. Med Cienfuegos (se d. o.) som mönster skref V. en del dikter, såsom <i>A la libertad de la prensa, A la beneficencia, A la industria</i> m. m. samt <i>Triunfo de Ituzaingo,</i> som anses vara hans förnämsta lyriska produktion. Under påverkan af Alfieri skref V. tragedien <i>Argia,</i> som anses mindre betydande än tragedien <i>Dido,</i> som sättes främst af hans dramatiska arbeten. Ad. H—n. 
<b>Vardal,</b> härad och pastorat i Opland fylke (före 1919 Kristians amt), strax n. v. om Gjövik, Norge. 
page_number=348, index= - Vardal - Vardande - Vardanes - Vardar - Wardare - Wardastalla - Varde - Wardebeck - Vardehus - Wardein - Varde å - Vardhamana - Vardotoppen - Wardrop, James - Wardska kaster - Vardö - Vardöhus - Ware - Ware, William 
276,13 kvkm. med 5,790 inv. (1918). Jordbruk och fabriksrörelse. K. G. G. 
<b>Vardande,</b> <i>nord. myt.</i> Se Verdandi. 
<b>Vardanes,</b> flod. Se Kuban 1. 
<b>Vardapet,</b> Vartapet. Se Armeniska kyrkan, sp. 19. 
<b>Vardar</b> (grek. <i>Axios</i>), en 370 km. lång flod på Balkanhalfön, till hufvudsaklig del inom Macedonien, upprinner på sydöstliga sluttningen ai Schardag, flyter genom flera bäcken förbi Üsküb och Köprülü mot s. ö. till Salonikiviken, där den utfaller med ett omfångsrikt delta (slätten Kampania). Den mottager fr. h. bifloderna Treska (ofvanför Üsküb) och Crna, fr. v. Bregalnica (nedanför Köprülü). Vardardalen har sin mesta betydelse som strategisk och kommersiell farled (Belgrad—Saloniki). Dess dalgång går så omärkligt öfver i Moravasystemet, att bifurkation eger rum på själfva vattendelaren. Där ligger den berömda högslätten Kosovo polje (se d. o.). — Under Världskriget, särskildt efter de allierades landstigning i Saloniki 1915, kom Vardardalen att spela en synnerligen framstående roll under striderna till en början mellan bulgarer och serber, sedermera mellan centralmakterna, dock fortfarande hufvudsakligast bulgarer, å ena samt de allierade och slutligen äfven greker å andra sidan. Striderna fortforo ända till sept. 1918, då de förbundne måste draga sig tillbaka. Jfr Saloniki, sp. 504—507. A. N—d. L. W:son M. 
<b>Wardare,</b> svensk folklig benämning på omtyckta fick-spindelur, som tillverkades af John Ward i London (i slutet af 1700- och början af 1800-talet) och voro mycket använda i Sverige, innan cylinderuren togo öfverhanden. 
<b>Wardastalla</b> (Guardastalla). Se Guastalla, sp. 521. 
<b>Varde,</b> stad i Ribe amt, Jylland, Danmark, 11,3 km. från Nordsjön och 17 km. n. om Esbjerg. 4,799 inv. (1916). Station på jylländska västbanan. Från V. går en enskild järnväg till den n. v. därom liggande staden Nörre Nebel. V. dref förr sjöfart öfver Hjerting, men denna har nu dragit sig till Esbjerg, hvars starka framsteg har föranledt V:s tillbakagång. Krukmakarindustrien i trakten har nästan upphört. V. omtalas redan under 1100-talet och fick stadsrättigheter 1440. Det lilla slottet Vardehus förstördes 1439 under ett bondeuppror. Norr om V. flyter Varde å, som upprinner på Raudböls hed och efter ett lopp af 98 km. faller ut i Nordsjön. E. Ebg. 
<b>Wardebeck,</b> befäst slott i dorpatska kretsen i Livland vid Embachs utlopp i Peipus, underhölls af svenskarna under 1600-talet som en viktig utpost för Dorpat. Från 1698 utfördes på Dahlberghs föranstaltande en del förstärkningsarbeten. W. intogs emellertid 1701 af ryssarna, som dock snart utrymde orten, men återtogo och behöllo den 1704. L. W:son M. 
<b>Vardehus.</b> Se <i>Varde</i>. 
<b>Wardein,</b> ty. (it. <i>guardiano,</i> väktare, uppsyningsman), ämbetsman, med uppgift att pröfva metallers och mynts halt. Jfr Riksguardin. 
<b>Varde å.</b> Se Varde. 
<b>Vardhamana,</b> indisk sektstiftare. Se Jaina, sp. 1176. 
<b>Vardotoppen,</b> kronopark i Malmesjaurs revir, Nedre Norrbottens distrikt, Norrbottens län, har bildats enligt K. M:ts befallningshafvandes i Norrbottens län afvittringsutslag 1 febr. 1893 och 31 dec. 1898 af gammal kronomark. Areal 20,795 har (1915). S—r. 
<b>Wardrop</b> [ωådrə'p], James, skotsk kirurg och ögonläkare, f. 1782, d. 1869, studerade i Edinburgh och började sedan praktisera där. Han inrättade 1826 West London Hospital of surgery, föreläste i kirurgi vid Aldersgatestreetskolan och tog lifligt del i den tidens reformatoriska sträfvanden inom den engelska medicinen. Småningom råkade han i tvist med sina kolleger och drog sig tillbaka från dem flera år före sin död. Bland W:s många skrifter är hans arbete öfver ögats patologiska anatomi det mest betydande och skattas mycket högt: <i>An essay on the pathology (morbid anatomy) of the human eye</i> (2 bd, 1808—18). R. T—dt. 
<b>Wardska kaster</b> [ωå'd-], <i>trädg.</i> Se Drifning 4. 
<b>Vardö,</b> stad i Finmark fylke (före 1919 Finmarkens amt), ligger på en ö (3,65 kvkm.), urspr. Vargö, öppet för Norra ishafvet vid östra spetsen af Varangerhalfön (se d. o.) på 70° 22' n. br., så långt åt ö., att dess meridian faller på andra sidan af Petersburgs. 3,639 inv. (1918). Från V. utföras betydliga mängder fisk och fiskprodukter: tran och guano till beräknadt värde 1915 af 1,118,469 kr. Tullintraderna belöpte sig s. å. till 52,723 kr. V. står i liflig ångbåtsförbindelse med det öfriga Norge och ryska hamnar vid Hvita hafvet. Tills. med Hammerfest och Vadsö väljer V. en stortingsman. Staden har egen polismästare, men sorenskriver gemensam med Vardö landsdistrikt. V. erhöll samtidigt med Hammerfest stadsrättigheter 1787, men var dock länge en oansenlig plats, hvars befolkning vid 1800-talets början utgjordes af endast 94 pers. och 1845 af knappt 200. 1900 hade det 2,543. K. G. G. 
<b>Vardöhus,</b> norsk fästning vid staden Vardö. Under 1200-talet anlades på Vargö (äldre namn på Vardö) en befästning, som ärkebiskopen i Trondhjem 1340 ålades att förbättra och som sedan kallades Vardöhus slott samt blef säte för amtmannen. 1638 fick V. militär garnison, men först 1734—38 byggdes en ordentlig befästning: en 8-kantig murklädd stjärnskans med graf och glacis med 16 kanoners bestyckning. 1793 beslöts, att det då mycket förfallna V. skulle slopas. Befästningen lämnades dock orörd, men bestyckningen fördes till Trondhjem. Ryska våldshandlingar föranledde dock, att V. 1800 åter iståndsattes och bestyckades. 1854 förstärktes besättningen, och oaktadt sin obetydlighet har V. varit till stor nytta såsom stäfjande de ryska plundrarföljena och uppehållande den norska öfverhögheten i dessa trakter. På en bjälke ha konungarna Kristian IV (1599) och Oskar II (1873) inristat sina namn. L. W:son M. 
<b>Ware</b> [ωä͡ə], stad i engelska grefsk. Hartford, vid floden Lea n. om London. 5,842 inv. (1911). W. förser Londons bryggerier med malt. A. N—d. 
<b>Ware</b> [ωä͡ə], William, nordamerikansk författare, f. 1797, d. 1852, innehade predikantbefattningar och skref med framgång romaner, hvilkas ämnen voro hämtade från antiken, bl. a. 
page_number=349, index= - Ware, William - Varek (kemi) - Varek (älf) - Warekauri - Varel - Warelius, Anders - Waren - Warendorf - Varenitsa - Varenius, Per Otto - Varenius, Bernhard - Varenne - Warenne 
<i>Probus</i> (1838) och <i>Julian</i> (1841). Dessutom författade han <i>American unitarian biography</i> (1850), <i>Sketches of european capitals</i> (1851) m. m. 
<b>Varek</b> (fr. <i>cendres de varec</i>), <i>kem.</i>, detsamma som kelp (se d. o.). 
<b>Varek,</b> namn på öfversta delen af Pite älf (se d. o.). 
<b>Warekauri,</b> en af Chatham-öarna (se d. o.). 
<b>Varel,</b> stad i Oldenburg ej långt från sydändan af Jadeviken, vid hvilken V. eger hamnen Vareler siel. 5,500 inv. (1905). Skeppsvarf, mekaniska verkstäder, garfverier. A. N—d. 
<b>Warelius,</b> Anders, finsk skriftställare, f. 14 juli 1821 i Varila by (efter hvilken han tog sig namn), Tyrvis socken, Satakunta, d. 16 jan. 1904 i Loimijoki, tjänstgjorde som präst i västra Finland och var 1869—1900 kyrkoherde i Loimijoki. Som student vid Helsingfors' universitet blef han varmt intresserad för de finska språksträfvandena, och med understöd af vet. akad. i Petersburg gjorde han vid samma tid etnografiska forskningsresor i sitt eget land och publicerade resultaten däraf i tidskr. "Suomi" under titeln <i>Bidrag till Finlands kännedom i etnografiskt hänseende,</i> hvari han bl. a. på grund af dialektundersökningar angaf gränserna mellan de tavastländska och karelska stammarnas boningsplatser i Finland. Af än större betydelse är V:s medarbetarskap i Europaeus' svensk-finska och Lönnrots stora finsk-svenska lexikon. Själfständigt publicerade V. en af de första originalkomedierna på finska språket, <i>Vekkulit ja Kekkulit,</i> äfvensom <i>Enon opetukset</i> (Morbrors berättelser), som utgör ett af de första naturvetenskapliga arbetena på finska språket. O. G.* 
<b>Waren,</b> stad i Mecklenburg, vid nordändan af Müritzsjön. Omkr. 9,000 inv. (1905). Flera sågverk; sockerfabrik, bryggeri. A. N—d. 
<b>Warendorf,</b> stad i Westfalen, vid Ems, 25 km. ö. om Münster. 6,200 inv. (1905). Stuteri. A. N—d. 
<b>Varenitsa.</b> Se Varnitsa. 
<b>Varenius,</b> Per Otto, historiker, statsrättslärare, universitetslärare, f. 11 juli 1857 i Stockholm, blef student i Uppsala 1876, filos. kandidat 1885, licentiat 1891 och filos. doktor 1892 samt docent i statskunskap där 1893. Han förestod vid många tillfällen under årens lopp fr. o. m. 1893 Skytteanska professuren och höstterminen 1906 professuren i statskunskap och statistik vid Göteborgs högskola, fick 1905 professors titel och utnämndes 1907 till professor i statsrätt med statskunskap jämte förvaltningsrätt och folkrätt vid Stockholms högskola. Han har skrifvit <i>Ansvarsbestämmelserna för förmyndarestyrelsen af 1634 och 1660</i> (i "Hist. tidskr.", VIII, 1888), <i>Om riksföreståndarskap enligt Sveriges och Norges grundlagar</i> (gradualafh.; 1891), <i>Högförräderimålet mot M. G. De la Gardie</i> (i "Hist. studier. Festskrift tillägnad C. G. Malmström", 1897), <i>Räfsten med Karl XI:s förmyndarstyrelse</i> (i "Skr. utg. af k. Humanistiska vet. samf. i Upsala", bd 7, 1901, och bd 8, 1903), <i>Beskattning och statsreglering i England</i> (ibid., bd 9, 1906). I den af Alin företrädda uppfattningen af unionens innebörd har han skrifvit en mängd tidningsartiklar och broschyrer, bland de senare <i>Nyare unionell litteratur</i> (1892), <i>Konsulatsfrågan</i> (1893), <i>Den gemensamme utrikesministern och likställigheten</i> (s. å.), <i>Den svensk-norska unionen och dess rättsliga grund,</i> tre artiklar i "Nya dagligt alleh." (1893), utg. i fransk (1894, 1895) och tysk öfv. (1895) och <i>Die schwedisch-norwegische union</i> (i "Zeitschrift für das privat- und öffentliche recht der gegenwart", bd 27, 1900). V. är led. af Hum. vet. samf. i Uppsala (1902). 
<b>Varenius,</b> Bernhard, tysk geograf, f. 1621 (eller 1622) i Hitzacker, Hannover, d. 1650 i Amsterdam. Efter studier i Hamburg och Königsberg begaf sig V. till Holland, där han först studerade i Leiden och sedan slog sig ned i Amsterdam för att söka sin utkomst som läkare. Hans specialfack voro egentligen matematik och fysik, men bekantskapen med de holländska upptäckterna i Ostindien väckte hans intresse för geografien, ett intresse, som underhölls genom hans vänskap med kartografen Blaeu (Blavius). Det bekanta Elzevir-förlaget i Amsterdam utgaf vid denna tid på latin en serie skildringar af alla jordens länder. Till denna serie bidrog V. med <i>Descriptio Japoniae</i> (1649), V:s förstlingsarbete, som blef ganska uppmärksammadt. Sin <i>Tractatus de Japoniae religione</i> tillegnade han drottning Kristina. Hans mest betydelsefulla verk blef dock <i>Geographia generalis</i> (1650), hvarigenom han skapade den allmänna fysiska geografien. Det är indeladt i tre afdelningar, en behandlande astronomisk geografi (<i>affectiones coelestes</i>), en fysikalisk geografi (<i>affectiones terrestres</i>) och en människans geografi (<i>affectiones humanae</i>). Af sin samtid blef V. ej uppskattad; han dog i fattigdom. Det vittnar dock godt om hans arbetes värde, att Newton använde det vid sina föreläsningar och ombesörjde en ny korrigerad upplaga af detsamma i sitt hemland (1672). Se Schwerdfeger, "B. V. und die morphologischen kapitel seiner geographia generalis" (1898—99). A. N—d. 
<b>Varenne</b> [-rä'nn], ett område i dep. Indre-et-Loire (se d. o.). 
<b>Warenne</b> [ωåre'n], earler af, medeltida engelska stormän. Titeln har tagits af den lilla floden Varenne l. Guarenne i Normandie, och dess förste innehafvare, William de W., d. 1089, kom öfver till England med Vilhelm Eröfraren och erhöll af denne stora engelska förläningar. Hans son William de W., d. 1138, var gift med en sondotter till Henrik I af Frankrike. Denne Williams son William de W. tillhörde Stefans af Blois trognaste anhängare och omkom 1148 nära Laodicea under andra korståget. Hans dotter Isabella blef 1159 änka efter konung Stefans son, Vilhelm af Blois, och gifte 1163 om sig med Hamelin Plantagenet, d. 1202, oäkta son till Gottfrid af Anjou och sålunda halfbror till engelske konungen Henrik II. Han stod på Henriks sida mot de upproriske sönerna och på Rikard Lejonhjärtas mot dennes svekfulle broder Johan. Hamelins son William de W., d. 1240, stödde i det längsta konung Johan och var på 1230-talet ledare för stormannaoppositionen mot Henrik III. Sonen John de W., f. omkr. 1231, d. 1304, förmäldes 1247 med Henrik III:s halfsyster Alice af Lusignan, stod oftast på konungens sida i striderna med Simon af Montfort och blef sedermera en bland Edvard I:s högstbetrodda män. Bl. a. var han 1296—97 regent i dennes namn i Skottland och besegrades där 11 sept. 1297 vid Sterling af William Wallace (se d. o.). En dotter 
page_number=350, index= - Warenne - Varennes-en-Argonne - Varen Sardne - Varese - Varf (skeppsbyggeri) - Varf (socknar) - Varfeber - Varfsamiral - Varfschef - Varfsdepartement - Varsflugor - Varsförråd - Varsholmen 
till honom var gift med skotske konungen John de Baliol, och sonsonen John de W., f. 1286, d. 1347, anlitades flitigt af Edvard III under dennes krig och förhandlingar med skottarna. Han hade endast oäkta barn, och släktens stora gods återföllo därför till större delen till kronan. V. S—g. 
<b>Varennes-en-Argonne</b> [-rä'nn ã argå'nn], stad i franska dep. Meuse, vid Aisnes biflod Aire. 1,200 inv. (1901). Där blefvo 22 juni 1791 konung Ludvig XVI och hans familj på sin flykt genom Drouet (se denne) anhållna och återförda till Paris. A. N—d. 
<b>Varen Sardne,</b> veckotidning. Se Lappar, sp. 1207. 
<b>Varese,</b> stad i italienska prov. Como, belägen mellan sjöarna Lago maggiore och Lago di Como, ej långt ö. om den 16 kvkm. stora Lago di Varese. 7,700 inv. (1901). För sina vackra omgifningars skull och sin rena luft besökes staden om sommaren och hösten af milaneser, som där och i grannskapet ha sina villor. Arkeologiskt museum med fornfynd från pålbyggnader på en ö i Lago di V. Silkesodling och sidenindustri; pappersbruk och orgelbyggeri. Omkr. 10 km. i n. v. ligger den berömda vallfartsorten Madonna del Monte (890 m. ö. h.), hvilken besökes lika mycket för sin härliga utsikt som för sin undergörande Mariabild. A. N—d. 
<b>Varf</b> (holl. <i>werf,</i> ty. <i>werft,</i> da. <i>vaerft,</i> <i>skpsb.</i>, plats för byggnad, reparation och utrustning af fartyg. Ett fartygs byggnad utföres på stapelbädd (se Bädd 2 a) eller i docka (se d. o. 5), vanligen det förra. Byggnadsplatsen öfverbygges stundom med ett skjul till skydd vid ogynnsam väderlek. Reparation och underhåll af fartygs undervattenskropp utföres som regel i docka eller på slip (se d. o. 2), men kan äfven i vissa fall ske efter fartygets kölhalning (se Kölhala). — På ett större varf finnas, förutom kontors- och expeditionslokaler samt ritkontor, skjul och byggnader till förvaring af för varfsdriften behöfliga materialier af allehanda slag och af fartygsinventarier m. m., erforderliga dockor, slipar och stapelbäddar, mallbod (se d. o.), timmermans-, snickeri-, plåtslagar-, kopparslagar-, ångpanne-, maskin- och målarverkstäder, riggarverkstad (omfattande tackelkammare och segelsömmarverkstad), gjuteri och smedja. För fartygs förläggning finnes erforderligt kajutrymme med kranar (se d. o. 2) för större tyngders ombord- och ilandtagande, hvaribland en mastkran. Stundom har varfvet särskild kölhalningsbro med vindspel. För underlättande af transporter inom och till varfvet bör detta ega spårnät i förbindelse med järnvägsnätet. Örlogsvarf, hvilka äro viktiga mobiliseringscentra med hufvudsaklig uppgift att besörja utrustning, reparation och underhåll af fartyg, ega vanligen stora förråd (jfr d. o. 2) af härför erforderliga artiklar. 
Bland svenska skeppsvarf märkas Götaverken, Lindholmens verkstad, Eriksbergs verkstad, Lundby mek. verkstad och Thorskogs mek. verkstad, alla belägna i eller i närheten af Göteborg; Hälsingborgs varf; Öresundsvarfvet i Landskrona; Kockums mek. verkstad i Malmö; Limhamns skeppsvarf; Ystads skeppsvarf; Sölvesborgs varf; Karlshamns skeppsvarf; Örlogsvarfvet i Karlskrona; Kalmar varf; Oskarshamns mek. verkstad; Västerviks varf; Östersjövarfvet i Norrköping; Norrköpings varf; Motala verkstad; Örlogsvarfvet, Finnboda varf, Bergsunds mek. verkstad, Ekensbergs varf och Södra varfvet, alla i Stockholm; Vaxholms varf; Furusunds varf; Öregrunds varf; Brodins varf i Gäfle; Mohögs verkstad i Sundsvall. Om förekomsten af dockor vid dessa varf år 1906 se Docka 5. Nya dockor ha sedermera tillkommit vid Götaverken, Eriksbergs verkstad, Öresundsvarfvet och i Malmö. Slipar finnas vid flertalet af ofvannämnda varf. Jfr fig. i art. Finnboda, Karlskrona och Lindholmen 4. C. K. S. 
<b>Varf,</b> socknar. Se Hvarf. 
<b>Varfeber,</b> <i>med.</i> Se Septik-emi. 
<b>Varfsamiral.</b> Se Varfschef. 
<b>Varfschef.</b> Vid hvardera af flottans stationer, Karlskrona och Stockholm, står varfvet under befäl af en regementsofficer, varfschefen. I Karlskrona var denna befattning förr anförtrodd åt en amiral, som därför kallades varfsamiral. Varfschefen, som utöfvar styrelsen vid varfvet, ordnar och leder dess arbeten och ekonomi, lyder under konungen samt i ekonomiskt hänseende jämväl under Marinförvaltningen och i militäriskt hänseende under stationsbefälhafvaren (se d. o.). Jfr Varfsdepartement. L. H. (H. W—l.) 
<b>Varfsdepartement,</b> <i>sjöv.</i>, afdelning af flottans varf. Verksamheten å varfvet är fördelad på nedanstående sex departement, hvartdera under sin chef: Artilleridepartementet, som har vård om fartygens artilleribestyckning, med dess inventarier och utredning samt personalens beväpning; torpeddepartementet, som har vård om fartygens torpedbestyckning med dess inventarier och utredning, ekipagedepartementet (se d. o.); mindepartementet, som har inseende öfver minmaterielen samt minuppbörden tillhörande inventarier och utredning äfvensom arbeten för örlogsstationens telegraf- och telefonledningar; ingenjördepartementet, som utöfvar inseende öfver fartygens skrof, maskiner, ankaren, kättingar och rundhult, inventarier och utredning, tillhörande fartygens maskin-, elektriska och timmermansuppbörder, vidare kranar och dockportar, verkstadsmaskiner, dykerimateriel, rörliga materielen till stationens järn- och spårvägar m. m.; byggnadsdepartementet, omfattande stationens hamnområden, dockor, slipar och bäddar, tomter, gator och byggnader med rörledningsnät, stationens järn- och spårvägsnät, varfvets justerkammare m. m. H. W—l. 
<b>Varfsflugor,</b> <i>Lymexylonidae, zool.</i> Den i Sverige vanligaste arten af detta släkte är <i>Lymexylon</i> (<i>Hylocaetus</i>) <i>dermestoides</i> L., kallad bredhalsade varfsflugan, i motsättning till skeppsvarfsflugan, <i>L. navale</i> (se d. o.), hvars halssköld är längre än sin bredd. Bredhalsade varfsflugan finnes öfverallt i Sverige och angriper företrädesvis björken, framför allt träd, som anfallits af björktickan. Larvernas gångar äro enkla, ogrenade (till skillnad från vedborrarnas) och gå dels rätt in i veden, dels på gränsen mellan splinten och barken djupt inskurna i den förra. Till följd häraf äro larverna svåra skadegörare på hvarjehanda föremål af trä. I. T—dh. 
<b>Varfsförråd,</b> Flottans. Se Förråd 2. 
<b>Varfsholmen.</b> Se Knorrholmen. 
page_number=351, index= - Varfskran - Warfvinge, Frans Vilhelm - Varfågeln - Varg (zoologi) - Varg (metallurgi) - Warg, Kristina (Kajsa Warg) - Vargas, Luis de - Vargas, Don Bernada de - Vargas Tejada, Luis - Vargbönor - Vargen (astronomi) - Vargen (Ulfven, zoologi) 
<b>Varfskran.</b> Se Kran, sp. 1208. 
<b>Warfvinge,</b> Frans Vilhelm, läkare, f. 28 juli 1834 i Leksbergs församling, Skaraborgs län, d. 10 febr. 1908 i Stockholm, blef student i Uppsala 1852, med. kandidat 1860 och med. licentiat 1864 samt promoverades till med. doktor 1877 på grund af en disputation <i>Om exanthematisk tyfus hos barn.</i> Han var 1867—75 läkare vid provisoriska sjukhuset vid Hornsgatan i Stockholm och 1876—78 vid sjukhuset vid Wollmar Yxkullsgatan där. Efter att 1878 som en af styrelseledamöterna ha deltagit i organisationen af Sabbatsbergs sjukhus (se d. o.) var han 1879—1904 dettas direktör och öfverläkare vid dess medicinska afdelning samt ådagalade i dessa ämbeten en mycket stor duglighet och bidrog kraftigt till utvecklingen af denna betydande sjukvårdsanstalt. Sedan 1881 anordnade W. vid Sabbatsbergs sjukhus en fortgående sjuksköterskeskola, där till en början endast en halfårig kurs genomgicks. Senare utsträcktes kursen till ettårig, och antalet utexaminerade sjuksköterskor, för det mesta ur den bildade klassen, steg slutligen till mer än 70 om året. Därjämte inlade W. som led. i styrelsen för Sophiahemmet (sedan 1884) och i Röda korsets verkställande utskott (sedan 1891) stora förtjänster i afseende på utbildningen af sjuksköterskor. Han var därjämte led. i sanatoriebyggnadskommitten (1899) och i öfverstyrelsen för Oskar II:s jubileumsfond (1901). Utom ett stort antal meddelanden i "Hygiea" och "Svenska läkaresällskapets förhandlingar" utgaf han <i>Årsberättelse från Sabbatsbergs sjukhus</i> fr. o. m. 1879 (innehållande också de från sjukhuset utgångna vetenskapliga meddelandena), <i>Handbok i sjukvård och helsovård</i> (2 bd, med C. Wallis m. fl., 1889), <i>Om typhus exanthematicus, afhandling grundad på egen erfarenhet jämförd med andras</i> (belönt med Regnellska priset; i "Sv. läk. sällsk:s nya handl.", ser. II, del VIII, 1, 1880), <i>Influensan i Sverige 1889—1890</i> (med Kl. Linroth och C. Wallis, ibid., ser. III, del 1, 1890), <i>Om olikheterna mellan exantematisk tyfus och tyfoidfeber</i> (i "Nord. med. arkiv", VII), <i>Om behandling af leukemi, pseudoleukemi och perniciös progressiv anemi med arsenik</i> (ibid., XV), <i>Om antiseptisk behandling af infektionssjukdomar</i> (ibid., XV), <i>Om kalla bad såsom temperaturnedsättande medel i febersjukdomar</i> (i "Hygiea", 1878), <i>Om antipyres</i> (ibid., 1886) och <i>Sabbatsbergs sjukhus 1879—1903.</i> W. var sedan 1889 led. af Vet. soc. i Uppsala och sedan 1901 af Vet. akad. Se nekrolog af E. G. Johnson i "Hygiea" (1908). R. T—dt. 
<b>Varfågeln,</b> <i>zool.</i> Se Törnskatsläktet, sp. 801. 
<b>Varg,</b> <i>zool.</i> Se Vargen. 
<b>Varg,</b> <i>metall.</i>, förr vid Nya Kopparberget benämning på råkoppar, erhållen genom omsmältning af diverse kopparrika biprodukter från kopparframställningen, såsom nas (se d. o.), krats (slagg) från garningen o. d. Denna råkoppar blef starkt järnhaltig och måste därför, innan den kunde garas, undergå en förberedande omsmältning i garhärden (se Koppar 2). P. P—n. 
<b>Warg,</b> Kristina (mamsell "Kajsa Warg"), kokboksförfattarinna, f. 22 mars 1703 i Örebro, d. i febr. 1769 i Stockholm, var dotter till landskamreraren A. Warg i Örebro. <i>Hennes Hjelpreda i hushållningen för unga fruentimber</i> (1755, 14:e uppl. 1822, ånyo utg. 1916; alla uppl. under hennes lifstid utgifna under signaturen C. W., tysk öfv. 1772), hölls länge som ofelbar auktoritet på sitt område. Därifrån är hämtadt uttrycket: "Man tager", sa Kajsa Warg, "om man så hafva kan". Jfr uppsats af K. F. Werner i "Samlaren", 1880. 
<b>Vargas,</b> Luis de, spansk målare, f. 1502 i Sevilla, d. 1568, hade en längre tid studerat i Italien och var vid midten af 1500-talet en af de främste målsmännen i Sevilla för italiensk stil. Hans första säkert kända verk efter hemkomsten från Italien äro <i>Jesu födelse</i> med de tillbedjande herdarna och Gud Fader ofvanför i skyn (1555, altarmålning i Sevillas katedral), en vacker komposition i Rafaels anda, men dock med spansk karaktär, i predellan <i>Jesus frambäres i templet</i> och som sidobilder <i>De fyra evangelisterna.</i> I ett kapell i samma kyrka finnes af honom <i>Kristi stamtafla,</i> som i själfva verket framställer <i>Patriarkerna bönfallande Maria om förlossning.</i> Bland patriarkerna märkas Adam och Eva, den förträffliga förkortningen af den sittande Adams ena ben föranledde samtiden att kalla taflan "La gamba" (benet). En <i>Pieta</i> finns i Sancta Maria la Blanca i Sevilla. Af <i>Yttersta domen</i> i Misericordiaklostret i samma stad återstå endast spillror, likaså af andra fresker, <i>Korsbärandet</i> m. fl. V. var äfven en berömd porträttmålare. C. R. N. (G—g N.) 
<b>Vargas,</b> Don Bernada de. Se Skolridning, sp. 1111. 
<b>Vargas Tejada</b> [-techa'da], Luis, kolumbiansk skald, f. 1802 i Neiva, d. 1829, var i besittning af omfattande bildning, och han skref såväl lyrik som dramatik icke blott på spanska, utan äfven på fr., ty. och latin. Hans mest framstående arbete är en sainete, <i>Las convulsiones,</i> och bland hans lyriska verk nämnas som de bästa monologerna <i>Caton</i> och <i>Pausanias.</i> Ad. H—n. 
<b>Vargbönor,</b> <i>bot.</i>, detsamma som lupiner. 
<b>Vargen</b> (lat. <i>Lupus</i>), <i>astron.</i>, stjärnbild på södra stjärnhimmelen, belägen mellan 14 och 16 timmars rektascension samt mellan 27 och 55 graders sydlig deklination. Dess tre ljusstarkaste stjärnor, <i>α, β</i> och <i>γ,</i> äro af 3:e storleken. B—d. 
<b>Vargen</b> (Ulfven), <i>Canis lupus, zool.</i>, tillhör hundsläktet inom fam. <i>Canidae,</i> rofdjurens ordn. och däggdjurens klass. Vargen liknar ganska mycket en stor, högbent, något mager hund. Till skillnad från denne har vargen svansen städse hängande och nästan rät. I förhållande till det tjocka hufvudet är nosen utdragen och tämligen spetsig, ögonöppningen har sned riktning; pupillen är rund. Öronen äro små, alltid upprättstående. Hårfällen utgöres af en tät och fin bottenfäll samt af gröfre och längre hår. Färgen varierar ej obetydligt; ofvan är den en blandning af hvitt, svart och grått, under smutshvit. En svart varietet har man betecknat som <i>Canis lycaon;</i> äfven hvitaktiga vargar 
page_number=352, index= - Vargen (Ulfven, zoologi) - Wargentin, Per Vilhelm 
ha anträffats. Uti sommardräkten, då hårfällen är kortare, är färgen i allmänhet mörkare än om vintern. Storleken växlar likaledes lokalt. Sålunda uppges de i bergstrakter lefvande vara större och starkare än de å slättlandet förekommande. En fullt utväxt varg uppnår i allmänhet en längd af 1,6 m., hvaraf 45 cm. komma på svansen. Största höjden utgör omkr. 85 cm. Vargen förekommer i en stor del af Europa, Asien och, enär den amerikanska <i>Canis occidentalis</i> sannolikt är endast en varietet af samma art, äfven i större delen af Nord-Amerika. I de tätare befolkade delarna af vår världsdel har den dock blifvit ganska sällsynt. Medan den i större delen af östra Europa ännu är allmän samt äfven i Italien, Spanien och Frankrike flerstädes uppträder i ganska stort antal, är den i norra och mellersta Tyskland, i Danmark och Storbritannien sedan längre tid tillbaka fullständigt utrotad. I Sverige och Norge förekommer vargen i de nordligare delarna samt vid fjällryggen icke sällan, och den är mycket talrik i Finland. I öfriga delar af Sverige, där den tidigare ock förekommit, visar den sig numera knappast. Att vargarnas talrikhet är mycket olika under olika perioder, har sedan länge varit iakttaget. Sålunda utbreder vargen sig med lämmeltågen öfver områden, där den förut varit sällsynt eller saknats. Under långa krig följer den armeerna. 1812 och 1813 utgjordes den franska armens eftertrupp af dessa fyrbenta röfvare, som i stora skaror utvandrade från Ryssland ända till Rhentrakterna. Enär de 1720 började i Sverige uppträda talrikare än förut, har man antagit, att Karl XII:s olyckliga fälttåg i Norge bidragit till att locka vargarna ned till de bebodda trakterna, liksom det lär ha föranledt deras uppträdande i Norge v. om fjällryggen. Att de i äldre tider, då landet var mindre uppodladt, haft sitt tillhåll äfven i sydligaste Skåne, bevisas genom där gjorda fynd af skelettdelar. Under våren och sommaren vistas vargen mestadels i från människoboningar mera aflägsna trakter och lefver då ensam eller parvis, medan höst och vinter större eller mindre flockar af vargar stryka omkring och göra sig bemärkta genom den förödelse de anställa bland husdjuren. Det är företrädesvis under den mörka delen af dygnet, som vargen är i rörelse. Då den jagar ensam, således företrädesvis om sommaren, nöjer den sig med hvad jaktbanan erbjuder den samt stillar t. o. m. sin hunger med råttor, småfåglar, ödlor och, som det uppges, äfven med vegetabilier. I flock angripa vargarna hjordarna, och de förmå då ock öfverväldiga en människa, då däremot enstaka vargar näppeligen våga angripa en man. Vargens mod står ej i förhållande till styrkan; gör ej hungern honom förvägen, förmår ett buller, ett slag med en käpp o. d. att drifva den på flykten. Hans styrka är dock så betydlig, att han förmår springa med ett får i gapet, sedan han först kastat det öfver nacken. Som den dessutom dödar flera djur, än den strax förmår förtära, kan den anses för Europas skadligaste rofdjur. Om den förödelse vargar kunna anställa i trakter, där de äro mera allmänna, torde följande siffror kunna lämna någon föreställning. I Livland dödades af vargar under ett år (1823) enligt officiella uppgifter 18,452 får och getter, 1,807 nötkreatur, 1,841 hästar, 4,190 svin, 703 hundar samt 1,873 gäss och höns. Vargen har också i alla tider varit ett uppmärksammadt föremål för jakt och fångst (se Jakt, sp. 1203, 1206—08, och Varggård). I våra landskapslagar var den jämte björnen och räfven förklarad fridlös öfver hela Sveriges land, och det gammalsvenska ordet "vargher" betyder både varg och våldsverkare (jfr Varg i veum). — Vargen lefver i polygami. Parningstiden inträffar i jan. eller febr., och i april eller början af maj föder honan 4—10 ungar, som äro blinda under de första veckorna. Modern vårdar dem med en god hyndas omsorg och undervisar dem i deras näringsfång. Tagen som ung, kan vargen bli ganska tam och visa sin egare mycken tillgifvenhet; som äldre är den dock opålitlig. Det kan anses som afgjordt, att några af våra tamhundraser härstamma från vargen. Med hunden alstrar också vargen fruktsamma bastarder. Förmågan att skälla, som ej tillkommer någon enda vild hundart, tyckes vara en följd af domestikationen. L—e. 
<b>Wargentin,</b> Per Vilhelm, astronom, statistiker, f. 22 sept. 1717 i Sunne prästgård, Jämtland, d. 13 dec. 1783 i Stockholm, blef student i Uppsala 1733, filos. magister 1743, docent i astronomi 1746 och adjunkt i filos. fakulteten 1748. Efter Elvius' död, 1749, kallades han till Vet. akad:s sekreterare. W. var äfven led. af Tabellkommissionen (förelöparen till Statistiska centralbyrån) och Bibelkommissionen samt medlem af Vet. soc. i Uppsala (1741), Vet. akad. (1748) och många utländska lärda samfund. Som astronom skapade W. sig ett namn i synnerhet genom undersökningar om Juppiters månar. Redan 1741 hade han uträknat särskilda tabeller för dem, och på förbättrandet af dessa tabeller arbetade han ända till sin död. De ursprungliga tabellerna offentliggjordes i Uppsala vet. soc:s "Acta" för 1741, och de successiva förbättringarna 
page_number=353, index= - Wargentin, Per Vilhelm - Vargering - Vargforsen - Varggropar - Varggård - Vargisbäcken - Varg i veum 
infördes i Lalandes "Tables astromiques de Halley" (1759), Lalandes "Astronomie" (I, 1771) och Bodes "Sammlung astronomischer tafeln" (III, 1776), hvarjämte omarbetningar af speciella tabeller offentliggjordes i olika arbeten. I sammanhang med dessa förbättringar af tabellerna sysselsatte W. sig äfven med Juppiters teori. Äfven flera andra frågor inom den praktiska astronomien och geofysiken, såsom solens och månens parallaxer och förmörkelser, Merkurius' gång förbi solen, magnetnålens missvisning, norrskenet, klimaten och väderleken, behandlade W. i en mängd afhandlingar, till största delen införda i Vet. akad:s handlingar. I samma handlingar egnade han en längre följd af artiklar åt de matematiska vetenskapernas historia. I egenskap af Vet. akad:s sekreterare redigerade W. alla af akad. utgifna almanackor och kalendrar för 1751—84 och författade de där förekommande uppsatserna af historiskt, astronomiskt och fysiskt innehåll. Som led. af Tabellkommissionen inlade han stora förtjänster om den svenska befolkningsstatistiken, hvilken han också behandlade i ett stort antal uppsatser i Vet. akad:s handlingar. Han konstruerade äfven särskilda mortalitets- och lifslängdstabeller för Sverige, men utgick därvid till en början från det ur teoretisk synpunkt oriktiga antagandet, att inom ett lands befolkning under en bestämd tidrymd dödsfallen i allmänhet äro fördelade bland olika åldersklasser på samma sätt som dödsfallen inom en generation, ett antagande, som i själfva verket är giltigt blott för en stationär befolkning. Han synes dock snart ha upptäckt det oriktiga i detta antagande, och i en senare uppsats (Vet. akad:s handl. 1766) meddelade han mortalitetstabeller, för hvilkas beräkning äfven antalet lefvande personer vid observationstidens slut tagits i betraktande. Se G. Eneström, "P. W. W. und die sogenannte Halley'sche methode" (i "Abhandlungen zur geschichte der mathematik", IX, 1899) 
<b>Vargering</b> (af <i>värja,</i> försvara) kallades den reserv för de indelta trupperna, som uppsattes på 1700-talet. För att lätta rekryteringen under kriget tillät Karl XII 1717 och 1718 rust- och rotehållarna att antaga och i rullorna införa en reserv- eller s. k. vargeringskarl för hvarje rusthåll eller rote, hvilken var afsedd att vid den ord. karlens afgång inträda i hans ställe. Af denna för kriget afsedda åtgärd försökte man snart erhålla en fast reservorganisation. 1741 åtog sig nämligen rikets ständer att till det förestående kriget uppsätta en fullständig vargering, hvarigenom armens styrka skulle fördubblas. Denna organisation kom dock endast ofullständigt till utförande. Påbudet förnyades 1749, men 1752 öfverlämnades vargeringskarlars antagande åt rust- och rotehållarnas fria vilja. Vid krigsutbrottet 1788 sökte Gustaf III förmå allmogen uppsätta vargering, åtminstone till regementenas halfva nummerstyrka; men endast vid några få regementen kom en sådan till stånd, hvarför genom k. br. af 10 jan. 1790 påbjöds, att vargering öfverallt skulle uppsättas på det sätt, att två rotar eller rusthåll förenade sig om en karl, hvilken skulle inträda i nummer efter den af de båda ord. karlarna, som först afginge. Vargeringsmanskapet skulle öfvas och, om det behöfde uppbådas till landets försvar, erhålla beväpning af kronan, men beklädas af allmogen mot ersättning af kronan. 1791 sattes vargeringen på vakans i fredstid utom vid de båda skånska kavalleriregementena, där den t. o. m. sammandrogs till öfningar (till fots). I <i>Finland</i> nådde vargeringsinrättningen betydligt större stadga. Efter flera gifna och återtagna bestämmelser befalldes 1773, att för hvarje rote eller rusthåll skulle anskaffas en vargeringskarl; men 1776 ändrades detta därhän, att två rotar eller rusthåll skulle förena sig om en karl, hvilken antogs efter samma grunder som ord. manskap, erhöll lega och andra förmåner samt inkallades till öfningar. Vargeringen försågs med äldre gevär och remtyg samt erhöll som särskildt befäl 8 subalternofficerare och 8 underofficerare per regemente. Vargering uppsattes sålunda vid alla finska dragon- och infanteriregementen med undantag af Österbottens regemente och skilde sig från den ord. truppen nästan endast däruti, att den saknade uniform och att manskapet icke alltid var försedt med torp. Den finska vargeringen uppgick vid 1808 års ingång till 4,050 man, under det den svenska, som skulle utgöra 13,182, räknade endast 1,000 (i Skåne). I sammanhang med förstärkningsmanskapets (se d. o.) inrättande 1811 samt rote- och rusthållarnas befrielse från rekryteringsskyldighet i krigstid afskaffades vargeringen. I Finland sattes den efter 1809 på vakans liksom de ord. indelta trupperna. C. O. N. 
<b>Vargforsen,</b> fors i Skellefte älf, omkr. 18 km. ofvanför Norra stambanans korsning med älfven. Fallhöjden utgör 22 m. och 9-mån. effekten vid oreglerad vattenföring omkr. 10,000 turbinhkr. Forsen tillhör kronan och är outnyttjad. C. K. 
<b>Varggropar.</b> Se Jakt, sp. 1206, och Stormhinder, sp. 229. 
<b>Varggård</b> (gammalsv. <i>varghagarðer, varga gård</i>), en inhägnad, inom hvilken vargen inlockas medelst lefvande eller dödt bete, och ur hvilken han sedan ej kan komma ut. Varggård och plats för jakt å varg anlades förr i större skogsmark, där ingen huggning kom i fråga och ingen väg begagnades, helst å kronoskog, eljest å boställen och kronohemman. Men äfven frälse- och skatteegare måste tillåta sådan anläggning efter landshöfdingens pröfning. Kostnadsfördelningen skedde efter mantalsberäkning. Präst och klockare deltogo icke för de hemman, som de själfva bebodde. Jaktplatser och "jakttyg" skulle hållas i hvarje län, där vargar gjorde skada. Antalet berodde af odjurens mängd och ortens skogrikedom. Landshöfdingen förordnade därom, sedan han hört öfverjägmästaren och jordegarna. Dock behöfde ej mer än tre jakttyg finnas i hvarje län och ej mer än en jaktplats i hvarje fögderi, så framt jordegarna icke själfva önskade det. — Jakttyget bestod af sextiofyra buntar målade jaktlappar, hvarje bundt 40 famnar lång, samt tolf vargnät, 20 famnar långa och 5 famnar höga. Det underhölls på länsinnevånarnas bekostnad, intill dess jaktkassan kommit till den styrka, att den kunde bestrida utgifterna. — Skallgångsplikten såväl som skyldigheten att hålla jaktplats och vargnät upphäfdes genom 1864 års jaktstadga. Se vidare Jakt, sp. 1206. C. G. H.* 
<b>Vargisbäcken.</b> Se Pite älf. 
<b>Varg i veum,</b> fnisl., <i>vargr i veum,</i> "varg i helgedomen", d. v. s. fredlös brottsling (som kan jagas likt en varg), särskildt en sådan, som begått brott inom ett helgadt område, 
page_number=354, index= - Varg i veum - Wargla (Ouargla) - Varglon - Vargmjölk - Vargnät - Vargskär - Vargspindlar - Vargsund - Vargtandsormar - Vargålandet - Vargö - Vargöfallen - Wargön (Wargönan) 
tempelskändare (fsv. <i>vargher</i> betyder likaledes både varg och våldsverkare, förstörare). Jfr Fågelfri. 
<b>Wargla</b> (Ouargla), fransk, till Algeriet hörande oas i Sahara, ligger omkr. 120 m. ö. h., där de båda depressionerna Wadi Mzab och Wadi Mia sammanlöpa. Omkr. 10,000 inv., till större delen en blandning af negrer och berber. Till följd af den rika vattentillgången — förutom andra vattencisterner finnas öfver 400 artesiska brunnar — har dadelkulturen kunnat antaga ganska stor omfattning; dadelträden ha uppskattats till 600,000. W. har haft och har sina kommersiella förbindelser med oasen Biskra i n. Under medeltiden var W. ett betydande centrum för karavanhandeln, men har sedan dess råkat i förfall. Fransmännen, som 1857 togo oasen i besittning, ha där anlagt en liten europeisk koloni; det ekvatorial-afrikanska missionssällskapet har där en station. W. är utgångspunkt för alla operationer — vetenskapliga eller militära — inåt Sahara och är afsedt att bli en station på den planerade järnvägslinjen genom Sahara. A. N—d. 
<b>Varglon,</b> <i>zool.</i> Se Lodjuret. 
<b>Vargmjölk,</b> <i>bot.</i> Se Mycetozoa, sp. 1493. 
<b>Vargnät.</b> Se Varggård. 
<b>Vargskär.</b> Se Sveaborg. 
<b>Vargspindlar,</b> <i>Lycosa, zool.,</i> tillhöra de s. k. jaktspindlarna, som ej fånga sitt rof i nät, utan jaga det. Honorna bära äggsäcken fäst vid spinnvårtorna. En af våra vanligaste arter är <i>L. amentata,</i> som är allmän på åkrar och i trädgårdar. Arten är omkr. 7 mm. lång, olivbrun med mörka ringar på benen, ett ljust, framtill bredare band längs framkroppen samt två rader svarta punkter på bakkroppen. I. T—dh. 
<b>Vargsund.</b> Se Altenfjord. 
<b>Vargtandsormar,</b> <i>Lycodontidae, zool.,</i> en familj bland de icke giftiga ormarna. De ha trind eller svagt sammantryckt kropp, aflångt hufvud och plattad nos. Den främsta tanden ofvan och nedan är förlängd; ingen tand är fårad eller genomborrad af någon kanal. Af släktet Lycodon finnas representanter i Ostindien. De lefva af kräldjur och mindre däggdjur. L—e. 
<b>Vargålandet,</b> kronopark i Fredrika revir af Härnösands distrikt, Västerbottens län, har bildats af f. d. stockfångstskogen V. Denna hade enligt k. bref 15 okt. 1870 tilldelats Håknäs sågverk i ersättning för privilegierad stockfångst å kronans skogar. Genom aftal 23 juli 1888 mellan staten och Håknäs sågverks a.-b. återföll skogen till kronan och afsattes sedan till kronopark. Areal 4,337 har (1915). S—r. 
<b>Vargö,</b> befästning. Se Sveaborg, fig. 2. 
<b>Vargöfallen,</b> i Göta älf, omkr. 2 km. nedom dess utlopp ur Vänern. Fallhöjden utgör 3,0 m. och 9-mån. effekten vid oreglerad vattenföring omkr. 15,000 turbinhkr samt normala lågvatteneffekten efter Vänerns reglering omkr. 12,000 turbinhkr. Fallen tillhöra staten, men arrenderas af Wargöns a.-b., som för träsliperi, cellulosa och papperstillverkning tillgodogör sig elektriskt 650 kilowatt och medelst direkt drift 1,660 turbinhkr. Framdeles komma fallen att utbyggas rationellt af Vattenfallsstyrelsen, hvarvid kraftverkets dammbyggnad samtidigt kommer att tjänstgöra som regleringsdamm för Vänern. C. K. 
<b>Wargön</b> (Wargönan), bruksegendom i Västra Tunhems socken, Älfsborgs län, vid Göta älf, nära dess utlopp ur Vänern, 1/8 mtl, eges af Wargöns a.-b., som där drifver industriell verksamhet, papperstillverkning, elektrisk smältning m.m. Pappersbruket anlades 1868—72 af bröderna Karl och Verner Ericsson, som då egde Rånnums säteri, men inköptes liksom hela egendomen W. 1874 af det då bildade Wargöns aktiebolag. Årstillverkningen, som 1874 utgjorde endast omkr. 500 ton, uppgick 1917 till omkr. 9,000 ton. Efter en förödande eldsvåda (juni 1918) skedde en grundlig ombyggnad (fullb. 1920), hvarefter pappersbruket befinner sig i tidsenligt skick med 4 pappersmaskiner och har en årlig tillverkning af omkr. 20,000 ton papper (hufvudsakligen ensidigt glättadt och oglättadt, rent och slipblandadt sulfitpapper samt tidningspapper). I st. f. ett äldre träsliperi (beläget tvärs öfver älfven), som nedbrann i jan. 1918, har uppförts ett nytt. Till pappersbruket höra äfven sulfitfabrik, kolångpannehus och en elektrisk ångcentral, den första fullt genomförda anläggningen af detta slag i Sverige. Sedan W:s a.-b. 1908 till staten försålt allra största delen af sina vattenrätter i Göta älf (däribland de ganska betydande Nyebro och Hufvudnäsöfallen) och i samband därmed kontraherat om leverans för längre tid af en ansenlig mängd elektrisk energi från statens kraftverk i Trollhättan, byggdes för utnyttjande däraf W:s elektriska smältverk, som med 4 ugnar pådrogs 1912. Efter successiva utvidgningar var smältverket 1920 i drift med 9 ugnar med en årlig tillverkningskapacitet af omkr. 20,000 ton legeringar (hufvudsakligen kiseljärn, kiselmangan, ferromangan och kiselaluminiummangan). 1918 kombinerades smältverket med en karbidfabrik, som vid full drift har en kapacitet af omkr. 30,000 ton kalciumkarbid per år. Såväl pappersbruket som smältverket stå medelst bredspårig elektrisk järnväg i förbindelse med Vargöns järnvägsstation (före 1916 kallad Rånnum) vid Uddevalla—Vänersborg—Herrljunga järnväg 5 km. från Vänersborg. För transport sjöledes är sörjdt genom stora kajanläggningar i Göta älf med moderna lastnings- och lossningsanordningar; de största ångare, som befara Göta älf, kunna inlöpa i hamnen. W:s a.-b. eger äfven de i brukets närhet belägna Stora Lindås egendom, Rånnums säteri, Sandgärdets egendom och Önafors egendom. Genom köp af aktiebolagen Älfvestorp (1912), Hellefors bruk (1915), Sikfors bruk (s. å.), Hohult-Späxeryds mangangrufvor (s. å.), Gravendal (1916), Willingsberg, Valåsen (s. å.), Saxö bruk (s. å.), Laxå bruk (1917), Strömman & Larsson (s. å.) och Niels R. Parelius (1918), de båda sistnämnda i Göteborg, med betydande snickeri- och lådfabriker samt stora hamn- och upplagsplatser i Göteborg har W:s a.-b. kommit i besittning af stora skogsdomäner och betydande grufvor, hyttor, järnverk, cellulosa- och trämassefabriker, sågar och kraftstationer i Örebro, Värmlands, Kopparbergs m. fl. län. Sammanlagda skogsarealen uppgick 1920 till omkr. 400,000 tld. Tillverkningskapaciteten vid bolagets ofvannämnda förvärfvade bruksbolag uppgick 1919 till omkr. 30,000 ton järn- och stålprodukter, 13,500 ton sulfit- och sulfatmassa samt 6,000 ton slipmassa. Den för järnverkens behof erforderliga 
page_number=355, index= - Wargön (Wargönan) - Vargön - Warham, William - Varhaug - Warholm, släkt - Varia (omväxlande) - Varia (fornstad) - Variabel 
järnmalmen erhålles nästan uteslutande från egna grufvor och grufandelar; dessutom erhållas årligen för avsalu omkr. 20—30 tusen ton järnmalm. Vid Späxeryds och Böhlets mangangrufvor vinnas årligen omkr. 5,000 ton manganmalm, hållande omkr. 45 proc. mangan, som dels används vid legeringstillverkningen, dels direkt försäljes till svenska järnbruk. Bolaget disponerar omkr. 15,000 hkr utbyggd vattenkraft i samkörda kraftstationer i Svartälfven och dess tillflöden förutom tvenne ångreservstationer på omkr. 3,000 hkr. Sågverken ha en produktion af inalles omkr. 14,500 stds per år. Snickeri- och lådfabrikerna i Göteborg omsätta en virkeskvantitet — sågadt, hyfladt och förädladt virke — af 20—24 tusen stds årligen. Från dotterbolagen i Göteborg exporteras 26—30 tusen stds virke per år. Bolagets egendomar hade 1920 ett taxeringsvärde af omkr. 45 mill. kr. Aktiekapitalet utgjorde 40 mill. kr. och bolagets öfriga egna fonder omkr. 30 mill. kr. Bolaget sysselsätter omkr. 6,500 arbetare och öfver 200 tjänstemän. 
<b>Vargön,</b> en låg, skogklädd ö omkr. 15 km. ö. s. ö. om Piteå, är bebyggd med ett fåtal fäbodstugor, har ett ytinnehåll af omkr. 10,5 kvkm. och tillhör Piteå stad. G. Brgrn. 
<b>Warham</b> [ωå'ərəm], William, ärkebiskop af Canterbury, f. omkr. 1450, d. 1532, var först jurist i London och Oxford, blef sedan präst och drogs fram af Henrik VII som en skicklig och smidig förhandlare. Så hjälpte han att ordna äktenskapet mellan prins Artur och Katarina af Aragonien och hade flera andra diplomatiska och merkantila uppdrag. Han blef 1502 biskop af London samt 1504 lordkansler och ärkebiskop af Canterbury. 1509 fick han ordna äktenskapet mellan Henrik VIII och Arturs änka. Han ogillade Henriks utrikespolitik och öfverlämnade 1515 lordkanslerskapet till Wolsey. I Henriks "skilsmässoprocess" måste han deltaga och gå Henrik till mötes; han presiderade i konvokationen 1531, när klerus måste underkasta sig konungens supremati, protesterade sedan lamt, men slapp upplefva slutkatastrofen för romerska kyrkan i England. Se J. Gairdner, "The english church in the 16:th century" (1902), och A. F. Pollard, "Henry VIII" (1905). Hj. H—t. 
<b>Varhaug,</b> härad och socken under Haa pastorat, Rogaland fylke (före 1919 Stavanger amt), Jaederen, Norge. 85,70 kvkm. med 2,243 inv. (1918). Jordbruksdistrikt. K. G. G. 
<b>Warholm,</b> släkt, härstammande från prosten i Lena, Västergötland, Olof W. (f. 1739, d. 1805), som tog sig namn efter Waregården, Fullestads socken, där fadern var hemmansegare. 1. Johan Vilhelm W., präst, sonson till Olof W., f. 22 dec. 1817, d. 30 okt. 1908, blef efter studier i Lund filos. magister där 1844, prästvigdes 1850 och var från 1870 kyrkoherde i Amnehärad, Skara stift, samt blef äfven kontraktsprost i N. Vadsbro kontrakt. Han utgaf <i>Skara stifts herdaminne</i> (2 bd, 1867—74) och <i>Skara stifts matrikel</i> (1846; 5:e uppl. 1886). — 2. Klas W., den föregåendes broder, universitetslärare, teolog, f. 27 jan. 1821 i Skara, d. 24 dec. 1891, blef student i Lund 1839, filos. doktor 1844 och docent i exegetisk teologi 1848, hvarefter han ofta skötte professorsförordnanden. Prästvigd 1850, blef han 1856 adjunkt vid Lunds domkyrka och regementspastor vid Södra skånska infanteriregementet samt 1858 kyrkoherde i Slöta och Karleby pastorat af Skara stift. 1867 utnämndes han till professor i dogmatik och moralteologi vid Lunds universitet samt till kyrkoherde i Husie prebendepastorat, hvilket han 1872 utbytte mot Kärrstorps. 1868 erhöll han teol. doktorsvärdigheten. Som ombud för sin fakultet bevistade han kyrkomötena 1873, 1883 och 1888. Från professorsbefattningen tog han afsked 1890. W. utöfvade på de blifvande prästerna ett vidtgående inflytande genom sin varma, gammallutherska fromhet. Spekulativ begåfning saknade han, och hans dogmatiska undervisning blef därför af väsentligen reproducerande natur. Han lyckades emellertid klart få fram det fromhetslif, som uppbar de af honom älskade gammalortodoxerna. På det exegetiska området var han synnerligen hemmastadd och beläst. Hans mest bemärkta skrifter höra till detta område. Han förenade sin ortodoxa ståndpunkt med ett varmt missionsintresse, en för den tiden rätt ovanlig kombination. — W. författade bl. a. <i>Apostelen Johannis lära om Christi återkomst</i> (1848), <i>Är lutherska läran om Christi lekamens och blods närvaro i nattvarden äfven Skriftens?</i> (1857), <i>Om den heliga Skrifts inspiration</i> (1866), <i>Om 1 Joh. 5: 7. Textkritisk undersökning</i> (1881). W. utgaf 1888 nya testamentet på svenska (parallelltexterna af den nya och gamla öfversättningen) med textkritiska anmärkningar. — 3. David Rikard W., den föregåendes broder, präst, f. 18 sept. 1827 i Böne, d. 18 maj 1900, blef efter studier i Lund filos. magister där 1850, teol. kandidat 1855, prästvigd s. å., kyrkoherde i Vänersborg 1859, e. o. hofpredikant 1874, domprost i Kalmar 1877 och teol. doktor 1893. Omedelbart efter sin flyttning till Kalmar valdes han af stiftets prästerskap till ombud vid kyrkomötet 1878 och fick detta uppdrag förnyadt vid följande kyrkomöten. Sitt sista kyrkomöte 1898 bevistade han som ställföreträdare för biskop Sjöbring. W. företrädde en konservativ kyrklig ståndpunkt och var öfver hufvud en synnerligen tilltalande och ståtlig representant för den äldre, mera högkyrkliga prästtypen. Under en följd af år tjänstgjorde han som censor vid mogenhetsexamina. 1—3. E. M. R. 
<b>Varia,</b> lat., omväxlande, litet af hvarje; ej sällan förekommande boktitel. 1898—1906 utgafs i Stockholm (och sista året i Göteborg) en tidskrift med denna titel. 
<b>Varia,</b> fornstad. Se Vicovaro. 
<b>Variabel</b> (lat. <i>variabilis</i>), föränderlig, växlande, obeständig. — <i>Matem.</i> En storhet, hvars värde tänkes undergå successiva förändringar, kallas variabel. Så är t. ex. afståndet från en viss utgångspunkt till en i rörelse befintlig kropp variabelt, i det att det antar olika storlek efter förloppet af olika tider. I detta exempel är den variabla väglängden beroende af den likaledes variabla tiden, så att mot hvarje särskildt värde på den senare svarar ett bestämdt värde på den förra. När en variabel storhet sålunda tänkes bero af en annan, kallas den förra beroende variabel, den senare oberoende variabel. Man säger då äfven, att den förra är en <i>funktion</i> (se d. o.) af den senare. En storhet kan äfven vara 
page_number=356, index= - Variabel - Variabel rörelseriktning - Variabla stjärnor, Föränderliga stjärnor 
en funktion af två eller flera andra, hvilka då likaledes benämnas oberoende variabler. — Variabel parameter. Se Konstant. E. L.* 
<b>Variabel rörelseriktning,</b> <i>mek.</i>, den vid en punkts krokliniga rörelse utefter bantangenten liggande hastighetslinjens ändring, som betingas af centripetalaccelerationen l. den mot banans krökningsmedelpunkt riktade komponenten af punktens totala acceleration. Hvarje rörelse kan anses sammansatt af två eller flera andra samtidiga rörelser, och hastigheten i en rörelse hvilken som helst kan i analogi härmed anses sammansatt af två eller flera andra samtidiga hastigheter. Ett exempel härpå är rörelsen för en punkt, <i>P,</i> som flyttar sig med konstant hastighet i en rymd, <i>R,</i> utefter en rät linje, som är vinkelrät mot och gående genom axeln till en i <i>R</i> med konstant vinkelhastighet roterande kropp <i>K. P:s</i> hastighet i förhållande till <i>K</i> är i hvarje tidsmoment af rörelsen sammansatt enligt parallellogramlagen af <i>P:s</i> hastighet i förhållande till <i>R</i> och den med <i>P </i>sammanfallande <i>R</i>-punktens hastighet i förh. t. <i>K. P:s</i> rörelse i förh. t. <i>K.</i> försiggår utefter en Archimedes' spiral. Ljusets rörelse i ett homogent medium är rätlinig, om ljuskällan befinner sig i hvila där. Om denna källa däremot rör sig med stor hastighet i nämnda medium, kan afvikelsen från den eljest rätliniga banan bli afsevärd. Förflyttningen af ljuskällorna invid jordytan utöfvar emellertid i detta afseende vanligen nästan intet inflytande, emedan deras hastigheter i allmänhet äro ytterst obetydliga i jämförelse med ljusets, 300,000 km. i sek. Men då inflytandet af de celesta afstånden och hastigheterna skola beaktas, ställer sig saken annorlunda. Är ljuskällan en stjärna, som befinner sig på t. ex. ett ljusårs (se d. o.) afstånd från jordens rotationsaxel, afviker ljusets bana i förh. t. jorden betydligt från den räta linjen. Ljuset från solen däremot ändrar icke riktningen i förh. t. jorden synnerligen mycket. Ty ehuru afståndet mellan solen och jorden är stort i och för sig, näml. i medeltal nära 150,000,000 km. l. 8 1/3 ljusmin., är det dock litet i jämförelse med ett ljusår. Vidstående fig. ger en föreställning om, hur en punkt, <i>P,</i> af en från solen utgående mot jorden riktad stråle rör sig i förh. t. jorden. <i>S</i> betecknar den punkt på solen, från hvilken <i>P</i> utgår, <i>J</i> den punkt på jorden, som träffas af <i>P.</i> Afståndet <i>PJ</i> är 150,000,000 km. i skalan 1 billiondel. Den svagt krökta streckade linjen <i>PEJ</i> utmärker <i>P:s</i> bana i förh. t. jorden. Linjen <i>PA</i> representerar ljusets hastighet, 300,000 km. pr sek., i förh. t. solen, <i>PB</i> solens hastighet, 10,900 km. pr sek., i förh. t. jorden, <i>PG P:s</i> initialhastighet, 300,200 km. pr sek., i förh. t. jorden och <i>JD P:s</i> sluthastighet, 300,000 km. pr sek., då den träffar jorden. Hastigheterna äro angifna i skalan 1 mm. = 10,000 km. pr sek.; de ligga tangentiellt till de banor de tillhöra. <i>S1</i> är en punkt på <i>DJ:s</i> förlängning, 150,000,000 km. från <i>J.</i> Bågen <i>SS1</i> utmärker den väg solen genomlöper i förh. t. jorden, under den tid af 8 1/3 min., som <i>P</i> behöfver för att passera banan <i>PEJ.</i> I följd häraf ser det från jorden ut så, som om <i>P</i> genomlöpt den rätliniga banan <i>S1J</i> i förh. t. jorden. Solens rotation, med en omloppstid af omkr. 25 dygn (se Solen, sp. 313), utöfvar i nu berörda afseende intet nämnvärdt inflytande. — Med hänvisningar till Polhemsskriften "Realitäten, abstraktionen, fingierungen und fiktionen in der theoretischen mechanik" (1911) har Otto Figur i "Erdrotation und lichtfortpflanzung" (1913) behandlat frågan om ändring i ljusets rörelseriktning. — Märkas bör f. ö., att det ljus, punkten <i>P</i> tillhör, går icke endast vinkelrätt emot och genom jordens rotationsaxel, det är spridt i olika riktningar i rymden. Ljusbanorna, i förh. t. jorden bilda därför knippen af kurvor, som skilja sig mer eller mindre från den archimediska spiralen, men som gruppera sig omkring denna som en kärnlinje. Ljusets diffraktion och refraktion (se d. o.) äro alltså icke de enda anledningarna till afvikelse från den rätliniga rörelsen. (Se Ljus och Vridningsrörelse.) O. E. W. 
<b>Variabla stjärnor,</b> Föränderliga stjärnor, <i>astron.</i>, sådana stjärnor, hvilkas ljusstyrka är underkastad förändringar. På grund af den stora mångfalden af olika typer bland dessa stjärnor och den ofta kontinuerliga öfvergången från den ena typen till den andra har det varit mycket svårt att finna en tillfredsställande indelning af dem, så mycket mer som man också i flera fall ej kan ange den fysikaliska orsaken till ljusväxlingarna. Å andra sidan är det uppenbart, att dessa bero på vidt skilda orsaker, och med utgångspunkt från det observerade förloppet af ljusväxlingarna har man numera inom astronomien antagit följande indelning af de föränderliga stjärnorna: 1) s. k. nya l. temporära stjärnor; 2) stjärnor med långvariga, mer eller mindre regelbundet skeende förändringar med perioder mellan några månader och flera år (Mira-stjärnor); 3) stjärnor med fullständigt oregelmässigt skeende ljusändringar; 4) föränderliga med kortperiodiska ljusväxlingar, som försiggå med stor regelbundenhet; 5) föränderliga, hvilkas ljusändringar förorsakas genom ett slags förmörkelser, orsakade däraf, att en omkring stjärnan kretsande stjärna tidvis skymmer bort denna (förmörkelsevariabler). 
1. De s. k. nya l. temporära stjärnorna torde i intet hittills iakttaget fall vara att betrakta som nya i egentlig mening. De uppflamma från en i allmänhet ringa ljusstyrka, hvarunder på några få dagar denna växer med i genomsnitt 10—11 storleksklasser. Stjärnan kan då stundom tillhöra de allra ljusstarkaste på himlen. Sedan följer ett aftagande af ljusstyrkan, som undantagslöst synes försiggå långsammare än tillväxten. Efter ett antal år synes stjärnan återfå sin ursprungliga ljusstyrka, hvarefter denna undergår endast smärre oregelmässiga förändringar eller också håller sig oförändrad. Redan från äldsta tider förekomma särskildt i den kinesiska 
page_number=357, index= - Variabla stjärnor, Föränderliga stjärnor 
krönikesamlingen Ma-tuan-lin berättelser om nya stjärnors uppträdande. I vissa fall torde det ha varit ljusstarka kometer, som förväxlats med stjärnor, men i andra fall är det otvifvelaktigt frågan om ovanligt ljusstarka temporära stjärnor. Det synes troligt, att i 12 af de förmodade fallen en temporär stjärna verkligen iakttagits. Deras ljusstyrka anges i några fall lika stor som Venus' och i ett fall såsom jämförlig med fullmånens. Den mest bekanta och första med säkerhet observerade af dessa stjärnor var den, som Tyko Brahe 11 nov. 1572 på kvällen fann ha plötsligt uppflammat i stjärnbilden <i>Cassiopea</i> med en ljusstyrka större än Venus'. Stjärnan aftog hastigt i glans och var redan i dec. något svagare än Juppiter samt nedsjönk i febr. och mars 1573 till en stjärna af 1:a storleken, i april och maj till en af 2:a. I början af 1574 var den endast af 5:e storleken, och den försvann i april och maj s. å. h. o. h. Den synes nu existera som en stjärna af 11:e storleken. 1600 iakttogs en ny stjärna af 3:e storleken i stjärnbilden <i>Cygnus,</i> hvilken såtillvida afviker från öfriga temporära stjärnor, att den sjönk ned endast två storlekar från sin största ljusstyrka. Den har till våra dagar varit underkastad förändringar af det för nya stjärnor karakteristiska slaget dock med den skillnaden, att växlingarna försiggått vida långsammare, och den är nu en stjärna af 5:e storleken, hvars ljusstyrka undergår endast mycket små förändringar. Ytterligare två nya stjärnor upptäcktes under 1600-talet. 1604 framträdde nämligen en mycket ljusstark stjärna i <i>Ophiuchus,</i> hvilken småningom aftog i ljusstyrka och 1606 försvann h. o. h. Stjärnan iakttogs och beskrefs af Kepler och bär hans namn. 1670 upptäckte munken Anthelmus en ny stjärna af 3:e storleken i Cygnus, hvilken försvann i mars 1672 efter att ha företett en serie af ljusväxlingar och tidtals ej varit synlig för blotta ögat. Det dröjde sedan 178 år, tills någon ny stjärna upptäcktes, så mycket mer förvånande, som kikaren uppfanns kort efter framträdandet af Keplers stjärna. Under 1800-talet observerades 12 temporära stjärnor, och hittills äro under 1900-talet ej mindre än 48 temporära stjärnor iakttagna. De märkligaste af dessa stjärnor äro: <i>Nova Aurigae,</i> upptäckt 1891 med en maximal ljusstyrka af 4,5 och nu af 14:e storleken; <i>Nova Persei</i> (1901), som nådde storleksklassen 0,0 och förut existerat som en stjärna af 13:e storleken och nu åter sjunkit ned till denna storlek; <i>Nova Geminorum 2,</i> upptäckt 1912 af norske amatörastronomen Enebo, med en maximalstorlek af 3,7 och nu af 10:e storleken; <i>Nova Aquilae 3,</i> upptäckt 1918 på ett flertal ställen ungefär samtidigt och i vårt Land af A. Corlin, med en storlek i maximum af — 0,4 och förut existerande som en stjärna af storleken 11,5, samt slutligen <i>Nova Cygni 2,</i> som uppflammade i sept. 1920 och når i maximum storleken 1,6. Den sistnämnda är intressant bl. a. därför, att den före uppflammandet synes ha varit något svagare än 17:e storleken. De med stor ifver bedrifna undersökningarna af temporära stjärnor ha lämnat synnerligen intressanta resultat; af dessa må här antydas några ang. dessa stjärnors spektra. Vid tiden före uppflammandet och under detta äro de temporära stjärnornas spektra öfverensstämmande med öfriga stjärnors. Så snart den största ljusstyrkan är nådd, uppträda jämte absorptionslinjerna breda kraftiga emissionslinjer, tillhörande väte och kalcium. När ljuset börjar aftaga, framträda dessa emissionslinjer, till hvilka äfven sälla sig sådana för andra element karakteristiska (t. ex. helium, natrium m. fl.), alltjämt starkare i förhållande till det kontinuerliga spektret. Ett flertal af de i spektret uppträdande grundämnena visa såväl absorptionslinjer som emissionslinjer, och den mörka (absorptions-)linjen ligger städse intill den ljusa förskjuten åt den violetta delen till. Skulle man anse dessa linjeförskjutningar orsakade af rörelser i synlinjens riktning, måste förutsättas, att de gasmassor, som emittera de ljusa linjerna, röra sig i förhållande till stjärnan med hastigheter uppgående ända till 1,000—2,000 km. i sekunden. De temporära stjärnorna själfva, att döma af förskjutningen hos de ämnen, som visa endast fina absorptionslinjer, synas röra sig med hastigheter af den storleksordning, som man funnit gälla för stjärnorna i allmänhet. Vid ytterligare ljusaftagande försvinner det kontinuerliga spektret alltmer, och slutligen återstå endast de ljusa linjerna. Genom tillkomsten af nebuloslinjerna liknar spektret mycket en planetarisk nebulosas spektrum. Slutligen öfvergår stjärnans spektrum till att bli identiskt med Wolf-Rayetstjärnornas (se d. o.), och det är ej omöjligt, att dessa äro f. d. nya stjärnor. Det förhållandet, att båda slagen af himlakroppar nästan undantagslöst uppträda i Vintergatan (se d. o.), talar också för ett dylikt samband. Försök att uppmäta de temporära stjärnornas afstånd och en del iakttagna förhållanden visa, att de i regel befinna sig på mycket stora afstånd från solsystemet. Äfven de närmaste af dem synas vara flera hundra ljusår aflägsna. Om de temporära stjärnornas uppkomst råda ännu de mest olika åsikter. Den förr rätt gängse teorien, att deras uppflammande orsakades af en sols sammanstötning med en annan himlakropp och den därvid uppkommande värmen, torde ej nu ha många anhängare på grund af osannolikheten för ett sådant sammanträffande. Mera plausibla synas de teorier vara, som söka förklaringen i plötsligt uppträdande kemiska processer i stjärnans atmosfär. Bäst torde väl Seeligers teori harmoniera med resultaten af nyare undersökningar. Enligt denna, som utgår från de ofvan antydda egendomligheterna i de temporära stjärnornas spektra, uppstår fenomenet därigenom, att en stjärna med ringa ljusstyrka, en helt eller delvis afsvalnad sol under sin färd genom världsrymden intränger i någon af de i rymden förefintliga vidt utbredda tunna gas- eller stoftmassorna. Genom friktionen uppstår häftig värmeutveckling, som försätter kroppens yta och de närmast omgifvande partierna af det kosmiska molnet i stark glödning. Ett flertal af de under de senaste åren upptäckta temporära stjärnorna är uppflammad i spiralnebulosorna. I <i>Andromedanebulosan</i> (se Nebulosor) ha sålunda ej mindre än 17 nya stjärnor iakttagits. Då det är troligt, att de i denna nebulosa uppflammade, i regel mycket ljussvaga temporära stjärnorna ega samma lyskraft i genomsnitt som de nya stjärnor, hvilka iakttagits i Vintergatan, erhålles genom detta antagande en möjlighet att 
page_number=358, index= - Variabla stjärnor, Föränderliga stjärnor 
bestämma förhållandet mellan Andromedanebulosans afstånd och medelafståndet till Vintergatans temporära stjärnor. K. Lundmark har på så sätt funnit, att Andromedanebulosan ligger på ett afstånd ifrån oss af ej mindre än 600,000 ljusår. De öfriga spiralnebulosorna torde ligga på afstånd uppgående ända till tusentals ljusår. Genom användning af ett flertal andra metoder har storleksordningen af dessa afståndssiffror vunnit bekräftelse vid fortsatta undersökningar, och det synes numera vara säkert, att spiralnebulosorna äro väldiga stjärnsystem, som i utsträckning kanske mäta sig med vårt eget stjärnsystem, Vintergatssystemet, hvilket möjligen själft är en spiralnebulösa. 
2. De flesta af de hittills bekanta föränderliga stjärnorna synas tillhöra andra gruppen, de s. k. <i>Mira-stjärnorna,</i> så benämnda efter den första kända periodiskt variabla stjärnan, <i>o Ceti</i> (Hvalfisken), som upptäcktes af Fabricius 1596 och af Hevelius erhöll namnet <i>Mira</i> ("den underbara"). Periodens längd hos dessa stjärnor varierar mellan 50 och 698 dagar. I de flesta fall är periodlängden icke oföränderlig, utan underkastad växlingar, som i vissa fall i sin ordning synas vara af periodisk natur. Mirastjärnorna ha utprägladt röd färg, intensivare, ju längre perioden är, och ljusväxlingarna äro genomgående stora, stundom uppgående till 9 storleksklasser. Deras spektra bestå dels af ett absorptionsspektrum af det för röda stjärnor karakteristiska slaget, dels af ljusa linjer förnämligast de, som äro karakteristiska för vätet. Dessa linjers inbördes intensitet förändras på ett sätt, som erinrar om förhållandena i de nya stjärnornas spektra. Helt nyligen har man också funnit en långperiodisk variabel, <i>R. Aquarii,</i> plötsligen visa ett för nya stjärnor typiskt spektrum, hvilket tyder på ett ännu outredt sammanhang mellan de temporära och långperiodiskt föränderliga stjärnorna. Ett flertal teorier har uppställts för att förklara ljusväxlingarna hos Mirastjärnorna. Den sannolikaste af dessa ser i periodiskt till- och aftagande fläckbildningar på deras yta och i stjärnans rotation och däraf följande förändringar af ljusstyrkan till följd af fläckarnas olika fördelning två samverkande orsaker till de periodiska variationerna i ljusstyrkan. 
3. Till variabla stjärnor med oregelbundet skeende förändringar i ljusstyrkan höra såväl ett antal röda stjärnor med små variationer som en del rent hvita stjärnor med variationer, uppgående till flera storleksklasser. Den förra gruppen bildar en öfvergång till Mirastjärnorna, och den senare tyckes i vissa afseenden vara besläktad med de temporära stjärnorna. Någon som helst förklaring öfver ljusväxlingarnas uppkomst hos den tredje klassens variabler kan icke lämnas f. n. 
4. Den fjärde klassen består af föränderliga stjärnor med regelbundet skeende ljusväxlingar, hvilkas period växlar från 3 timmar till 127 dagar, men i regel är mindre än 30 dagar. Efter ljusväxlingens olika förlopp skiljer man mellan <i>δ-Cephei-typen</i> och <i>ζ-Geminorum-typen.</i> Hos det förra slaget sker tilltagandet i ljusstyrka hastigare än aftagandet. Medan tilltagandet sker med stor regelmässighet, inträder under aftagandet vanligen ett stillestånd, eller också går ljusstyrkan åter upp till ett andra, väsentligt under det första liggande maximivärde, hvarefter den åter sjunker. ζ-Geminorum-typens ljusväxlingar försiggå med stor regelbundenhet, och tiderna för ljusstyrkans till- och aftagande äro mycket nära lika stora. Alla hittills till fjärde klassen hörande stjärnor, som kunnat undersökas spektroskopiskt, ha visat sig vara spektroskopiska dubbelstjärnor (se d. o.) med en ljus och en mörk komponent. Ljusväxlingarna synas dock icke framkallas af den ena komponentens förmörkande af den andra, såsom fallet är med förmörkelse variablerna, utan förklaringen är att söka på annat håll. Duncan antar, att den ljusa komponenten är omgifven af en tät absorberande atmosfär, den mörka däremot af en mycket tunn atmosfär, som dock har så stor utsträckning, att den helt omsluter den ljusa stjärnans bana. Det motstånd, som denna stjärnas atmosfär röner vid rörelsen omkring den mörka stjärnan, orsakar, att den tränges tillbaka så, att den på stjärnans främst gående sida står mindre djupt än på dess efterföljande och därför också absorberar mindre af stjärnans ljus. Den ljusa stjärnan kommer sålunda att lysa mest, när den rör sig i riktning mot oss, och synas svagast, när den aflägsnar sig från oss. Genom denna hypotes förklaras också de hos dessa stjärnor iakttagna periodiska förändringarna i färgen, ty liksom i vår atmosfär absorberas det blåa ljuset i en sådan föränderlig stjärnas atmosfäriska omhölje starkare än det gula och röda. 
I de klotformiga stjärnhoparna har man funnit flera hundra föränderliga stjärnor, som först klassificerades som en särskild typ (<i>cluster-variablet</i> l. <i>blink-stjärnor</i>), men som uppenbart äro <i>δ-Cephei-variabler.</i> Miss Leavitt upptäckte, att den absoluta ljusstyrkan eller lyskraften såväl hos dessa som hos de från vårt stjärnsystem bekanta <i>δ-Cephei-stjärnorna</i> står i ett enkelt beroende af periodens längd. I en rad af arbeten har H. Shapley med utgångspunkt från detta samband bestämt den absoluta ljusstyrkan hos de i stjärnhoparna funna föränderliga stjärnorna och ur deras skenbara ljusstyrka beräknat deras afstånd och därmed också de klotformiga stjärnhoparnas. Han finner de 86 af detta slags himlakroppar man hittills känner vara belägna på distanser liggande mellan 22,000 —220,000 ljusår, således enormt aflägsna stjärnsystem, men dock närmare än spiralnebulosorna. 
5. Hos förmörkelsevariablerna växer ljusstyrkan först till ett maximum, hvarefter den håller sig konstant någon tid för att sedan nedgå till ett minimivärde, i regel liggande endast obetydligt under maximivärdet, hvarefter ljusstyrkan ökas, tills maximet åter är uppnådt. Sedan ljusstyrkan åter hållit sig lika länge konstant som förut, går den ned till sitt ursprungliga läge. Stundom börjar aftagandet omedelbart efter maximets uppnående, och stundom kan det sekundära minimet ligga rätt djupt, utan att dock någonsin komma ned till värdet för den ursprungliga ljusstyrkan. Förr uppdelade man förmörkelsevariablerna i två grupper <i>β-lyrae-typen</i> (se Lyran och Lyra-typen), hos hvilken ljusväxlingarna försiggingo på det nyss beskrifna sättet och <i>Algol-typen</i> (se vidare Algol och Perseus), hos 
page_number=359, index= - Variabla stjärnor, Föränderliga stjärnor - Variant - Variata - Variatio (Varietas) delectat - Variation 
hvilken det sekundära minimet saknades. Emellertid ha nyare, med förbättrade metoder utförda fotometriska mätningar visat, att äfven algolstjärnorna ha ett sekundärt, ehuru i regel föga utprägladt minimum i ljusstyrkan, hvaraf framgått, att de båda typerna ej äro att betrakta som artskilda. Man kan förklara den stora regelbundenheten i dessa stjärnors ljusväxlingar och formen på ljuskurvorna genom att antaga dem bestå af två stjärnor, som befinna sig mycket nära hvarandra och kretsa kring sin gemensamma tyngdpunkt. Om det plan, i hvilket dessa stjärnor röra sig, endast föga lutar mot synlinjen till stjärnan, så komma stjärnorna vid passagerna förbi hvarandra att helt eller delvis skymma för hvarandra, och förmörkelser uppstå. Förmörkelsevariablerna skulle således vara dubbelstjärnor, som stode hvarandra så nära, att ej ens de starkaste teleskop skulle kunna visa de tvenne stjärnorna åtskilda. Genom spektroskopiska mätningar af linjernas förskjutning i spektrum visade H. C. Vogel 1889, att denna förklaring i fråga om den först kända af förmörkelsevariablerna, <i>Algol,</i> är den riktiga, i det att denna stjärna verkligen har en periodisk rörelse, som kan vara möjlig endast därigenom, att i dess närhet en annan kropp kretsar. Man har också funnit ett antal spektroskopiska dubbelstjärnor, för hvilka banplanet lutar så afsevärdt mot synlinjen, att någon förmörkelse ej kan ega rum och således inga ljusväxlingar heller kunna iakttagas. H. N. Russell och H. Shapley ha undersökt ett större antal förmörkelsevariabler och ur föreliggande fotometriska och spektralanalytiska iakttagelser bestämt banrörelserna och de numeriska förhållandena i olika system. I intet fall har det varit erforderligt att antaga någon af komponenterna som helt mörk. I 2/3 af de undersökta fallen är skillnaden i ljusstyrka mellan de båda komponenterna mindre än 2 storleksklasser, i intet fall större än 4. I regel är den ljussvagare stjärnan den större. Intressanta slutsatser ang. stjärnornas täthet ha också kunnat göras ur dessa undersökningar, som äfven lämnat värdefulla upplysningar om afstånden till de olika förmörkelsevariablerna. 
F. n. äro förutom de i stjärnhoparna iakttagna variablerna mer än 1,500 föränderliga stjärnor med säkerhet konstaterade. Astronomische gesellschaft har för hvarje föränderlig stjärna sammanställt en litteraturförteckning öfver existerande iakttagelser och undersökningar, och första delen af detta för studiet af dessa stjärnor högst värdefulla arbete har redan utkommit. Genom nya observationsmetoder — användning af selens ändring af elektriska ledningsförmågan vid belysning och den fotoelektriska effekten (se Fotoelektriska fenomen) vid bestämningen af stjärnornas ljusstyrka — har det under de senaste åren blifvit möjligt att med afsevärdt större säkerhet än förut uppmäta stjärnornas ljusstyrka. Vid användning af dessa metoder på studiet af de föränderliga stjärnorna har det visat sig, att ett stort antal stjärnor, som förut ansetts som oföränderliga, i själfva verket uppvisa små variationer af ljusstyrkan. Likaså har man upptäckt små förut okända variationer i ljusstyrkan hos redan förut undersökta föränderliga stjärnor. K. L—rk. 
<b>Variant</b> (lat. <i>varians,</i> näml. <i>lectio</i>), afvikande läsart. Varianter (<i>variantes lectiones</i>) i handskrifter af forntida författares arbeten ha vanligen uppkommit genom afskrifvares okunnighet, slarf eller förbättringslusta. En skrifts varianter bilda tillsammantagna hvad man kallar den kritiska apparaten, och att genom sammanjämkning däraf utfinna den rätta läsarten är textkritikens uppgift. 
<b>Variata</b> (lat., "förändrade"), Augsburgiska bekännelsen i den från den ursprungliga något ändrade upplagan, som af Melanchthon utgafs 1540 (se Augsburgiska bekännelsen, sp. 397 f.). 
<b>Variatio</b> (bättre: Varietas) <b>delectat,</b> lat., "ombyte förnöjer", citat från Phaedrus, "Fabulae", 2. 
<b>Variation</b> (lat. <i>variatio</i>), förändring, afvikelse, omväxling, ombyte. 1. <i>Astron.</i> Månens variation är en ojämnhet i månens rörelse, förorsakad af störingar (se d. o.) genom solens attraktion. Variationen yttrar sig som en periodisk förändring i månens hastighet, i det att rörelsen i någon mån omväxlande hejdas och påskyndas. De häraf förorsakade förändringarna i månens longitud uppgå i maximum till 39 1/2 bågminuter åt ena eller andra hållet. Perioden i ojämnheten är en half synodisk månad eller omkr. 15 dygn. — 2. <i>Biol.</i>, i allmänhet hvarje afvikelse från normen, vare sig denna är morfologisk eller fysiologisk, ärftlig eller icke ärftlig, normal eller patologisk. Med varietet däremot menas vanligen en i naturtillståndet ofta förekommande, väl karakteriserad och ej patologisk variation. Att fullt säkert och objektivt i hvarje fall afgöra, hvad som är art och hvad som är varietet, är, såvida ej experiment (korsningar) kunna anlitas, omöjligt. För den praktiska systematikens räkning har Plate uppställt följande regel: äro ej öfvergångar för handen mellan hufvudformen <i>A</i> och en besläktad form <i>B,</i> så bör <i>B</i> anses som varietet, om skillnaderna äro obetydliga, däremot som art, om de kunna uppfattas som mera betydande. Förekomma öfvergångar, så beror det på, huruvida de uppträda ofta och med afseende på flera egenskaper, i hvilket fall en varietet föreligger, eller blott enstaka, då artskillnad bör antagas. Gifvetvis utestänges ej heller genom denna "regel" alltid godtyckligheten. Det faktum, att gränsen mellan varieteter och närstående arter ej kan skarpt markeras, tillåter ur descendensteoretisk synpunkt blott en slutsats: varieteter äro "begynnande arter" (Darwin). Jfr ock Afart. — 3. <i>Fys.</i> Om förändringar i deklinationen och inklinationen se dessa ord. — 4. <i>Mat.</i> A) I den afdelning af matematiken, som vanligen benämnes kombinationsteori (se d. o.), menas med variationer alla de af ett, två, tre eller flera element bestående sammanställningar, som kunna bildas ur ett gifvet antal element. Jfr Kombination 2. — B) I den del af den högre matematiken, som bär namnet variationskalkyl (se d. o.), betyder variation den elementära (oändligt lilla) förändring, som hos en funktions värde framkallas — icke såsom fallet är med en differential, genom elementär förändring af den eller de oberoende variablerna, utan — genom elementär förändring af själfva funktionens form. Man tänker sig t. ex. den framställda funktionen såsom enskildt fall 
page_number=360, index= - Variation - Variationsinstrument - Variationskalkylen 
af en allmännare funktion, hvilken förutom de egentliga variablerna innehåller en af dessa alldeles oberoende variabel parameter (se Konstant). När denna parameter undergår en elementär förändring, blir detta fallet äfven med själfva funktionen; och denna sista förändring, som således motsvarar den allmänna fuktionens partiella differential med afseende på den variabla parametern, är det, som kallas funktionens variation. Den betecknas med bokstafven <i>δ</i> framför funktionen; <i>δu</i> utläses således "variationen af <i>u</i>". — I st. f. den absoluta förändringen af funktionen låta några författare, för att undvika talet om oändligt små kvantiteter, variation betyda den relativa förändringen af funktionen i förhållande till förändringen af den variabla parametern, eller med andra ord de taga ordet variation i betydelsen af funktionens partiella derivata (i st. f. dess partiella differential) med afseende på den variabla parametern. — C) Konstanternas variation kallar man en allmän metod för lösning af differentialekvationer, hvilken består däruti, att man, då en differentialekvation är gifven, först söker lösningen till en enklare differentialekvation, som uppstår af den förra genom bortlämnande af vissa termer, hvarefter man antar integrationsresultatet till den enklare ekvationen — hvilket innehåller vissa arbiträra konstanter — vara gällande äfven för den fullständiga ekvationen, dock så, att numera tecknen för de arbiträra konstanterna icke längre betyda konstanter, utan funktioner af den oberoende variabeln, hvilka det gäller att bestämma ("variera"). Metoden har sin hufvudsakliga användning för lineära differentialekvationer eller för system af dylika och leder då snabbt till målet. Ej så enkel är dess tillämpning på icke-lineära ekvationer, såsom vid konstanternas (elementens) variation i störingsteorien, hvarmed man förstår ofvan beskrifna förfarandes användning på störingsproblemets differentialekvationer, i det man utgår från integralerna till tvåkropparsproblemet med dess sex element (konstanter): halfva storaxeln,, excentriciteten, periheliets longitud, inklinationen, nodens longitud och epoklongituden, eller ock från vissa kombinationer af dessa element, hvarefter man söker bestämma dessa element såsom funktioner af tiden så, att himlakroppens rörelse ständigt kan tänkas försiggå i en konisk sektion, hvars element emellertid, då en störande kropp tages i betraktande, kontinuerligt variera, och detta så, att den föränderliga och rörliga koniska sektionen (den <i>oskulerande banan</i>) ständigt tangerar kroppens verkliga bana i den punkt, där kroppen i hvarje ögonblick befinner sig. Jfr Störingar. — 5. <i>Meteor.</i> Se Lufttemperatur och Operiodisk variation. — 6. <i>Mus.</i>, förändring l. ombildning af ett musikaliskt tema, vare sig i melodi eller harmoni, rytm, taktart, tonsläkte o. s. v., men så, att det ursprungliga temat dock alltid skiner igenom. Den äldsta arten af variationer, de s. k. <i>doubles,</i> omgaf temat endast med en rikare figuration. Haydn vågade sig på mera genomgripande förändringar och följdes däri af Beethoven. Man brukar skilja mellan en endast formell förändring af temat och en sådan, som modifierar äfven dess karaktär och uttryck. Den förra arten är den förhärskande i Händels, Mozarts och Mendelssohns variationsarbeten, den senare i Beethovens, Schuberts, Schumanns och Brahms'. Ett högre konstvärde få dylika arbeten, då de särskilda variationerna icke mekaniskt och oförmedladt uppradas efter hvarandra, hvilket lätt blir tröttsamt, utan inarbetas i ett större helt, såsom i sorgmarschen och finalen af "Sinfonia eroica". Schumann sökte åstadkomma större enhet mellan olika symfonisatser genom att låta samma tema återklinga förändradt i flera sådana. Samma ide upptogs af Berlioz i "Sinphonie fantastique", men med symbolisk betydelse, i det temat, "l'idee fixe", representerar en person. Detta gaf fart åt användningen och varieringen af "ledmotiv" (se d. o.) — 7. <i>Sjöv.</i>, en från engelskan lånad och i handelsflottan ofta förekommande benämning på kompassens missvisning l. deklination (se d. o.). 1. B—d. 2. L—e. 4 A) B) E. L. C) K. B. 6. A. L.* 
<b>Variationsinstrument,</b> <i>fys.</i> Se Jordmagnetism, sp. 152. 
<b>Variationskalkylen</b> är den del af den högre matematiken, som har till föremål uppsökandet af vissa definita integralers maxima och minima. I enlighet med hvad som namnes i art. Variation 4 B) tänkas därvid förändringarna hos integralerna icke såsom härrörande af ändringar hos de oberoende variblerna, utan såsom uppkommande genom ändringar i formen af de funktioner, som de beroende variablerna beteckna. Antag t. ex., att <i>y</i> är någon icke närmare bestämd funktion af <i>x</i> 
samt att <i>u</i> är en gifven funktion af <i>x, y,</i> -, - \ 
etc. Den mellan gifna gränser tagna integralen <i>ʃ udx</i> måste då ha olika värden, alltefter som sambandet mellan <i>y</i> och <i>x</i> ändras, och för något visst samband dem emellan kan integralen få ett maximi- eller minimivärde. Bestämmandet af dylika maximi- och minimi värden är det, som utgör föremål för variationskalkylen. Som exempel på uppgifter, hvilka genom variationskalkylen finna sin lösning, må anföras: 
att finna den kortaste linje, som förenar två gifna punkter på en gifven buktig yta; 
att bland alla kroklinjer af gifven längd, som kunna dragas mellan två gifna punkter, finna den, som med sina yttersta ordinater och abscissaxeln bildar den största ytan; 
att bland alla kroklinjer af gifven längd, hvilka förena två punkter, bestämma den, som genom sin svängning omkring punkternas sammanbindningslinje frambringar den solida figur, som har det största kubikinnehållet; 
att bland alla linjer af gifven längd, som förena två punkter, finna den, hvars tyngdpunkt ligger lägst; 
att bestämma den rotationskropp, som under rörelse i ett flytande ämne röner minsta möjliga motstånd; 
att bland alla linjer, som förena två punkter på olika höjder, finna den, längs hvilken en kropp skulle falla på kortast möjliga tid. 
Den sista uppgiften, problemet om <i>brachistochronan</i> (se d. o.), framställdes 1696 af Jean Bernoulli och föranledde just variationskalkylens uppkomst. Jean Bernoulli själf samt Jacques Bernoulli 
page_number=361, index= - Variationskalkylen - Variationsmetoden - Variationspotential - Variationsrörelser - Variationston - Varicellae - Varices, Varicer - Varicocele - Variera - Varierande hopp - Varietas delectat - Variete, Variete-teater - Varietet - Varignon, Pierre - Varikositet - Varin, 1. Quentin - Varin, 2. Jean 
och Taylor voro de förste, som löste en del hithörande problem. Undersökningsmetoderna, som under en följd af år af dem småningom förbättrades, utvecklades vidare af Euler, hvilken var den förste, som använde benämningen variationskalkyl, likasom han äfven var den förste, som för undersökningarna inom variationskalkyien angaf ett allmänt och regelmässigt tillvägagående. Dock vidlåddes de eulerska metoderna ännu af flera ofullkomligheter, och det var först efter den af Lagrange införda förbättrade grundläggningen och uppställningen, som variationskalkylen i hufvudsak blef den själfständiga och systematiska vetenskap, som den nu är. Dock återstod naturligtvis äfven efter Lagrange mycket arbete för senare forskare. Bland dessa må särskildt nämnas Sarrus, Cauchy, Jacobi och Weierstrass. En god, ehuru numera föråldrad framställning af variationskalkylen är F. Moignos och L. Lindelöfs "Lecons de calcul des variations" (1881). Goda moderna framställningar äro t. ex. A. Kneser, "Lehrbuch der variationsrechnung" (1900), O. Bolza, "Vorlesungen über variationsrechnung" (1909), och J. Hadamard, "Lecons sur le calcul des variations" (1910). En utförlig historik öfver variationskalkylens tidigare utveckling finnes i I. Todhunters "A history of the progress of the calculus of variations during the nineteenth century" (1861). Jfr äfven de utmärkt orienterande artiklarna af A. Kneser, "Variationsrechnung" och E. Zermelo och H. Hahn, "Weiterentwicklung der variationsrechnung in den letzten jahren", bägge i "Encyklopädie der mathematischen wissenschaften etc." (bd II, 1, h. 5, 1904). E. L. (R.) 
<b>Variationsmetoden,</b> <i>log.</i> Se Mill, sp. 516. 
<b>Variationspotential,</b> <i>fys.</i> Se Jordmagnetism, sp. 154. 
<b>Variationsrörelser,</b> <i>bot.</i> Se Rörelsefenomen hos växterna, sp. 208. 
<b>Variationston,</b> <i>fys.</i>, en af Dvorak först iakttagen kombinationston, som uppkommer, om man i ett rum åstadkommer en ton, hos hvilken tonhöjden får långsamt stiga eller sjunka. Då en sådan kombinationston icke kan iakttagas i det fria, måste den uppkomma genom samverkan mellan de direkt utgående och de från rummets väggar reflekterade ljudvågorna. Jfr Kombinationstoner. T. E. A. 
<b>Varicellae,</b> <i>med.</i> Se Koppor, sp. 1001. 
<b>Varices,</b> Varicer. Se Varix. 
<b>Varicocele</b> (af lat. <i>varix,</i> se d. o., och grek. <i>kele,</i> tumör), en utvidgning (ektasi) af venerna, som åtfölja sädessträngen från testikeln till ljumsken (<i>annulus inguinalis</i>). Den inträder oftast i ungdomen och är vanligast på vänstra sidan, Smärtor inställa sig stundom, men tillståndet är ofarligt. Skulle väsentligt men förorsakas, kan operation bota åkomman. — Med tilltagande ålder försvinner ofta venutvidgningen. J. E. J—n. (J. Å.) 
<b>Variera</b> (lat. <i>variare</i>), sinsemellan afvika, förändra sig, omväxla; göra skiftande, ge omväxling åt, förändra. Jfr Variation. 
<b>Varierande hopp,</b> <i>idrottst.</i> Se Simidrott, sp. 567. 
<b>Varietas delectat,</b> lat. Se Variatio delectat. 
<b>Variete,</b> Variete-teater (af fr. <i>variete,</i> omväxling, brokigt allehanda), ett slags skådebana, som står i direkt eller medelbart samband med schweizerirörelse, och å hvilken kuplettsångare och chansonettsångerskor (gärna i den frivola riktningen), solo- och gruppdansöser, musikaliska clowner, negerkomiker, akrobat- och jonglörsällskap o. a. dylika "artister" uppträda. Varietegenren, som utgått från cafe-chantants och grep omkring sig starkt under senare delen af 1800-talet, måste anses beteckna en märklig urartning af allmänhetens smak. På stora varieteetablissemang (som Folies-Bergere i Paris m. fl.) liksom på smärre varieteer ges numera ock "revyer". Ett nyare namn på variete är cabaret. Om försök till konstnärlig (vitter) förädling af varieten se Überbrettl. I maj 1896 utfärdades k. kung. om förbud mot servering af spritdrycker å varietelokaler att gälla fr. o. m. 1 okt. n. å. Enligt k. kung. 4 okt. 1895 får varieteföreställning ej ges å juldagen, långfredagen, påskdagen eller pingstdagen. — Ej att förväxla med dylika skådebanor är Theâtre des Varietes i Paris, å hvilken vådeviller, farser och operetter i utprägladt parisisk anda, i senare tid komedier (af Capus, Donnay, Lavedan o. a.) uppförts. 
<b>Varietet,</b> <i>biol.</i> Se Variation 2. 
<b>Varignon</b> [-rinjå'], Pierre, fransk matematiker och mekaniker, f. 1654 i Caen, d. 1722 i Paris, blef professor i matematik 1688 vid College Mazarin och 1704 vid College de France. Sedan 1688 var han led. af vet. akad. På mekanikens område intog V. ett betydande rum genom sina arbeten om, huru krafter kunna sammansättas och upplösas. Hans förnämsta verk äro <i>Projet d'une nouvelle mecanique</i> (1687), <i>Éclaircissements sur l'analyse des infiniment petits</i> (1725) och <i>Nouvelle mecanique ou statique</i> (s. å.). 
<b>Varikositet</b> (af lat. <i>varix,</i> se d. o.), <i>histol.</i>, ansvällningar å en trådformig bildning, t. ex. en finare förgrening af en nervtråd, hvarigenom denna får ett pärlbandsliknande utseende. J. E. J—n. 
<b>Varin</b> [-rä'], franska konstnärer. 1. Quentin V., f. omkr. 1580 i Beauvais, d. 1627 i Paris, var bosatt i Andelys, där han var Nic. Poussins lärare till hans 18:e år och hade stort inflytande på honom. Af V:s arbeten finnes en altartafla i S:t Étienne du Mont i Paris (<i>S:t Charles utdelande allmosor</i>); ett par andra träffas i Andelys. — 2. Jean V., medaljgravör och skulptör, f. 1604 i Liege, d. 1672 i Paris, studerade medaljkonsten under Dupre, kallades af Ludvig XIII till Paris och blef där myntdirektör. Som medaljör är han en af de främste. Han utförde medaljer öfver Ludvig XIII, hertigen af Orleans, prins Conde, Richelieu, Mazarin, Kristian IV af Danmark och Kristina af Sverige. Vidare utförde han smakfulla och karaktärsfulla byster af Richelieu, Ludvig XIII och Ludvig XIV samt äfven statyer i marmor och 
page_number=362, index= - Varin, 2. Jean - Varin, 3. Pierre Amedee - Varin, 4. Pierre Adolphe - Varinus - Variola confluens - Variolae (Variola) - Variolae ovinae - Variolisation - Variolit och Variolitstruktur - Varioloides - Variometer - Variscit - Variskiska bergskedjan 
i brons af den senare. — 3. Pierre Amedee V., kopparstickare, f. 1818 i Châlons-sur-Marne, d. 1883 i Croutte (dep. Aisne), lärjunge af målaren Monvoisin, utförde många stick efter Bellange, Girardet, Neuville, Le Roux m. fl. och utgaf <i>Les papillons</i> (1852; satiriska teckningar), Drôleries vegetales (s. å.) samt L'architecture pittoresque en Suisse (1862) och <i>Costumes nationaux de la Suisse.</i> — 4. Pierre Adolphe V., den föregåendes broder, kopparstickare, f. 1821, d. 1897, kom 1834 till Paris, studerade i École des beaux-arts och i Monvoisins atelje. Sedan 1844 utställde han stick dels efter egna kompositioner, dels efter andras arbeten, särskildt efter skulpturverk. — Deras yngre broder och lärjunge Eugene Napoleon V., f. 1831, har utfört stick efter Rembrandt, Ch. Müller, Bougereau, Brion m. fl. 1—4. C. R. N. (G—g N.) 
<b>Varinus,</b> italiensk lärd. Se Guarino. 
<b>Variola confluens,</b> <i>med.</i> Se Koppor, sp. 1003. 
<b>Variolae</b> (Variola), <i>med.</i>, koppor (se d. o.). 
<b>Variolae ovinae,</b> <i>veter.</i> Se Fårkoppor. 
<b>Variolisation,</b> <i>med.</i> Se Serumterapi, sp. 195, och Vaccination. 
<b>Variolit</b> och Variolitstruktur, <i>geol.</i> Se Koppstruktur. 
<b>Varioloides</b> (af lat. <i>variolae,</i> koppor, och grek. <i>eidos,</i> likhet), <i>med.</i>, en lindrig form af smittkoppor, förekommande hos personer, hvilkas disposition för smittkoppor blifvit nedsatt genom skyddskoppympning. Utslaget börjar vanligen ej i ansiktet, utan å bålen, i motsats till förhållandet vid de svårare formerna af smittkoppor. Utslagets utbredning är tämligen ringa, och verkliga kopp-pustler utbilda sig ej. I sammanhang därmed står det förhållandet, att någon suppurationsfeber ej inställer sig. J. E. J—n. 
<b>Variometer,</b> <i>fys.</i>, benämnas flera olika slag af apparater, afsedda dels för observationer ang. förändringarna i vissa fysikaliska storheter, t. ex. instrument för undersökningar ang. förändringarna hos de jordmagnetiska elementen (se Jordmagnetism, sp. 152) eller ang. lufttryckets förändringar under uppstigningen med ballong (se Statoskop), dels att vid elektriska anordningar möjliggöra en kontinuerlig förändring af vissa storheter, t. ex. kapacitet och själfinduktion. Fig. 1 visar en bild af en kondensator (se d. o.), bestående af två från hvarandra isolerade system af halfcirkelformade parallella metallplattor, af hvilka det ena systemet är vridbart, hvarigenom det kan inställas så, att det med en större eller mindre sektor kommer att täcka det andra. Kapaciteten kan sålunda inom vissa gränser kontinuerligt förändras. Fig. 2 visar en själfinduktionsvariometer, bestående af två rullar, af hvilka den ena är vridbar i förhållande till den andra. Då de båda rullarna ingå i samma strömkrets, kommer själfinduktionens (se d. o.) storlek att vara beroende af deras ställning i förhållande till hvarandra. Variometrar för kapacitet och själfinduktion spela en mycket viktig roll vid telegrafering utan tråd. T. E. A. Fig. 1. Fig. 2. 
<b>Variscit,</b> <i>miner.</i>, ett smaragdgrönt, blågrönt till färglöst, rombiskt mineral af sammansättn. Al2O3P2O54H2O. Namnet kommer af <i>Variscia</i> (Voigtland) och gafs 1837 af Breithaupt åt mineralet från fyndorten Massbach i sachsiska Voigtland. Det liknar i hög grad turkos och brytes i relativt stor mängd på ett par ställen i Utah, där det förekommer i form af valnöt- till kokosnötstora klumpar i hornstens- eller kalcedonliknande kvarts. Det exporterades först till Kina, men används numera ganska ofta som smyckesten äfven i Amerika under namnet utahlit. E. E. 
<b>Variskiska bergskedjan,</b> <i>geol.</i>, en af de bergskedjor i Europa, som uppbyggdes vid slutet af den paleozoiska eran, under senare delen af stenkolsperioden och den permiska perioden, ett tidsrum af jordens historia, då bergskedjebildningen var särdeles intensiv; samtidigt var också den eruptiva verksamheten synnerligen liflig. Af denna bergskedja finnas nu endast genom dislokationer isolerads stycken kvar som bergsplatåer, oftast horstar, ibland de yngre sedimenten. Den kan rekonstrueras som en från s. v. till n. ö. gående båge från franska centralplatån till Böhmen, där den böjer af rakt mot s., och stycken af densamma återfinnas i den 
page_number=363, index= - Variskiska bergskedjan - Varium et mutabile semper femina - Varius - Varix - Varjag - Varjag-njargga - Varkaus - Warksow 
östra delen af franska centralplatån, i Vogeserna och Schwarzwald, i Thüringerwald och Fichtelgebirge och i Böhmen i Sudeterna. Utom denna båge bildades samtidigt en annan, kallad den <i>armorikanska,</i> gående från s. ö. till n. v., från franska cenrtralplatån öfver Normandie, Bretagne och Cornwall till sydliga Irland, samt en förbindelsebåge i nästan väst—östlig riktning från södra England öfver Belgien, Westfalen och Harz. Alla stenkolsfälten i Central-Europa stå i förbindelse med dessa paleozoiska bergskedjor, hvilket naturligt nog gett utforskningen af dem ytterligare intresse. Den variskiska (stundom äfven kallad "varistiska") bergskedjan har af Suess fått sitt namn efter <i>Variscia</i> (nu Voigtland, en provins i Sachsen), och den armorikanska efter <i>Armorica,</i> namnet på de galliske kelternas område vid Engelska kanalen, särskildt nuv. Bretagne. K. A. G. 
<b>Varium et mutabile semper femina,</b> lat., "kvinnan är alltid ett vankelmodigt och ombytligt ting" (Vergilius' "Æneis", 4: 569). 
<b>Varius,</b> namn på åtskilliga romare, åtminstone delvis af utländsk börd, bland hvilka märkas följande. 1. Quintus V. Sucronensis från Spanien, hade förvärfvat medborgarrätt och föranledde som folktribun år 90 f. Kr. en lag om, att de romare, som varit medskyldiga i bundsförvantskriget, skulle anses ha förbrutit sig mot romerska folkets majestät. Han dömdes senare själf efter samma lag och blef afrättad. — 2. V. Cotula (grek. <i>kotyle,</i> "vinfatet"), en af Marcus Antonius' mest bekanta dryckesbröder och f. ö. triumvirns "driftkuku", hvilket ej hindrade, att V. sedan (43 f. Kr.) fick befäl öfver sex legioner i Gallien. — 3. Lucius (?) V. Rufus, omkr. 75—15 f. Kr., romersk skald, tillhörande Maecenas' krets, vän till Horatius, Catullus och Vergilius. Efter den sistnämndes död utgaf han Æneiden. Han införde Horatius hos Maecenas och fick till tack en varaktig minnesvård därigenom, att han nämndes af Horatius i hans Satirer (I, 5). Af sin samtid skattades V. högt som filosofisk skald (i arbetet <i>De morte,</i> om döden) och för sången öfver Augustus; han skref äfven ett berömdt sorgespel: <i>Thyestes.</i> Hvad som återstår af detta kan ses hos Ribbeck, "Tragicorum romanorum fragmenta". — 4. V. Avitus, som romersk kejsare kallad Heliogabalus (se denne). 1—4. J. C. 
<b>Varix</b> (plur. <i>varices,</i> sv. plur. <i>varicer</i>), lat., <i>patol.</i>, permanent utvidgning af en ven. Se Blodåderbråck och Näsblödning, sp. 342. 
<b>Varjag,</b> ry., benämning på skandinaver, som under vikingatiden inflyttade till Ryssland, och på skandinaver i allmänhet. Ordet går tillbaka till fnry. <i>varęg</i> (<i>ę</i> = nasaleradt <i>e</i>), hvilket å sin sida utgått från fnisl. ack. <i>vǽring</i> af <i>vǽringr</i> (variant till <i>vǽringi</i>) eller snarare från detta ords fnsv. motsvarighet, som f. ö. bliivit belagd i ett par runinskrifter. Första stafvelsens <i>a</i> tyder på, att ordet inlånats i ryskan före det nordiska <i>i</i>-omljudets tid. Det skandinaviska grundordet torde af allt att döma urspr. ha betydt "edsvuren". I fråga om ordets egentliga innebörd ha meningarna emellertid varit delade. Å ena sidan har man trott det afse en edlig förpliktelse att lämna hjälp och skydd, å den andra en edfäst öfverenskommelse, genom hvilken man får sig skydd tillerkändt. Törhända återspeglar ordet båda dessa betydelser. M. a. o. benämningen <i>vǽringr-vǽringi</i> skulle ha användts om personer, förbundna genom ed att bistå hvarandra, ung. = gillesbröder. — I Novgorod-området, särskildt utmed de af nordborna följda vattenlederna, uppträda ännu i vår tid ortnamn, i hvilka nord. <i>vǽring</i> ingår. Ett par dylika återfinnas vidare i guv. Jaroslav nära öfre Volga. Man har sålunda i Ilmen-området byarna Verjazja, Verjassko, Verjazjino, floden Verjazja med bifloden Verjazjka o. s. v. Ännu på 1700-talet fanns i Novgorod en Varjazjskaja ulitsa, "Väringegata". I guv. Jaroslav återfinnas Varegovo och Varjagovo. Anmärkningsvärdt är, att i flertalet af dessa namn första stafvelsen innehåller <i>e,</i> hvilket säkerligen beror därpå, att de uppstått i en tid, då det nordiska grundordet redan undergått <i>i</i>-omljud. Egendomligt nog finner man ej liknande ortnamn kring öfriga af skandinaverna använda vattenvägar (Düna, Dnjepr o. s. v.). Om sådana funnits, ha de tydligen bortsopats under senare tiders folkrörelser. — Jfr E. Kunik, "Die berufung der schwedischen rodsen durch die finnen und slaven" (1844), V. Thomsen, "Ryska rikets grundläggning genom skandinaverna" (1882), N. Höjer, "Bidrag till varägerfrågan" (1883), R. Ekblom, "Rus- et varęg- dans les noms de lieux de la region de Novgorod" (1915). Se äfven Ryssland, sp. 1436, och Väring. R. Em. 
<b>Varjag-njargga.</b> Se Varangerhalfön. 
<b>Varkaus.</b> 1. (Ämmäkoski) Ström i Leppävirta socken, Kuopio län, Finland, leder vattnet från sjön Unnukkavesi till sjön Äimisvesi. Fallhöjd 4,6 m. 8,341 hkr vid medelvattenstånd. För sjöfartens möjliggörande har där byggts Taipale kanal, som förmedlar liflig passagerar- och lasttrafik mellan Saima och norra Savolaks' sjösystem. — 2. Industrisamhälle vid ofvannämnda fors. Stora fabriksanläggningar, tillhöriga A.-b. A. Ahlström osakeyhtiö, af hvilka må nämnas kraftstation, mekanisk verkstad och skeppsvarf (specialitet passagerarångare och bogserbåtar för insjövattnen), såg, träsliperi, cellulosafabrik och pappersbruk (under uppförande). Arbetarna, omkr. 1,500, äro till största delen bosatta i af bolaget uppförda bostäder inom och invid samhället. Ändpunkt för en bibana från Huutokoski station vid Pieksämäki—Nyslott—Elisenvaara järnväg. V. utgör en under Leppävirta pastorat lydande bruksförsamling. 1,696 inv. (1918). 3 jan. 1804 skänkte Gustaf IV Adolf af egna medel 16.000 rdr riksgäld till inrättande af ett armens flottas etablissemang på Laivanlinna, som V. då skulle kallas. Enligt k. br. 10 juli s. å. skulle af den skänkta summan 9,000 rdr användas till ortens och etablissemangets befästande (Gustaf Adolfs borg). Etablissemangets anordnande påbörjades, men när befästningsförslaget blef färdigt, visade det sig kräfva 172,000 rdr för sitt realiserande, och då denna summa ej kunde anvisas, kommo några befästningar ej att utföras. — V., som under inbördeskriget i Finland 1918 kommit i "de rödes" våld, återtogs af "de hvite" 22 febr. Af brukets tjänstemän hade flera mördats af "de röde". 1—2. O. B—n. L. W:son M. 
<b>Warksow</b> [-så], adelsgård på Rügen. På den stora slätten s. därom, det s. k. Warksowfältet, stod 8 jan. (g. st.) 1678 ett slag, hvari O. von Königsmarck med nära 4,000 man besegrade 
page_number=364, index= - Warksow - Varkun - Varley, John, Cornelius och William Fleetwood - Warm. - Varmapparater - Varmbad - Varmblodiga djur - Varmblodiga raser - Warmbrunn - Warmfrischen - Warmholtz, 1. Johan Konrad - Warmholtz, 2. Karl Gustaf - Varmhus - Varmia - Warming, Johannes Eugenius Bülow 
danske generalen Rumohr i spetsen för omkr. 3,500 danskar, brandenburgare, kejserliga, münsterska, hessare. Så godt som hela de allierades styrka blef fången. Se N. Wimarson, "Sveriges krig i Tyskland 1675—1679" (III, s. 147—176, med karta, 1912). 
<b>Varkun.</b> Se Kaukasiska språk, sp. 1323. 
<b>Varley</b> [vā'li], engelska målare, bröder, John V., f. 1778, d. 1842, Cornelius V., f. 1781, d. 1873, och William Fleetwood V., f. 1785, d. 1856, målade hufvudsakligen landskap. De båda äldste bröderna stiftade 1804 i förening med några andra målare akvarellisternas samfund (<i>Watercolours society,</i> oftast kallad <i>Old society</i> i London). Cornelius V. var äfven fysiker och konstruerade optiska apparater. Hans son Cromwell Fleetwood V., f. 1828, d. 1883, gjorde flera uppfinningar och tog jämte R. Stephenson och Fairbairn framstående del i den första lyckade utläggningen af en transatlantisk kabel. Jfr Fysik, sp. 154. G-g N. 
<b>Warm.,</b> vid växtnamn förkortning för danske botanisten Joh. Eug. Warming. 
<b>Varmapparater.</b> Se Eldstad, Kakelugn, Kamin, Spis och Uppvärmning. 
<b>Varmbad.</b> Se Bad, Badanstalt och Badstuga. 
<b>Varmblodiga djur,</b> <i>Haematotherma</i> (af grek. <i>haima,</i> blod, och <i>thermos,</i> varm), <i>zool.</i> Se Vertebrater. 
<b>Varmblodiga raser,</b> <i>zool.</i> Se Hästen, sp. 183. 
<b>Warmbrunn</b> [-bro'nn], badort i Schlesien, på norra sluttningen af Riesengebirge, 6 km. s. v. om Hirschberg. 4,300 inv. (1906). Orten är bekant företrädesvis för sina tre alkalisk-saliniska svafvelkällor (36—37° C.), som årligen ha besökts af 3,000 a 4,000 badgäster. Grefvarna Schaffgotsch, hvilka egt W. sedan 1401, ha där ett ståtligt slott med tafvelgalleri. I ett gammalt cistercienskloster finnes ett bibliotek på omkr. 40,000 bd. A. N—d. 
<b>Warmfrischen,</b> ty., <i>metall.</i> Se Halfvallonsmide. 
<b>Warmholtz.</b> 1. Johan Konrad W., apotekare, f. 1673 vid Halberstadt, d. 1 sept. 1745 i Stockholm, uppfostrades i Schlesien, där han bl. a. äfven fick studera kemi och farmaci. För sin utbildning företog W. vidsträckta resor i Tyskland och Polen; öfver Danzig kom han äfven till Stockholm, där han snart anställdes som provisor på apoteket "Svanen". 1696 öfvergick han till samma ställning vid apoteket "Markattan", hvilket han genom gifte med den föregående innehafvaren Allmachers dotter fick öfvertaga 1705. W. var mycket kunnig i kemi och bragtes därigenom i intim beröring med U. Hjärne och Dippel samt utförde tillsammans med dem kemiska laborationer. W. efterlämnade märkliga anteckningar i farmaci (berörda i P. J. Bergius, Inträdestal i sv. Vet. akad. 1758, s. 261). 
2. Karl Gustaf W., den föregåendes son, lärd, samlare af historisk litteratur, f. 1 jan. 1713 i Stockholm, d. 28 mars 1785 på Kristineholm, idkade studier vid Uppsala och flera utländska universitet, tjänstgjorde en tid som guvernementssekreterare i Ypern (Flandern) och knöt förbindelser med framstående lärde i Holland, Tyskland m. fl. länder. 1741 fick han af Fredrik I titel af hessiskt hofråd. Till Sverige återkom han 1744 eller 1745. W. föredrog landthushållarens lif framför ämbetsmannens och inköpte omkr. 1747 säteriet Kristineholm nära Nyköping. Han upphöjdes 1756 i adligt stånd, men tog aldrig introduktion på Riddarhuset. W., som före sin hemkomst hade till franska öfversatt Nordbergs "Konung Carl den XII:s historia" (1742), började tidigt och fortsatte till sin död med ifver samla, ordna, läsa och granska alla åtkomliga in- och utländska tryckta skrifter och handskrifter, som berörde Sveriges politiska, kyrko-, lärdoms-, rätts- och naturalhistoria, geografi m. m. Efter mönstret af Pater J. Lelongs "Bibliotheque historique de la France" (1719) sammanskref han <i>Bibliotheca historica sueo-gothica; eller förtekning uppå så väl trykte, som handskrifne böcker, tractater och skrifter, hvilka handla om svenska historien, eller därutinnan kunna gifva ljus; med critiska och historiska anmärkningar</i> (15 dlr, 1782—1817), i hvilket arbete 9,744 nummer äro upptagna. De 2 första delarna trycktes i Stockholm på Gjörwells förlag 1782—83; sedan ännu ett par delar utkommit med understöd af Fredenheim, sålde Gjörwell 1796 förlaget till Uppsala universitetsbibliotek, som utgaf de sista banden, delvis med understöd af kronprinsen Karl Johan (dlr 12—15). Ett register till hela arbetet utgafs 1889 af Aksel Andersson. W:s betydliga bibliotek (6—7 tusen bd och omkr. 100 kartor) såldes 1780 för 1,000 rdr sp. till Uppfostringssällskapet, men skingrades 1794. Utom detta, svenska, bibliotek egde W. äfven ett annat, mest utländsk litteratur, hvilket kvarstod på Kristineholm efter hans död. Äfven detta skingrades vid olika tillfällen. Se Snoilsky, "Minne af Hofrådet C. G. W." (i Sv. akad:s handl. ifrån år 1886, XVII, 1903). 1. C. G. S. 2. (H. S.) 
<b>Varmhus.</b> Se Växthus. 
<b>Varmia,</b> latinska namnet på Ermeland (se d. o.). 
<b>Warming,</b> Johannes Eugenius (Eugen) Bülow, dansk botanist, f. 3 nov. 1841 på Manö (västra Jylland), blef student i Ribe 1859, reste 1863 till Brasilien och vistades där hos danske naturforskaren P. W. Lund i Lagoa Santa i Minas Geraes, återvände hem 1866, blef filos. doktor 1871, docent vid Polytekniska läroanstalten i Köpenhamn 1874 och i växtanatomi vid universitetet där 1875. 1882—85 (och en del af 1886) var han professor i botanik vid Stockholms högskola (äfven högskolans rektor) och utnämndes 1885 till samma tjänst vid 
page_number=365, index= - Warming, Johannes Eugenius Bülow - Warminster - Varmkammare - Varmluftbad - Varmluftmaskin (Kalorikmaskin) 
Köpenhamns universitet och föreståndare för dess botaniska trädgård. W. tillhör de mångsidigaste och verksammaste botanisterna under senare tider. Redan de tre ungdomsåren i Brasilien och studieresorna till München 1868 och Bonn 1871 ledde honom in på många skilda områden af botaniken, både fytografi, fanerogamsystematik, växtgeografi, morfologi och biologi, hvartill kom hans anatomiska forskning, delvis i utvecklingshistoriskt syfte. Hans resor till Grönland (1884) samt Västindien och Venezuela (1891—92) ha lämnat material till biologiska och ekologiska arbeten; och under de senast gångna åren har företrädesvis Danmarks växtlif gett ämnen till framstående växtgeografisk, i främsta rummet ekologisk produktion. W. är dessutom författare af omfångsrika och mycket använda läroböcker, öfvervägande fytografiska skrifter, ehuru med morfologiskt och biologiskt inslag, äro <i>Symbolae ad floram Brasiliae centralis cognoscendam</i> (1867—93, många häften i "Naturhistor. forenings meddelelser"), <i>Familjen Podostemaceae</i> (ibid., 1881—1901); <i>Vochysiaceae</i> och <i>Trigoniaceae</i> (i "Flora brasiliensis"). Anatomiska och morfologiska äro <i>Er koppen hos vortemaelken (Euphorbia) en blomst eller en blomsterstand?</i> (1871), <i>Forgreningsforhold hos fanerogamerne</i> (1872, pristäflingsskrift, belönad med Videnskab:s selskabs guldmedalj), <i>Untersuchungen über pollenbildende phyllome und kaulome</i> (1873), <i>Die blüthe der compositen</i> (1877), <i>Undersögelse ... over cykadeerne</i> (s. å.), <i>De l'ovule</i> (1878), <i>Om planteaegget og dets enkelte deles rette homologier</i> (1879), <i>Om skudbygning, overvintring og foryngelse</i> (1884) och <i>Observations sur la valeur systematique de l'ovule</i> (1913). Morfologiska och biologiska äro <i>Biologiske optegnelser om grönlandske planter</i> (flera häften, 1885—), <i>Om nogle arktiske vaexters biologi</i> (1886), <i>Om caryophyllaceernes blomster</i> (1890) m. m. Växtgeografiska, öfvervägande ekologiska, arbeten äro <i>Lagoa Santa</i> (1892), <i>Dansk plantevaext,</i> 1. <i>strandvegetationen</i> (1906), 2. <i>klitterne</i> (1907), 3. <i>skovene</i> (1916—19), hvarjämte W. i förening med L. Kolderup Rosenvinge utger "The botany of Iceland" (1—3, 1912—18); <i>Planterigets livsformer</i> (1908). W:s läroböcker äro <i>Haandbog i den systematiske botanik</i> (1879; ny uppl. 1884; flera uppl. på ty. af M. Möbius, den 3:e 1911), <i>Fröplanterne</i> (1912, en omarbetad 4:e uppl. af nästföreg.), <i>Den almindelige botanik</i> (1880; öfv. till sv. af A. N. Lundström, "Lärob. i allmän botanik". 1882; ny dansk uppl. 1895 i förening med W. Johannsen), <i>Plantesamfund, grundtraek af den ökologiske plantegeografi</i> (1895; öfv. till eng., "Oecology of plants", och till ty., hvaraf 3:e uppl. i förening med P. Graebner, "Lehrbuch der ökologischen pflanzengeographie", 1914—18). W. har äfven skrifvit <i>Oversigt over den danske botaniske literatur ... indtil 1880</i> (1881) och var 1867—68 medarbetare i J. A. Dybdahls "Tidsskr. for havevaesen" samt från 1869 i "Tidsskr. for populaere fremstillinger af naturvidenskaberne", hvari han själf skrifvit en mängd uppsatser. W. blef led. af Fysiogr. sällskapet i Lund 1879, af sv. Vet. akad. 1885, af Vet. soc. i Uppsala 1897 och af Vet. o. vitt. samh. i Göteborg 1911. Han blef hedersdoktor i Stockholm 1909. C. Lmn. 
<b>Warminster</b> [ωå'minstə], stad i engelska grefsk. Wiltshire, omkr. 40 km. s. ö. om Bristol och vid västra randen af Salisbury plain. 6,564 inv. (1911). Vid W. ha gjorts betydande fynd af romerska antikviteter. Omgifningen är rik på ängar och parker. Mälterier. A. N—d. 
<b>Varmkammare.</b> Se Uppvärmning. 
<b>Varmluftbad,</b> en badform, i hvilken kroppen uppvärmes och bringas i svettning genom att omslutas af upphettad luft. Varmluftbadet torde vara den ursprungligaste formen för ett fullständigt varmbad samt förekommer hos de flesta naturfolk som ett viktigt och kraftigt hälso- och vederkvickningsmedel. Enklast åstadkoms det därigenom, att man upphettade en mindre koja eller ett tjockt tält medelst en hög af glödgade stenar, hvilka öfvergötos med litet vatten. Efter hand ordnades stenhopen till en rå ugn, och tältet utbyttes mot någon fastare byggnad, antingen timrad eller hvälfd, ofta delvis nedsänkt i marken. Ur denna primitiva form utvecklade sig grekernas <i>pyria, tholos,</i> romarnas <i>laconicum,</i> germanernas <i>stuba, stupa,</i> mexikanernas bakugnsliknande <i>temazcalli,</i> arabernas <i>hararah,</i> finnarnas <i>sauna, pirtti</i> (pörte), nordbornas <i>badstofa</i>, irländarnas bikupformiga <i>hotehouses</i> och nutidens romersk-turkiska bad samt våra vattenkuranstalters varmluftbad, torra eller fuktiga (icke att förväxla med ångbad). Fordom gjorde man icke stor skillnad mellan ånga och varm luft, men i våra dagar iakttar man noga den betydliga olikheten i verkan af ett ångbad och af ett torrt eller ett fuktigt varmluftbad. Ju varmare och torrare luftbadet är, dess lättare och rikligare sker transpirationen; ju fuktigare luftbadet är, dess besvärligare och sparsammare sker den egentliga utdunstningen, ehuru den flytande svetten synes ymnig. I det heta mättade ångbadet kan transpirationen alldeles hämmas. I ett mycket torrt varmluftbad kan man för en kort stund fördraga en värme af ända till 150 grader, i ett mättadt ångbad knappast 45 grader. Varmluftbadet nyttjas dels som kraftigt svettdrifvande medel, dels som förberedelse till ett kallbad. Det medeltorra luftbadet tas vanligen vid en värmegrad af 55—65 grader, det fuktiga badstugubadet omkr. 45—50 grader. Värme- och fuktighetsgrad bör bestämmas genom en s. k. psykrometer. Varmluftbadet används äfven lokalt (i "varmluftskåp", "varmstol", "spritbad" o. s. v.), hvarvid hufvud och respiration lämnas fria. — Sedan det romerska badet råkat i förfall, var det medeltidens svettbad (fnhty. <i>stuba,</i> fno. <i>stofa,</i> hvaraf ty. "stube", sv. "stufva", "stuga", eg. ett med eldstad försedt rum, mlat. <i>stuba, stupha,</i> it. <i>stufa,</i> fr. <i>estuve, etuve</i> o. s. v.), som fyllde folkens behof af varmluftbad, men äfven dessa bortglömdes småningom. Det nu brukliga förbättrade varmluftbadet, det s. k. romersk-turkiska, är infördt af den entusiastiske engelske resanden David Urquhart och en irländsk läkare Barter 1856. I Sverige har det kallat till lif igen de gamla nästan öfvergifna badstugubaden och bidragit till en betydlig förbättring af dem. Se Badstuga, Hetluftbehandling och Romerska bad. C.* 
<b>Varmluftmaskin</b> (Kalorikmaskin) är en kraftmaskin, motor, vid hvilken luft används för att förvandla värme i arbete. Luften komprimeras i kallt tillstånd, upphettas sedermera och får därefter utvidga sig, hvarvid den förrättar mekaniskt arbete och därunder afkyles. Tanken att använda 
page_number=366, index= - Varmluftmaskin (Kalorikmaskin) - Varmluftsystem, Varmluftvärmeledning - Varmtrådsinstrument - Warmuth, Carl - Varmvatten - Varmvattenanläggning - Varmvattenapparat - Varmvattenelement - Varmvattensystem, Varmvattenvärmeledning - Varna 
luft i st. f. vattenånga vid kraftmaskiner har uppstått genom de brister, som vidlåda små ångmaskiner: faran för explosion, den ringa verkningsgraden, i synnerhet vid smärre maskiner, o. s. v. I teoretiskt hänseende angaf redan S. Carnot 1825 grunderna för varmluftmaskinen, och Stirling försökte därefter i verkligheten tillämpa den. Men det var först sedan John Ericsson (se denne) från 1833 började närmare sysselsätta sig med konstruktionen af dylika maskiner, som dessa blefvo af någon praktisk betydelse. Till en början försökte han i stora maskiner ersätta ånga med luft, men dessa försök misslyckades. Mera framgång hade hans bemödanden att konstruera varmluftmaskiner för smärre kraftbehof, till 1 eller högst 2 hkr, och sålunda förskaffa den mindre industrien och landtbruket en passande kraftmaskin. Flera andra uppfinnare ha sedermera konstruerat dylika maskiner. — Man brukar indela varmluftmaskinerna i två hufvudklasser: öppna och slutna. Vid de öppna varmluftmaskinerna kommer efter hvarje kolfslag en ny luftmängd i verksamhet, under det att den luft, som redan verkat, utströmmar i atmosfären. Däremot verka de slutna varmluftmaskinerna med ständigt samma luftmassa, hvilken ömsevis upphettas och afkyles. De sistnämnda maskinerna kunna arbeta med komprimerad luft, hvarigenom åt maskinen för samma effekt kunna ges mindre dimensioner. Till de öppna varmluftmaskinerna höra Ericssons senare maskiner. I dem finnes en liggande cylinder med två kolfvar: födkolfven närmast till och drifkolfven längst från eldstaden, hvarjämte cylindern vid sin ena ända innehåller en eldstad. <i>Födkolfven</i> är på den mot eldstaden vända sidan skålformig och förlängd med en öppen cylinder, som mellan bottnarna är fylld med finstötta träkol eller någon annan dålig värmeledare. Den är äfven försedd med en packning mot cylindern, så att en lufttät tillslutning uppstår, när kolfven framgår i riktning mot eldstaden, men däremot lämnar genomgång för luften vid rörelsen utåt. Mellan eldstaden och cylindern finnes ännu en cylinder, hettaren, med skålformig, mot födkolfven svarande botten samt med en tegelmur vid den andra ändan jämte öppning för eldstadsluckan. <i>Drifkolfvens</i> fram- och tillbakagående rörelse förvandlas till roterande rörelse hos maskinaxeln genom häfstångsutväxling, och födkolfven erhåller sin rörelse från nämnda axel äfven genom en häfstångsutväxling. Båda kolfvarna fullborda sina slag utåt nästan samtidigt; men under rörelsen inåt går födkolfven längre och hastigare än drifkolfven, så att den förra vid utgåendet hunnit en stor del af slaget, när den senare gått blott en liten del däraf. Luften emellan kolfvarna komprimeras, när båda gå emot hvarandra, från det ögonblick födkolfven är vid den inre vändpunkten. När båda kolfvarna gå tillsammans utåt, verkar den upphettade, komprimerade luften, som strömmar rundt om födkolfvens förlängda kant, på drifkolfven, hvarvid rörelsekraften erhålles. Den upphettade luften bortströmmar genom en ventil, och kall luft inströmmar genom en annan. — Bland de slutna varmluftmaskinerna må nämnas Lehmanns och Rider-Monskis. Den förstnämnda maskinen liknar till det yttre Ericssons maskiner, hvaremot den sistnämnda är helt annorlunda inrättad. Där finnas nämligen två stående cylindrar, mellan hvilka ett svänghjul bringas i rotation med tillhjälp af vefstake och vef. Den ena af dem, <i>arbetscylindern,</i> innehåller nedtill eldstaden och däröfver en kolf; den andra, <i>kylcylindern,</i> har äfven en kolf eller bortdrifvare. Mellan båda cylindrarna finnes en kistformig regenerator. Vid bränslets förbränning i eldstaden upphettas luften i arbetscylindern, hvarvid kolfven där lyftes uppåt. Luften tränger sedan ut ur denna cylinder genom regeneratorn in i kylcylindern, går mellan dennas kolf och vägg samt afkyles genom kallt vatten, som strömmar i en kylmantel kring cylindern, och går slutligen genom regeneratorn tillbaka till arbetscylindern, där den ånyo uppvärmes. Regeneratorn innehåller ett stort antal små metallplåtar, som ömsevis uppta och afge värmet, hvarigenom bränslebesparing erhålles. En och samma luftmängd afkyles och uppvärmes 100 a 140 gånger i minuten. Denna maskin har på sin tid vunnit ganska stor spridning och utfördes i 1/3, 1/2, 2/3, 1 och 2 hkr. Andra varmluftmaskiner äro uppfunna af Lauberau, Roper, Benier m. fl. — Varmluitmaskinen, jämförd med 1800-talets små ångmaskiner, arbetade mellan ganska vida temperaturgränser, hvilket medförde, att en god verkningsgrad uppnåddes. Däremot arbetade densamma inom trånga tryckgränser, vanligen mellan 3 och 1 atm. absolut tryck. I följd häraf blef maskinen i förhållande till den effekt densamma utvecklade mycket stor. Sedan förbränningsmotorn uppfunnits, hvilken arbetar mellan ännu vidare temperaturgränser och vida större tryckgränser, hvarigenom en lättskött maskin från helt små till mycket höga effektbelopp med hög verkningsgrad och i förhållande till den utvecklade effekten små dimensioner och liten maskinvikt erhållits, har varmluftmotorn förlorat all praktisk betydelse. Den används numera endast på laboratorier, hvarvid som bränsle nyttjas lysgas, förbränd i en Bunsenbrännare. G. R. D. (E. H—ck.) 
<b>Varmluftsystem,</b> Varmluftvärmeledning. Se Kalorifer och Uppvärmning. 
<b>Varmtrådsinstrument.</b> Se Elektriska mätinstrument, sp. 294—295. 
<b>Warmuth,</b> Carl, norsk musikförlagsfirma, grundlades af Carl Gottfried W., f. 1811 i Thüringen, d. 1892 i Kristiania, dit han kom 1840 som medlem af ett musikkapell Harzverein. Han öppnade där 1843 en musikhandel, som 1851 utvidgades äfven till musikförlag samt efter hand förenades med instrumenthandel och konsertbyrå. Hans son Carl W., f. 1844, d. 1895, uppdref företaget till det i sitt slag ansenligaste i Norge och blef 1881 hofmusikhandlare. Han komponerade åtskilliga sånger och pianostycken samt utgaf 1880—92 den välredigerade månadsskriften "Nordisk musik-tidende". Förlaget ingår nu i Norsk musikforlag. 
<b>Varmvatten,</b> <i>mek.</i> Se Kondensor, sp. 716—717. 
<b>Varmvattenanläggning.</b> Se Uppvärmning. 
<b>Varmvattenapparat.</b> Se Uppvärmning. 
<b>Varmvattenelement.</b> Se Uppvärmning, sp. 1287. 
<b>Varmvattensystem,</b> Varmvattenvärmeledning. Se Uppvärmning, sp. 1289. 
<b>Varna,</b> stad i Bulgarien vid en vik af Svarta 
page_number=367, index= - Varna - Varna kloster - Varnare, Elektriska - Varnbüler, Friedrich Gottlob Karl, von und zu Hemmingen - Warneck, Gustaf Adolf - Warnemünde 
hafvet, på den 3 km. breda landtunga, som skiljer den långsmala Devna-limanen från hafvet. Moderna hamnanläggningar ha i hög grad bidragit till stadens uppsving, så att V. nu är den tredje staden i riket (näst efter Sofia och Filippopel) och vid sidan af Burgas den bästa hamnen mellan Donaumynningen och Bosporen. 41,419 inv. (1910). V. är genom järnväg förbundet med Russe vid Donau. Betydande export af spannmål (majs och hvete) samt hudar och mejeriprodukter. V. är säte för en grekisk metropolit. — V. anses vara identiskt med det gamla <i>Odessus,</i> en koloni från Miletos. Vid V. blefvo 10 nov. 1444 ungrarna under Hunyadi och Vladislav i grund slagna af de omkr. tredubbelt manstarkare turkarna, hvarvid Vladislav stupade. 1610 intogs V. af kosackerna, men motstod 1773 ryssarnas anfall. 11 okt. 1828 intogs staden efter en tre månaders belägring af ryssarna. I maj 1854 erhöll V. en engelsk-fransk-turkisk besättning af 20,000 man, och där inskeppade sig de till Krim bestämda landstigningstrupperna. Sedermera förstärkte turkarna V:s gamla befästningar — bastionerad enceinte med några utanverk — genom att anlägga en af 5 verk bestående fortgördel i n. från Devna-limanen till kusten och en större befästning i s. vid Galata. Ehuru V. 1878 delvis slopades som fästning, ha dock på senare tid nya batterier byggts vid slottet Euxi och vid fort Galata. Under Världskriget bombarderades såväl V. som nämnda slott i slutet af okt. 1915 från ryska fartyg och flygare, och i slutet af dec. s. å. utkämpades utanför V. en mindre sjöstrid mellan bulgariska och ryska fartyg. Ryska torpedbåtar växlade sedermera skott med batterierna vid V. 9 mars 1916 bombarderade tyska flygare en rysk eskader n. om V., 25 aug. s. å. bombarderades därefter V. af ryska och 29 af engelska flygare. 3 okt. 1918 besattes V. af de allierade. A. N—d. L. W:son M. 
<b>Varna kloster.</b> Se Vaerne. 
<b>Varnare,</b> Elektriska, <i>fys.</i> Det händer ofta, att en process, som bör ega rum inom bestämda gränser af någon mätbar kvantitet (temperatur, längd, elektrisk ström m. m.), sträfvar att själfmant öfverskrida dessa gränser. Ställer man då så till, att i detta ögonblick en elektrisk ström, som sätter ett ringverk i gång, slutes, så har man en elektrisk "varnare". Så nyttjas i bryggerier, där jäsningen måste försiggå vid bestämd temteratur, som särskildt ej får öfverstiga en viss gräns, en termometer med två ledningstrådar, den ena insmält i kulan, den andra slutande just vid den gifna öfre gränsen. Når kvicksilfret till denna, slutes ledningen genom kvicksilfret, och strömmen, samt med den ringverket, kommer i gång. Likaså kan man laga, att strömslutning eger rum, när temperaturen sjunker under en viss gräns, och sålunda varna för frost, exempelvis i en vinplantering. En elektrisk varnare kan ock användas för att ge till känna, om strömstyrkan i en gifven elektrisk ledning stiger öfver eller sjunker under en viss gräns, o. s. v. E. S.* 
<b>Varnbüler</b> [fa'rn-], Friedrich Gottlob Karl, frih. V. von und zu Hemmingen, württembergsk statsman, f. 1809, d. 1889, studerade vid universiteten i Tübingen och Berlin, egnade sig en tid åt praktiska värf (bl. a. förestod han 1849—53 en fabrik i Wien). 1845 invald i Württembergs Andra kammare, blef han snart ansedd som auktoritet i ekonomiska frågor. Strax efter konung Karls tillträde till regeringen (1864) utnämndes V. till minister för utrikes ärendena, det kungl. huset och kommunikationsanstalterna. Som sådan fullföljde han den mot Preussen riktade politik, som Württemberg i likhet med Tysklands öfriga stater af andra rang fört under Österrikes och Preussens täflan om suprematien i Tyskland, men V. var den förste af de sydtyske ministrarna, som 1866 slöt fred med Preussen. I bildandet af den nya tullförening, som uppstod 1867 genom fördrag mellan det Nordtyska förbundet å ena och de öfriga medlemmarna af den gamla tyska tullföreningen å andra sidan, hade V. en betydande andel, men motsatte sig sträfvandena att utsträcka kompetensen hos det 1868 sammanträdande tullparlamentet äfven till andra områden än tullagstiftningens. 1870 afgick V. från sitt ministerämbete och tillhörde 1873—81 tyska riksdagen, där han slöt sig till det s. k. rikspartiet. J. N.* 
<b>Warneck,</b> Gustaf Adolf, tysk banbrytare för missionsvetenskapen, f. 6 mars 1834 i Naumburg, d. 26 dec. 1910, filos. och teol. d:r, blef 1871 missionsinspektor i Barmen, 1874 kyrkoherde i Rothenschirmbach vid Eisleben och 1897 professor i missionsvetenskap i Halle. Sedan 1874 utgaf han tills. med professor Th. Christlieb i Bonn och pastor R. Grundemann i Mörz m. fl. som medarbetare "Allgemeine missionszeitschrift", den första missionsvetenskapliga tidskriften, som inom hela den protestantiska världen haft en betydelse, som svårligen kan öfverskattas. Hans mest betydande arbete är <i>Abriss einer geschichte der protestantischen missionen von der reformation bis auf die gegenwart</i> (1882; 10:e uppl. 1913, utg. af W:s son Johannes W. m. fl., 7:e uppl. i svensk öfv. med ett tillägg om "Sverige och hednamissionen under 19:e seklet" af professor A. Kolmodin, 1903). Därjämte må nämnas <i>Evangelische missionslehre</i> (3 bd, 1892—1903), <i>Die gegenseitigen beziehungen zwischen der modernen mission und kultur</i> (1879), <i>Protestantische beleuchtung der römischen angriffe auf die evangelische heidenmission</i> (2 bd, 1884—85), <i>Die mission in der schule</i> (1889; 12:e uppl. 1902; "Missionen och skolan", 1894), <i>Die stellung der evangelischen mission zur sklavenfrage</i> (s. å.), <i>Missionsstunden,</i> bd I "Die mission im lichte der Bibel" (1878 i flera uppl.; "Missionsföredrag, Missionen i Guds ords ljus", 1880—82), bd II "Die mission in bildern aus ihrer geschichte" 1:a afd. "Afrika und die Südsee" (1884, flera uppl., "Missionsföredrag öfver Afrika och Oceanien", 1890; 2:a afd. "Asien och Amerika", utarb. af R. Grundemann (1888). Till sv. är öfv. W:s "Kristiana Kähler, en diakonissa på missionsfältet" (1889) m. m. W. var P. P. Waldentröms och andra missionsvänners kandidat 1909 till erhållande af Nobelpriset i litteratur. A. K. 
<b>Warnemünde,</b> badort och hamn i Mecklenburg, beläget vid mynningen af Warnow-strömmen 10 km. från Rostock, åt hvilken stad det bildar hamnen. 3,400 inv. (1905). Meteorologisk station och station för räddning af skeppsbrutna. W. är sedan 1903 i ångfärjeförbindelse med Gjedser på Falster 
page_number=368, index= - Warnemünde - Varner - Warner, William - Warner, Susan - Warner, Charles Dudley - Warner, Olin Levi - Warnerkes sensitometer - Warnersjön - Varnhagen, Francisco Adolpho de - Varnhagen von Ense, Karl August 
(42 km.). Den af de kejserlige vid W. anlagda skansen intogs 1631 af svenskarna, som utförde en ny och större befästning, hvarefter de uppburo tull af alla förbiseglande; hösten 1659 intogs skansen af brandenburgarna och raserades. Efter fredsslutet 1660 återlämnades W., hvarefter svenskarna på andra sidan W. anlade en ny skans, som var nödvändig för Rostocktullens fortfarande upptagande. 1675 bemäktigade kurfursten af Brandenburg sig W. skans, som likväl än en gång återställdes; men 1714 lämnades W. som pant till hertigen af Mecklenburg mot ett lån af 20,000 rdr, och i samband med Wismars hypotisering till Mecklenburg 1803 afstod Sverige sedermera från alla anspråk på W.-tullen. Om tullen i W. se Huhnhäuser, "Rostocks seehandel von 1635—1648" (1914). A. N—d. L. W:son M. Warnemündes hamn. 
<b>Varner</b> voro enligt Prokopios från Caesarea (se denne) ett folk, som bodde vid "norra oceanen" (Östersjön) och med hvilket de heruler (se d. o.), som utvandrat till Thule (Skandinaviska halfön) kommit i beröring. Detta skulle ha skett under kejsar Justinianus' regering (527—565). Huruvida dessa varner voro slaver eller ej, torde knappt kunna afgöras. J. C. 
<b>Warner</b> [ωå'nə], William, engelsk skald, f. omkr. 1558, d. 1609, skref det patriotiska krönikeverket <i>Albion's England</i> (1586; flera utvidgade uppl. såsom 1612; omtryckt i Chalmers' "English poets" 1810), m. fl. arbeten och öfversatte Plautus. 
<b>Warner</b> [ωå'nə], Susan, nordamerikansk romanförfattarinna, känd under pseudonymen Elizabeth Wetherell, f. 1819 i New York, d. 1885, skref i känslofull och religiöst uppfostrande anda, med varm blick för hemlifvet, åtskilliga romaner, bl. a. <i>The wide, wide world</i> (1849; "Den stora, vida verlden", 1853, nya uppl. 1880 och 1898), <i>Queechy</i> (1852; sv. öfv. 1856 och 1900) och <i>The hills of the Shatemuc</i> (1856; "Shatemucs höjder", 1858). Flera smärre berättelser af henne ha utkommit på svenska. Med sin syster Anna Bartlett W. (f. 1820, d. 1915) skref hon <i>Say and seal</i> (1860) jämte åtskilliga större berättelser, som öfversatts till svenska. (R—n B.) 
<b>Warner</b> [ωå'nə], Charles Dudley, nordamerikansk humorist, f. 1829 i Massachusetts, d. 20 okt. 1900, var advokat i Chicago 1856—60 och utgaf sedermera tidningarna "Press" (1860) och "Courant" (1867) i Hartford (Connecticut). Han bereste Europa och Orienten som korrespondent till amerikanska tidningar. Hans skönlitterära arbeten ega ett kontemplativt innehåll, som uppfriskas af en lekfull, ofta bisarr humor i fint utarbetad stil. W. författade bl. a. <i>My summer in a garden</i> (1870; "Sommarstudier i min trädgård", 1871), <i>Back-log studies</i> (1872; "Vinterstudier vid brasan", 1874); <i>Saunterings</i> (1872), <i>Baddeck and that sort of thing</i> (1874), <i>Being a boy</i> (1877), en utmärkt teckning af Washington Irving (1881) m. fl. litterära porträtt och essayer, <i>Round-about journey</i> (1883), <i>On horseback</i> (1888), <i>The golden house</i> (1894) och <i>The relation of literature to life</i> (1896), (med Mark Twain) <i>The gilded age</i> (1873; "Kattguld", 1877). (F. V.) 
<b>Warner</b> [ωå'nə], Olin Levi, amerikansk skulptör, f. 1844 i Connecticut, d. 1896, studerade i Paris för Jouffroy och Carpeaux, var från 1872 bosatt i New York, utförde statyer af <i>W. L. Garrison</i> och general <i>Ch. Devens</i> i Boston, byster, dekorativa verk, lämnade ritningar till bronsdörrar i kongressbiblioteket i Washington m. m. G—g N. 
<b>Warnerkes sensitometer,</b> <i>fot.</i> Se Sensitometri, sp. 104. 
<b>Warnersjön,</b> sjö eller rättare kedja af sjöar i sydliga delen af nordamerikanska staten Oregon, utsträckta i riktningen n.—s. De utgöra en sista återstod af ett under istiden ganska omfattande sjöbäcken, af amerikanska geologer kalladt Lahontansjön, som utfyllde västra delen af Great basin, liksom Bonneville-sjön (se d. o.), hvars sista återstod är Stora saltsjön, utfyllde östra delen af samma bäcken. I Warnersjöarnas sydliga fortsättning ligger Surprise valley i staten Kalifornien, och v. härom sträcker sig, likaledes i riktning n.—s., Warnerkedjan, hvars högsta punkt är Eagle peak (3,028 m. ö. h.). A. N—d. 
<b>Varnhagen,</b> Francisco Adolpho de, vikomt, brasiliansk diplomat och skriftställare af tysk härkomst, f. 1816, d. 1878 som brasilianskt sändebud i Wien, främjade studiet af den äldsta portugisiska (trubadur-)diktningen genom att utge "Cancioneiro de Ajuda" (1849; med nya anmärkn. 1868) och utdrag af "Cancioneiro do Vaticana" (1870, under titeln "Trovas antigas"). Han utgaf dessutom en brasiliansk antologi, "Florilegio do poesia brasileira" (3 bd, 1850 o. följ.), samt författade <i>Historia geral do Brasil</i> (2 bd, 1854—57), <i>Amerigo Vespucci</i> (1865) m. m. 
<b>Varnhagen von Ense</b> [fārn- få'nn], Karl August, tysk författare och diplomat, f. 21 febr. 1785 i Düsseldorf, d. 10 okt. 1858 i Berlin, idkade universitetsstudier i Berlin, Halle och Tübingen, hvarunder han, en starkt och fint mottaglig natur, som han var, tog intryck af den nyromantiska vitterhetsriktningen och var vänskapligt förbunden med Chamisso, A. W. von 
page_number=369, index= - Varnhagen von Ense, Karl August - Varnhem - Varnhems kloster 
Schlegel och Theremin. Han ingick som fänrik vid österrikiska armen 1809, sårades i slaget vid Wagram och tjänstgjorde därefter som adjutant hos öfversten prinsen af Bentheim, hvilken han äfven åtföljde på resor. Under fälttågen 1813—14 i norra Tyskland och Frankrike var han kapten vid ryska armen och adjutant hos general v. Tettenborn samt utgaf arbeten öfver tidshändelserna. Kort därefter inträdde V. på den diplomatiska banan i Preussen, följde kanslern Hardenberg till Wienkongressen och till Paris, utnämndes 1816 till ministerresident i Karlsruhe, men rappellerades på grund af en indiskretion 1819 och lefde sedan dess i Berlin med geheime legationsråds titel, emellanåt betrodd med diplomatiska uppdrag. — Under sin mognare ålder bedömde V. med stor skärpa de politiska förhållandena, hvilka han iakttog på nära håll, ehuru i tvungen overksamhet. I främjandet af tyska litteraturen ådagalade han till det sista ungdomlig liflighet och gjorde rättvisa åt dess företeelser med ovanligt fördomsfri uppfattning. Han hade förvärfvat sig vidsträckt och djup människokännedom, af hvilken han drog stor nytta som biografisk-historisk skriftställare; V. var enligt Goethes uttryck en "analyserande, sökande, särskiljande och bedömande natur". Han förstod ypperligt att därvid fylla luckor och gruppera fakta så, att det hufvudsakliga kom till sin rätt. Framställningen är med bibehållen värdighet smidig och konkret, stilen konstnärlig, men alltför glättad. Bland hans många arbeten framstå den af V. och Chamisso 1804—06 utgifna "Musenalmanach", <i>Deutsche erzählungen</i> (1815; 3:e uppl. 1879), <i>Goethe in den zeugnissen der mitlebenden</i> (1824), <i>Biographische denkmale</i> (5 bd, 1824—30; 3:e uppl. 1871—72), <i>Zur geschichtschreibung und litteratur</i> (1833), <i>Denkwürdigkeiten und vermischte schriften</i> (9 bd, 1837—59; flera uppl.), <i>Leben des generals v. Winterfeldt</i> (1836), <i>Leben des feldmarschalls Keith</i> (1844) och <i>Leben des generals grafen Bülow v. Dennewitz</i> (1854). V. låg i brefväxling med flera af sin samtids förnämsta män i Tyskland. Efter hans död utgåfvos bl. a. bref till honom från Alex. v. Humboldt, Metternich, Heine, Chamisso m. fl. samt hans egenhändiga <i>Tagebücher</i> (14 bd, 1861—70; utg. af hans systerdotter Ludmilla Assing, som därför åtalades), <i>Blätter aus der preussischen geschichte</i> (5 bd, 1868—69) och <i>Biographische porträts</i> (1871). V:s "Ausgewählte schriften" utgåfvos i 19 bd 1871—76 (3:e uppl. 1888). — Hans maka, den mest under namnet Rahel kända Rahel Antonie Friederike V. v. E., f. 19 maj 1771 i Berlin, d. där 7 mars 1833, var dotter till en judisk köpman Levin-Marcus och syster till tyske författaren Ludwig Robert. Hon förvärfvade sig tidigt rik musikalisk och vitter bildning, lefde sig hängifvet in i Goethes idevärld samt blef medelpunkten i en krets af utmärkta lärde och konstnärer. Med V., hvars bekantskap hon gjort 1808, ingick hon 1814 ett äktenskap, som blef lyckligt. Under krigsåret 1813 var hon ytterst verksam för de sårades vård och gaf uppslag till den första kvinnoföreningen. — Genom Rahels bref till samtida eger eftervärlden inblick i hennes sällsynta begåfning på såväl förståndets som känslans vägnar. En rik, enhetlig natur med outtröttlig vitalitet och brinnande kärlek till lifvet och människorna, förenade hon innerlig känsla med skarpt analytiskt och skapande intellekt. Hennes aforistiskt framkastade, djärfva och väckande tankar i konstnärliga, religionsfilosofiska och sociala spörsmål gå till kärnan af föremålen, och med osviklig instinkt förutkänner hon tidehvarfvets rörelser. Hon var en stämningsmänniska, och hela hennes tänkande och iakttagande kan kallas en återhållen hjärteroman. Hennes inflytande på de samtida var stort och hennes hem samlingsplatsen för Tysklands förnämste: brödraparen Humboldt, Schlegel och Tieck; Fichte, Schleiermacher, J. von Müller, Gentz, Kleist, Hegel, Ranke, Chamisso, Heine, Arnim, Bettina m. fl.; äfven svensken Brinkman tillhörde hennes krets. Hennes make skref öfver henne "Rahel, ein buch des andenkens für ihre freunde" (3 bd, 1833; ny uppl. 1834; bearb. af Hans Landsberg 1904) och "Galerie von bildnissen aus Rahels umgang und briefwechsel" (2 bd, 1836). Jfr Schmidt-Weissenfels, "Rahel und ihre zeit" (1857), "Briefwechsel zwischen Rahel und David Veit" (2 bd, 1861), "Briefwechsel zwischen V. und Rahel" (6 bd, 1874—75), mrs Vaughan-Jennings, "Rahel" (1876), "Aus Rahels herzensleben. Briefe und tagebuchblätter" (2 bd, 1877; utg. af Ludmilla Assing), O. Berdrow, "R. V." (1902), Emma Graf, "Rahel und die romantik" (1903), Albine Fiala, "R. und ihre freunde" (1907), Ellen Key, "R. V." (1907 i ty. uppl., 1908; i sv., 2:a uppl., 1918), och J. E. Spenle, "Rahel" (1910). (R—n B.) 
<b>Varnhem,</b> socken. Se Skarke. 
<b>Varnhems kloster,</b> beläget i Valle härad, Västergötland, vid västra sidan af Billingen, innehades af cisterciensmunkar och var ett af de äldsta kloster, som stiftats i Sverige samt ett af de mest ansedda i vårt land. Det grundlades 1148, men kom till stånd först omkr. tio år därefter. Den äldsta nu bevarade urkund, hvari klostret omtalas, är en skrifvelse, som konung Erik Eriksson 1248 utfärdade till inbyggarna i Amnehärads och Visnums socknar med tillkännagifvande, att han tilldelat munkarna i V. gods, fisken och skogar i nämnda socknar; rätt till fisket i Amn (Gullspångsälfven) hade de dock redan erhållit af hans fader. Konung Magnus Ladulås skänkte klostret året före sin död en betydlig skogstrakt invid Vättern, hvilken gåfva stadfästes af Magnus Eriksson (1347). Hertigarna Erik och Valdemar, testamenterade klostret 20 mark. Karl Knutsson afstod (1456) till klostret kronans andel i Årås gods i Amnehärads socken, och riddaren Åke Axelsson (Tott) återstoden, hvilken senare donation väl bestreds af rikets fogdar, men stadfästes af gifvarens måg, riksföreståndaren Sten Sture (1479). I Rom åtnjöt klostret anseende, hvilket 
page_number=370, index= - Varnhems kloster 
sannolikt underhölls därigenom, att det merendels var abboten i V., som till kurian öfverbragte de medel cisterciensorden insamlade i Sverige. Då påfven Klemens VI medgett (1347) konung Magnus att för en gång tillsätta någon ledig syssla vid rikets sex domkyrkor, gaf han abboten i V. befallning att i deras ämbeten inviga de utsedda personerna. Biskop Nils i Skara öfverlät till V. (1370) en stor del af biskopsrättigheterna af Skarke socken. Äfven Lundby socken var lagd till klostret. 
1526 medgaf Gustaf Vasa klostret rätt att behålla konungs saköre af dess egna landbor och frihet från all biskopsgästning, sedan klostret förbundit sig att årligen hålla några man i borgläger. Men redan 1527 ingicks ny öfverenskommelse, att abboten, under hvars lydno äfven Gudhems kloster blifvit lagdt, skulle mot erläggande af naturaprestationer bli borglägret kvitt. 1528 förlänades klostret och dess landbor till Harald Knutsson Soop, och följande år tillät konungen, att abboten skulle "för sig, sina bröder och gångande gäster" behålla klostrets inkomster, med vissa undantag och med förpliktelse att till kronan erlägga 100 mark örtug samt en half läst smör. 1537 erhöll Olof Eriksson det i förläning med villkor att hålla sex rustade ryttare. Slutligen (1544) förlänade konung Gustaf sin svåger Abraham Eriksson Leijonhufvud V:s klostergods, med förbindelse att han skulle underhålla de kvarvarande munkarna. Under striderna mellan konung Albrekt och drottning Margareta afbrändes såväl klostret som kyrkan, men de blefvo snart återställda. Samma förödelse anställde äfven danskarna 1566. Därefter lät Johan III sätta kyrkan i brukbart skick. Konungarna Inge d. ä., Knut Eriksson, Erik Knutsson och Erik Eriksson samt Birger jarl ha i klosterkyrkan fått sitt sista hvilorum, och där ligga äfven flera Skarabiskopar (bl. a. J. Svedberg) begrafna. Rasmus Ludvigsson författade inskrifterna på de af Johan III nedlagda konungagrafstenarna (se S. Leijonhufvud, "Kungsstenarna i V.", i "Fornvännen", 1910). Af betydelse var detta kloster jämväl som uppfostringsanstalt. Munkarna underhöllo nämligen en skola äfven för ynglingar, som icke bestämt sig för den prästerliga banan (se vidare "Hist. bibliotek", V). Vid afschaktningen af marken närmast kyrkan ha (1920) omfattande murrester af den gamla klosteranläggningen blifvit blottade. C. S—e.* 
Fig. 1. Varnhems kyrka från öster. Fig. 2. Varnhems kyrkas inre (före restaureringen 1920). Varnhems kyrka (fig. 1 o. 2), uppförd antagligen i början af 1200-talet, utgör ett högst märkligt prof på cisterciensarkitektur i Sverige (se Cisterciensorden). Den ansluter sig i planen till den typ, som efter mönster af koret i kyrkan i Clairvaux (se d. o.), invigdt 1174, upptogs företrädesvis i ordens franska kyrkor. Koret, med halfrund afslutning, har en omgång och utanför denna är en krans af 5 inåt omgången öppna kapell. Högkoret skiljes från omgången af en arkad med rundbågar, bildad af omväxlande kolonner och 8-kantiga pelare. Kyrkan, byggd af kalksten, är en 3-skeppig basilika, hvälfd efter det "bundna" systemet, så att hvarje hvalfkvadrat i midtskeppet motsvarar 2 i hvardera sidoskeppet. De fasta krysshvalfvens bågar liksom gördelbågarna mellan hvalfkvadraterna stödas af konsolartadt formade, ur midtskeppets väggar framträdande anfanger. Sidoskeppens hvalf ha gördelbågar, som stödas af konsolkolonetter på de yttre murarna. Såväl kyrkans plan som hvalfkonstruktionen vittna om, att byggets ledare varit väl förtrogna med den burgundiska och franska cisterciensarkitekturen i dess vid tiden för kyrkans tillkomst nyaste utvecklingsskede. Sträfpelare finnas på midtskeppets murars yttersida, de hvila på sidoskeppens gördelbågar under dessa skepps tak (som förebilder nämnes klosterkyrkan i Pontigny, från omkr. 1150—80). Kyrkan tycks ha varit den första i Sverige, "där ribbhvalfvets konstruktiva egenskaper medvetet utnyttjats och där den gotiska konstruktionsmetoden i dess första, mera outvecklade form kommit till användning. Äfven här 
page_number=371, index= - Varnhems kloster - Varning - Varnitsa (Varenitsa) - Warnkönig, Leopold August - Warnow - Warnsdorf - Warnstorf, Karl Friedrich 
har cistercienserna visat sig vara betydelsefulla föregångare inom byggnadskonsten i vårt land och det på denna konsts viktigaste område, konstruktionens" (S. Curman). — Kyrkan är enkelt hållen, den dekorativa utsirningen sparsam, behandlingen af materialet högst förtjänstfull. De smala, rundbågiga fönsterna äro de ursprungliga, likaså rosettfönstret i norra tvärskeppet och de båda portalerna — den norra uppvisar stilelement, hämtade från annat håll än från cistercienskonsten. Det södra af tvillingtornen, i väster, är ursprungligt, det norra tillkom på 1600-talet, då M. G. De la Gardie lät kyrkan undergå en omfattande reparation (1668—71). Då förstärktes midtskeppets sträfpelare med sträfbågar, som stödde sig på ditfogade starka sträfpelare invid sidoskeppens yttermurar. Äfven korpartiet fick då sina bastanta sträfpelare, och då tillkom också det dominerande, spånklädda midttornet med sin spira öfver skärningen af långhuset och tvärhuset. Kyrkans yttre fick först vid denna ombyggnad sin nuv. gestaltning. I vår tid (från 1911) har först kyrkans yttre blifvit repareradt med anslag ur De la Gardieska grafkassan. (Ätten De la Gardie har i kyrkan två ståtliga grafkor.) Med medel ur samma kassa och med statsanslag har 1920 en restaurering af kyrkans inre blifvit påbörjad efter S. Curmans förslag och under hans ledning. Om kyrkans öden och några dess märkligare grafvar se ofvan, sp. 703. 
Litt.: K. G. Brunius, "Antiqvarisk och arkitektonisk resa... år 1838" (1839), H. Dahlstein, "Konsthistoriska anteckningar om V:s kyrka" (akad. afh. 1874), H. Hildebrand, "V:s klosterkyrka" (med 5 etsningar af R. Haglund, 1884), S. Curman, "Bidrag till kännedom om cistercienserordens byggnadskonst" I (1912) och uppsats i "Svensk konsthistoria" (utg. af Romdahl och Roosval; 1913). G—g N. 
<b>Varning,</b> <i>jur.</i>, är en straffpåföljd, som består i en af offentlig myndighet skriftligen eller muntligen tilldelad tillrättavisning. Den plägar komma till användning i sådana fall, då på grund af förseelsens obetydlighet andra straffpåföljder framstå som onödigt stränga eller då deras genomförande skulle vara förenadt med en onödigt stor omgång från det allmännas sida. Särskildt ur sistnämnda synpunkt kan det förklaras, att densamma bringas till användning äfven i stället för ett lindrigt bötesstraff eller en villkorlig dom. Sitt egentliga användningsområde har den sedan gammalt inom disciplinärstraffrättens område. I Sverige förekommer den sålunda som bestraffningsmedel så väl i instruktionerna för ämbetsmyndigheterna som i Strafflagen för krigsmakten 23 okt. 1914 kap. 21 samt i lagen 8 mars 1889 om straff för ämbetsbrott af präst. Enligt sistnämnda författning ålägges den af domstol (domkapitel). Men i andra länder är dess användning icke alltid begränsad härtill. Enligt tyska strafflagen kan den af domstol användas i fråga om minderåriga förbrytare i särskildt lindriga fall, en bestämmelse, som ock af domstolarna i stor utsträckning utnyttjats; och i nyare strafflagsförslag har den under samma förutsättning upptagits som straffpåföljd äfven i fråga om delinkventer i gemen, ehuru den härskande uppfattningen i allmänhet åtminstone synes önska densammas användning inskränkt till minderåriga. Icke ens införandet af villkorlig dom har emellertid därvid ansetts göra densamma öfverflödig, enär villkorlig dom ofta enligt lagarna icke kan komma till användning i fråga om bötesstraff, samt densamma särskildt i de länder, som icke medge åtalsmyndigheterna någon pröfningsrätt i fråga om lämpligheten af brotts beifrande, ofta innefattar en onödigt stor apparat i förhållande till förseelsens lindriga beskaffenhet. En dylik användning af denna påföljd förekommer emellertid icke i svensk rätt. Endast för det fall, att en villkorligt dömd person, utan att under pröfvotiden ha gjort sig skyldig till brottslig gärning, eljest åsidosätter någon i den villkorliga domen grundad, honom åliggande förpliktelse, kan domstol enligt den nya lagen ang. villkorlig straffdom 28 juni 1918, i stället för att förklara det medgifna anståndet med straffets verkställande förverkadt, meddela varning. Dessutom kan i Sverige varning af administrativ myndighet meddelas den, som gjort sig skyldig till lösdrifveri enligt lagen 12 juni 1885. N. S—g. 
<b>Varnitsa</b> (Varenitsa), by i Besarabien, på Dnjestrs högra strand, omkr. 4 km. n. om staden Bender. Till följd af flodens öfversvämning flyttade konung Karl XII med sitt folk i juli 1711 från Bender till V. Där, emellan floden och byn, lät han åt sig uppföra en envåningsbyggnad af sten med ovanligt tjocka murar och bestående af 2 salar (bön- och matsal) samt 8 kammare; ofvanpå var en vind och öfverst en altan. "Det var extraordinärt". Samtida författare försäkra, att alla förundrade sig öfver, att konungen, som eljest var själfva enkelheten, lät på det härligaste möblera alla rummen, somliga på franska, andra på turkiska maneret med ståtliga tapeter och soffor af rik guldbrokad. Rundt omkring "kungshuset" uppfördes efter hand 5 a 6 byggnader för ämbetsmän (Feif, Grotthuss, Müllern m. fl.) och baracker för en bataljon å 500 man. Denna byggnadskomplex kallades vanligen "Lägret". Det var där och icke i Bender, som den ryktbara kalabaliken utkämpades 1 febr. 1713. 
<b>Warnkönig,</b> Leopold August, tysk-belgisk rättshistoriker, f. 1794 i Bruchsal (Baden), d. 1866 i Stuttgart, blef juris professor i Liege 1817, i Louvain 1827, i Gent 1831, i Freiburg 1836 och i Tübingen 1844 (till 1856). Bland hans arbeten framstå <i>Flandrische staats- und rechtsgeschichte bis 1305</i> (3 bd, 1835-39), <i>Rechtsphilosophie</i> (1839; 2:a uppl. 1854), <i>Französische staats- und rechtsgeschichte</i> (tills. med L. v. Stein; 3 bd, 1846—48) och det priskrönta arbetet <i>Histoire des Carolingiens</i> (tills. med P. A. Gerard; 2 bd, 1862). 
<b>Warnow</b> [-å], flod i Mecklenburg, upprinner 10 km. n. om Parchim och dränerar större delen af den mecklenburgska sjöplatån. Vid Rostock vidgar den sig till Breitling-sjön. Längd 128 km. Den är segelbar vid Bützow för smärre, vid Rostock för större fartyg. A. N—d. 
<b>Warnsdorf,</b> stad i nordligaste Böhmen, ej långt från gränsen mot Sachsen, i det industriella och tätt bebyggda Lausitzer-gebirge. 23,000 inv. (1907). Textilindustri, särskildt linneväfverier. A. N—d. 
<b>Warnstorf,</b> Karl Friedrich, tysk botanist, f. 2 dec. 1837 i Sommerfeld (Lausitz), elementarlärare i Arnswalde, sedan i Neu-Ruppin, pensionerad 
page_number=372, index= - Warnstorf, Karl Friedrich - Varnum - Varnödlor, Varanödlor - Varola (Valora) - Varolio, Costanzo - Varols brygga - Warora - Varos - Varotari, Alessandro - Varp (textil, sjöväsen) 
1899, är den förnämste kännaren af de kritiska hvit- (eller torf-)mossorna, Sphagnum. Hans viktigaste arbeten om dessa äro <i>Die europäischen torfmoose</i> (1881), <i>Sphagnologische rückblicke</i> (1884), <i>Charakteristik und übersicht der europäischen torfmoose nach dem heutigen standpunkt der sphagnologie</i> (1893), <i>Leber- and torfmoose</i> (1903, i Kryptogamenflora der Mark Brandenburg). C. Lmn. 
<b>Varnum.</b> 1. Socken i Värmlands län, Ölme härad. 21,244 har. 2,088 inv. (1919). Annex till Kristinehamns stad och därför äfven kalladt Kristinehamns landsförsamling, Karlstads stift, Visnums kontrakt. Grosshandlaren i Kristinehamn Axel Julius Juhlin (f. 9 juli 1847, d. 26 juni 1920) testamenterade till V. kommun omkr. 400,000 kr., hvaraf räntan skall användas till välgörande och allmännyttiga ändamål. — 2. Socken i Älfsborgs län, Ås härad. 1,916 har. 380 inv. (1919). Annex till Rångedala, Skara stift, Ås kontrakt. — 3. Benämning på Vara och Önums gemensamma kyrka, Skara stift. 
<b>Varnödlor,</b> Varanödlor (ty. <i>waraneidechse, warane;</i> ordet är trol. af egyptiskt ursprung), <i>Varanidae, zool.</i>, är en familj inom ordn. <i>Sauria</i> och kl. <i>Reptilia.</i> Hela kroppen är synnerligen långsträckt och hufvudet spetsigt. Fjällen å ryggsidan äro föga mindre än buksidans. Tungan är lång, utsträckbar och i spetsen klufven samt kan fullständigt indragas i en skida. Tänderna äro kägellika och fästa å käkarnas insida; gomtänder saknas. Ej blott hvad storleken beträffar — de kunna uppnå en längd af öfver 2 m. —, utan ock med afseende på flera viktiga punkter af sin inre byggnad närma sig dessa ödlor krokodilerna. De omkr. 30 arterna, som kunna sammanföras till ett släkte, <i>Varanus</i> (<i>Monitor, Hydrosaurus</i>), förekomma i södra Asien, Afrika och Oceanien. Somliga äro fullständiga landdjur, hvilka utvälja en håla till sitt gömställe och med denna som utgångspunkt företaga sina jakttåg i omnejden; andra förekomma endast i vattnets omedelbara närhet och taga sin tillflykt till detsamma, då de förföljas. Som de äro ganska snabba och starka, förmå de bemäktiga sig äfven större djur, såsom större råttor och fåglar, förutom ormar, mindre ödlor o. d. Nilödlan (<i>V. niloticus</i>), som utmärkes genom sin från sidorna sammantryckta svans och som förekommer i flera af Afrikas floder, finnes afbildad på de gamla egyptiska minnesmärkena, förmodligen emedan den ansetts förtära krokodilägg och krokodilungar. Betydligt större är <i>V. salvator</i> (se fig.); den uppnår en längd af öfver 2 m. och förekommer från Nepal och södra Kina till Kap York (Australien). För människan och större däggdjur fly de blixtsnabbt undan; men drifvas de i trångmål, sätta de sig till motvärn samt hoppa upp mot angriparens händer och ansikte. Såväl äggen som köttet af flera arter anses som synnerligen smakliga. Jfr Parietalorgan och fig. 1 däri. L—e. 
<b>Varola</b> (Valora), socken i Skaraborgs län, Kåkinds härad. 3,228 har. 743 inv. (1919). V. bildar med Värsås, Ljunghem och Edåsa ett pastorat i Skara stift, Kåkinds kontrakt. 
<b>Varolio</b> [-å'liå], Costanzo, italiensk anatom, f. 1543, d. 1575, professor i anatomi och kirurgi i Bologna, 1573 professor i Rom, är bekant genom sina undersökningar öfver hjärnan och dess nerver, och efter honom har den s. k. hjärnbryggan fått namnet <i>pons Varoli</i> l. <i>Varolii,</i> Varols brygga (se Hjärnan, sp. 829 och 835). V:s arbete om hjärnan utkom 1572 under titeln <i>De nervis opticus nonnullisque aliis praeter communem opinionem in humano capite observatis epistola.</i> R. T—dt. 
<b>Varols brygga,</b> <i>anat.</i> Se Varolio. 
<b>Warora</b> [ωårå͡urā'], stad i Brittiska Indien (Centralprovinserna), ligger vid en sidobana obetydligt s. ö. om den stora hufvudbanlinjen, som öfver Nagpur förenar Bombay med Calcutta. 10,600 inv. (1901). I närheten kolfyndigheter, som gett upphof till lervaruindustri. A. N—d. 
<b>Varos</b> [vāråʃ], ung., stad; vanligt i ungerska ortnamn. 
<b>Varotari</b> [varå-], Alessandro, italiensk målare. Se Padovanino. 
<b>Varp</b>. 1. (Ränning l. Kätting, eng. <i>warp,</i> ty. <i>kette,</i> fr. <i>chaîne</i>) <i>Text.</i>, det trådsystem, som i en väfnad löper i tygets längdriktning, i motsats till inslaget eller väften, som går i tvärleden från kant till kant. Varpen tillredes eller ordnas (se Varpning) före väfningen och upplindas kring en bom, hvarifrån den under lämplig spänning småningom aflindas under väfningens gång. Till vissa väfnåder användas två, stundom flera varpar. Jfr Väfning. — 2. <i>Sjöv.</i>, ett med tåg försedt, mindre ankare, varpankare (ty. <i>werpanker</i>), hvilket fälles på lämpligt ställe, då man medelst varpet vill framdraga eller förflytta ("varpa") ett fartyg. Det finnes två slags varp: dels fast varp, då man utsticker tåget ombord å fartyget, under det båten, som skall utföra varpankaret, ros till den utvisade platsen, dels lyckvarp, då allt tåget medtages i båten, hvarifrån detsamma, sedan ankaret blifvit fälldt, utstickes i mån af behof, under det båten återvänder till fartyget. Skulle tåget därvid ej räcka fram till fartyget och annan båt, medförande sådant, därifrån ej komma till mötes, fästes vid tågändan en "vakare" (flöte), hvarefter man ror ombord för att hämta mera tåg. Allt tågvirke (kablar, jaglinor, trossar), som används vid varpning, kallas med ett gemensamt namn varpgods, och de våg- och lodräta rullar, som insättas i portar o. d. för att 
page_number=373, index= - Varp (textil, sjöväsen) - Varp (Varphög, bergshandtering) - Varpa - Varpaisjärvi - Varpankare - Varpa skans - Varpgods - Varphög - Varpknut - Varpkrona - Varpkypert - Varpning, Ränning, Kättingsskärning 
skydda såväl port som tågvirke, benämnas varprullar. Numera begagnas uttrycket "varpa" lika ofta för att beteckna fartygs förflyttning, äfven då tågen fastsättas i lämpliga föremål i land, i bojar, i dykdalber o. d. Jfr Dref och Förhala. — 3. (Notvarp, i södra Sverige drätt, notdrätt, vaddrätt) <i>Fisk.</i>, dels notdragningen (varpningen), dels ett ställe, där not drages. I den förra betydelsen kan man sålunda säga, att man dragit flera varp efter hvarandra på samma ställe. Med varp i den senare bemärkelsen menas bestämda, ofta namngifna ställen, där not kan och brukar dragas. Notvarpen ha ofta blifvit upprensade, hvarvid stenar, stammar o. a. hinder för notens dragning blifvit aflägsnade. I en del fiskeristadgar är det föreskrifvet, att alla eller vissa slag af notvarp skola vara utprickade, d. v. s. på stället synligt utmärkta af statens fiskeritjänsteman. Detta gäller t. ex. strömmingsnotvarpen i Södermanlands och Östergötlands län. 1. G A. W. 2. R. N.* 3. O. N—t. 
<b>Varp</b> (Varphög), <i>bergsh.</i>, det vid malmbrytning genom det brutnas skrädning afskilda ofyndiga eller mindre värdefulla berget, hvilket måste uppläggas i särskilda högar ("varphögar"), där det icke används för igensättning i grufvan. Enligt äldre gruflagstiftning kunde varphögar inmutas, men denna rätt borttogs genom 1884 års grufstadga. Th. N—m.* 
<b>Varpa.</b> Se Varp och Varpning. 
<b>Varpaisjärvi,</b> socken i Kuopio län, Finland, Pielavesi domsaga, Idensalmi härad, afskildes 1909 från Nilsiä församling till själfständigt pastorat af 3:e kl., Idensalmi kontrakt, Kuopio stift. Areal 480 kvkm. 4,983 inv. (1918), finsktalande. O. B—n. 
<b>Varpankare.</b> Se Varp 2. 
<b>Varpa skans,</b> af danskarna kallad <i>Himmelsportarne,</i> i Småland, omkr. 10 km. n. ö. om Jönköping, på hemmanet Brunnstorps egor i Hakarps socken vid den s. k. Varpavägen, anlades senast 1567, och dit retirerade i början af nov. s. å. en svensk styrka under Peder Kristersson (Sjöblad), som 31 okt. slagits på den s. k. Getaryggen vid Jära gästgifvargård af Daniel Rantzau, som sedan, 5 nov., slog svenskarna äfven vid V. I okt. 1569 förstärktes befästningen vid Varpavägen, men lämnades sedan åt sitt öde. Ännu 1776 syntes dock lämningar af V. L. W:son M. 
<b>Varpgods,</b> <i>sjöv.</i> Se Varp 2. 
<b>Varphög.</b> Se Varp, <i>bergsh.</i> 
<b>Varpknut.</b> Se Knut, sp. 416. 
<b>Varpkrona.</b> Se Läss och Varpning. 
<b>Varpkypert.</b> Se Kypert. 
<b>Varpning,</b> Ränning, Kättingsskärning, <i>text.</i>, har till ändamål att ordna de för en varp (se d. o. 1) erforderliga trådarna till rätt antal, ordningsföljd och längd. Vid varpning för hand begagnar man vanligen en s. k. varpkrona, skärkrona, varpa (se fig. 1), hvars verkningssätt beskrifvits i art. Läss (sp. 234, 235). Vid varpning i större skala begagnar man maskiner af olika slag. Fig. 2 visar den i bomullsfabrikerna allmännast förekommande varpmaskinen. Ett i förhållande till tätheten afpassadt antal (200 a 400) bobiner eller korsrullar inlägges i en stor ställning (lats), hvarifrån trådarna ledas till varpningsmaskinen och lindas kring en bom af ung. samma längd som den blifvande väfbredden. Denna bom kringvrides genom friktion mot en underliggande trumma, så att pålindningshastigheten blir konstant trots bommens tilltagande garnfyllning. Många hundra meters varplängd lindas kring en och samma bom, men man brukar icke varpa med hela trådantalet på en gång, utan med blott en fjärdedel eller ännu mindre trådantal för att lättare kunna öfvervaka arbetet och för att ej behöfva alltför stora latsar. Varpmaskinen är försedd med sinnrika anordningar för att automatiskt stanna, när någon tråd brister, och för att långsamt draga varpen baklänges, tills den brustna trådändan blifvit åtkomlig för anknytning, hvarefter den åter sättes i gång. Trådarna från 4, 6 eller ännu flera sådana bommar skola sedan sammanföras till en för att bilda tillräckligt tät varp. Detta sker i en enklare bommaskin eller för ofärgade varpar oftare samtidigt med klistring och tillhörande torkning i en stor <i>dress-</i> eller <i>klistringsmaskin.</i> För flerfärgade eller randiga varpar måste 
page_number=374, index= - Varpning, Ränning, Kättingsskärning 
Fig. 3. Sektionalvarpa. Fig. 4. Konusvarpmaskin. man naturligtvis på hvarje af de exempelvis 6 glesa bommarna linda endast hvar 6:e tråd, så att det rätta randningsmönstret framkommer, när alla sex varparna bommas tillsammans. Då åtskilliga garnfärger kunna lösas i klistret och slå öfver på närliggande, ljusare trådar, måste man till flerfärgade varpar antingen använda tvåsidiga klistermaskiner och anbringa bommar med de ljusa trådarna vid maskinens ena ända och sådana med de mörkare vid den andra samt låta trådarna från båda ändar genomgå hvar sitt klistertråg och torkas före pålindningen å väfstolsbommen, som då ligger midt i maskinen — eller ock må man redan före bobineringen klistra och torka de särskilda garnsorterna i form af härfvor. En varpmaskin af annat slag är den s. k. sektionalvarpan (fig. 3), hvilken i olikhet med den föregående varpar full täthet, men ej full bredd. Den används hufvudsakligen för randiga varpar och är särskildt bekväm för breda randningsmönster och storrutiga tyger. Den varpar så att säga bandvis eller blockvis, hvarvid trådarna hårdt och tätt upplindas på en trissa mellan släta flänsskifvor. När trissan upptagit den önskade varplängden och dess hvarfantal (som anges af en klocka) upptecknats, borttages den och befrias försiktigt från flänsarna, så att garnfyllningen icke rubbas eller skadas vid kanterna. En ny trissa uppsättes och förses med samma hvarfantal, och därmed fortsättes, tills man erhållit så många <i>block,</i> som tygbredden kräfver. Samtliga garnblock uppträdas nu på en gemensam axel, sammanpressas starkt från ändarna medelst ett par flänsar och afbommas på väfstolsbommen. Till mycket breda randningar med stor täthet (såsom t. ex. i en del bolstervar) skulle kräfvas mycket stora bobinställningar. Dessa äro skrymmande och besvärliga att vid mönsterombyten förse med deras hundratals rullar eller bobiner af olika färger. Sektionalvarpan är så till vida särskildt ändamålsenlig för dylika breda, symmetriska randningar, att den möjliggör uppsättning af blott halfva randningsrapporten i st. f. hela, ty man kan låta hälften af blocken pålindas från öfversidan, hälften från undersidan och därefter vid afbomningen vända de senare blocken och insätta mellan de förra. Två block bilda då tillsammans en symmetrisk rapport, och alla blocken aflindas i samma riktning. Fig. 4 visar ännu en annan varpmaskin, hvilken har användning synnerligast i klädes- och kamgarnstygsfabriker, men äfven begagnas vid bomulls- och linnetillverkning. Denna maskin varpar bandvis till full täthet liksom sektionalvarpan, men skiljer sig från denna därigenom, att ett följande band varpas direkt intill ett föregående, så att alla samlas på den stora liggande skärkronan, från hvilken de sedan gemensamt afbommas till väfstolsbommen eller (om de behöfva limmas eller klistras) till den bom, som sedermera lägges framför lim-, tork- och bomningsmaskinen. Maskinen (fig. 4) kallas konusvarpmaskin på grund af skärkronans något koniska form vid ena ändan, bildad af små sneda klossar eller ramar. Första bandet fästes vid skärkronans cylindriska del omedelbart intill konklossarna, men allteftersom pålindningen fortgår, glider trådföringsritten långsamt åt sidan, så att bandets följande hvarf småningom komma högre och högre upp på konklossarna. På detta sätt behöfver man ej befara något nedrasande af garnfyllningen vid bandets andra kant. För olika garntjocklekar och tätheter måste sidoförflyttningen och lutningen på 
page_number=375, index= - Varpning, Ränning, Kättingsskärning - Varprullar - Varptrassel - Varptrikå - Varragalen - Warrau - Warrant - Warrego - Warren - Warren, Mercy - Warren, Joseph - Warren, John Collins - Warren, Samuel 
kondelarna afpassas noga i förhållande till hvarandra, så att kanttrådarna ej bli mer eller mindre spända än de andra. När första bandet varpats tillräckligt långt, tages läss, och trådarna afklippas samt fästas med en halfknut. Härefter flyttas hela skärkronan så mycket åt sidan, att nästa band kan börjas exakt intill det förra på skärkronans cylindriska del och pålindas nu med samma långsamma sidoförskjutning, läggande sig småningom upp mot den förra koniska garnfyllningen. Hvarje band måste naturligtvis varpas med samma antal hvarf, som afläsas på en klocka, hvilken efter första bandets hvarfantal inställes till automatisk stoppning för de öfriga. Vid all maskinvarpning verkställes trådarnas lässläggning med hjälp af en gles ritt, hvars stafvar parvis äro hoplödda på två ställen. De udda trådarna gå fram mellan två stafvar, som ej äro sammanlödda, de jämna gå mellan stafparens båda lödställen. När lässet skall tagas, upplyfter man med en käpp samtliga trådar bakom lässritten, hvarvid de jämna trådarna stanna vid de öfre lödställena, medan de udda glida högre upp, och man kan framför ritten inlägga det ena lässbandet. Härefter trycker man ned samtliga trådar bakom lässritten. De udda gå nu ned djupare än de jämna, och man kan framför ritten inlägga det andra lässbandet. (Jfr Läss, sp. 234.) G. A. W. 
<b>Varprullar,</b> <i>sjöv.</i> Se Varp 2. 
<b>Varptrassel.</b> Se Trassel. 
<b>Varptrikå,</b> <i>text.</i> Se Stickning, sp. 1332. 
<b>Varragalen,</b> <i>zool.</i> Se Dingon. 
<b>Warrau,</b> stam. Se Guarauno. 
<b>Warrant</b> [ωå'rənt], eng., intyg, garanti; <i>hand.</i>, lagerkvitto, ett mer eller mindre specificeradt kvitto öfver varor, som deponeras i offentliga magasin o. d., hvilket kvitto berättigar till varans utfående och därvid måste återlämnas. Dessa lagerkvitton kunna öfverlåtas genom endossering som konossement. Redan i början af 1600-talet begagnades warrants i Holland (<i>outvangcedulen</i>); men i något större utsträckning kommo de i bruk först under 1800-talet, i synnerhet i England. I därvarande offentliga "docks and warehouses" begagnas numera vanligen dubbla lagerkvitton: egentliga warrants och <i>weightnotes.</i> De senare utgöra bevis öfver eganderätten till den deponerade varan, under det att de egentliga warrants äro afsedda att användas som kreditpapper, enär de ge panträtt i varan, hvilken icke utan deras återställande utlämnas. Den, som t. ex. genom köp blir egare, måste således för att komma i besittning af den deponerade varan först infria warranten, om denna förpantats. Enkla eller dubbla warrants begagnas numera mer eller mindre allmänt och hufvudsakligen som medel att underlätta varubelåning, äfven i åtskilliga andra länder: Frankrike, Belgien, Tyskland (där kallade <i>lagerscheine</i>), Österrike, Förenta staterna m. fl., och deras bruk har i allmänhet reglerats genom detaljerade bestämmelser i handelslagarna. Jfr O. Chr. Fischer, "Die wirtschaftliche entwickelung des warrantverkehrs in Europa und Amerika" (1908). J. L—r. (Å. W:son M.) 
<b>Warrego</b> [ωå'rigå͡u]. 1. Flod i Australien, upprinner i de inre delarna af Queensland och flyter i hufvudsakligen sydlig riktning in i Nya Syd-Wales, där den nedanför Bourke faller ut i Darling river. Efter längden är W. en af de betydligaste af Darlings tillflöden, men som alla det inre Australiens floder har den en högst variabel vattentillförsel. — 2. Distrikt i Queensland, beläget vid mellersta loppet af floden W., glest bebyggdt, men stadt i utveckling; fårskötsel är hufvudnäringen. Vid Charleville invid floden W. står det i förbindelse med Brisbane. En annan järnväg, möjligen en del af en planerad "inlandsbana", har senare byggts mellan Charleville och Cunnamulla utmed floden W. 1—2. A. N—d. 
<b>Warren</b> [ωå'rin], stad i nordvästligaste delen af nordamerikanska staten Pennsylvania, belägen vid öfre loppet af Alleghany river. 10,600 inv. (1906), till väsentlig del skandinaver. Omgifningen är rik på petroleum och naturlig gas. A. N—d. 
<b>Warren</b> [ωå'rin], Mercy, nordamerikansk författarinna, f. 1728, d. 1814, var syster till statsmannen J. Otis och blef 1754 gift med general J. Warren. Hon utgaf på 1770-talet de politiska satirerna <i>The adulator</i> och <i>The group</i> samt senare två sorgespel, alla utmärkande sig för patriotisk lyftning. Hennes poetiska arbeten utgåfvos samlade 1790 och ha nu mest historiskt intresse; hennes <i>History of the revolution war</i> utkom i 3 bd 1805. (F. V.) 
<b>Warren</b> [ωå'rin], Joseph, nordamerikansk politiker, f. 11 juni 1741 i Roxbury, Massachusetts, d. 17 juni 1775, blef 1764 praktiserande läkare i Boston, tog i samverkan med Samuel Adams och John Adams liflig del i den politiska agitationen mot engelska regeringen efter stämpelakten och var från 1772 jämte Samuel Adams ledare för Bostons första korrespondenskommitte med koloniernas lösgörande från brittiska riket som mål. W. formulerade sept. 1774 de s. k. Suffolk-besluten, som förordade i nödfall äfven väpnadt motstånd mot regeringen. Han var led. af de första tre provinskongresserna (1774—75) och den tredjes president, blef 14 juni 1775 utsedd till generalmajor vid Massachusetts' arme och stupade tre dagar därefter som frivillig i träffningen vid Bunkershill. W. var berömd som politisk vältalare och närmast efter S. och J. Adams den inflytelserikaste whigledaren i Massachusetts. Jfr R. Frothingham, "Life and times of Joseph W." (1865). V. S—g. 
<b>Warren</b> [ωå'rin], John Collins, nordamerikansk kirurg, f. 1778, d. 1856, studerade i Boston samt i England och Paris, blef 1815 professor i anatomi och kirurgi i Boston och räknades bland Nord-Amerikas förnämsta kirurger. Efter upptäckten af bedöfningen med eter (1846) var W. den förste, som under eternarkos utförde en kirurgisk operation. Bland W:s många skrifter intar <i>Surgical observations on tumours</i> (1837) främsta rummet. 1837 besökte han åter Europa, drog sig småningom tillbaka från praktiken samt egnade sig åt naturalhistoria och jämförande anatomi. Se biogr. af E. Warren (2 bd, 1860). R. T—dt. 
<b>Warren</b> [ωå'rin], Samuel, engelsk romanförfattare och rättslärd, f. 1807 i Wales, d. 1877 i London, studerade först medicin, därefter juridik och uppträdde från 1831 med framgång som praktiserande advokat. Han utnämndes 1851 till queen's counsel (kronoadvokat), blef 1853 juris hedersdoktor i Oxford samt förordnades 1854 till 
page_number=376, index= - Warren, Samuel - Warren, Leo - Warren, Gouverneur Kemble - Warren Hastings - Varrentrapp, Konrad - Warri - Warrington - Warrington - Warriston, Archibald Johnston 
recorder (ordförande i brottmålsdomstolen) i Hull och 1859 till en af de två masters in lunacy (domare i mål rörande vansinne). 1856-59 representerade W. valkretsen Medhurst i underhuset. W. utgaf åtskilliga beaktansvärda juridiska arbeten, men vardt mera känd genom sina (urspr. i "Blackwood's magazine" införda) noveller. Hans <i>Passages from the diary of a late physician</i> (1832-38; "En läkares memoirer", 1834), korta och hemska verklighetsbilder, väckte stort uppseende och än mera hans roman <i>Ten thousand a year</i> (1841; "Tio tusen pund om året", 1861), som trots den banala öfverdriften i patos och lustighet präglade sig kraftigt in i allmänhetens minne. Hans följande berättelser slogo vida mindre an. En folkupplaga af hans vittra arbeten utgafs i 18 bd 1853-55. 
<b>Warren,</b> Leo, pseudonym. Se Meding, J. F. M. O. 
<b>Warren</b> [ωå'rin], Gouverneur Kemble, amerikansk militär, f. 1830, d. 1882, blef 1854 officer vid topografiska ingenjörkåren, vid inbördeskrigets utbrott (1861) överstelöjtnant vid ett volontärinfanteriregemente samt s. å. öfverste och 1862 brigadchef. Som sådan utmärkte han sig under sistnämnda års fälttåg, särskildt i det blodiga slaget vid Antietam. 1863 blef han ingenjörbefälhafvare vid Potomac-armen, utmärkte sig vid Gettysburg, blef generalmajor (vid volontärarmen) på grund af sitt förhållande vid Chancellorsville och förde en tid befälet öfver 2:a armekåren. 1864 fick han befälet öfver 5:e kåren, hvilket han på ett framstående sätt förde under detta års fälttåg. Äfven 1865 förde han framgångsrikt nämnda kår, men blef icke desto mindre efter (det segerrika) slaget vid Five forks af armechefen, general Sheridan, entledigad från befälet på grund af uraktlåtenhet att rätt fullgöra dennes före slaget gifna order. Kort efteråt begärde och erhöll han, som (enligt mångas åsikt med rätt) ansåg sig orättvist behandlad, afsked ur aktiv tjänst, men var fortfarande verksam som ingenjörmajor och öfverstelöjtnant i hemorten. W. ansågs som en af Nordstaternas bästa generaler, men hans själfständiga sinnelag bragte honom vid flera tillfällen i konflikt med öfverordnade, såsom generalerna Grant, Meat och Sheridan. H. J-dt. 
<b>Warren Hastings</b> [ωå'rin hei'stiȵṡ]. Se Hastings 2. 
<b>Varrentrapp</b> [fa'rr-], Konrad, tysk historiker, f. 1844 i Braunschweig, d. 1911 i Marburg, blef docent vid Jena universitet 1868, e. o. professor vid Bonns universitet 1873, ord. professor 1874 i Marburg, 1890 i Strassburg och 1901 åter i Marburg. Af hans skrifter äro de förnämsta: <i>Erzbischof Christian I. von Mainz</i> (1867), <i>Beiträge zur geschichte der kurfürstlichen universität Bonn</i> (1868), <i>Hermann v. Wied und sein reformationsversuch in Köln</i> (1878), <i>Johannes Schulze und das höhere preussische unterrichtswesen in seiner zeit</i> (1890), <i>Der Grosse kurfürst und die universitäten</i> (1894) och <i>Landgraf Philipp von Hessen und die universität Marburg</i> (1904). 
<b>Warri</b> [wå'ri], en af de främsta hamnplatserna i brittiska kolonien Nigeria, Väst-Afrika, belägen i västligaste delen af Nigers rikt förgrenade nät af mynningsarmar. Liflig förbindelse sjöledes med koloniens hufvudstad Lagos och export af palmkärnor, palmolja m. m. A. N-d. 
<b>Warrington</b> [ωå'riȵtən], stad i engelska grefsk. Lancashire, belägen vid Mersey halfvägs mellan Liverpool och Manchester. 72,166 inv. (1911). W. är en gammal stad, delvis med krokiga gator och ännu en del byggnader från 1600-talet i behåll. Museum och värdefullt bibliotek med konstgalleri. Stadens förträffliga kommunikationsmedel och dess läge mellan de stora fabriks- och handelsstäderna Liverpool och Manchester utgöra jämte dess egen omfattande industri de förnämsta källorna för dess välstånd. W. var en bland de äldsta fabriksstäderna i Lancashire, med tillverkning af grofva linneväfnader, segelduk och buldan. Nu är W. speciellt bekant för sin storartade läderindustri, men det eger dessutom betydande tillverkning af järnvaror, glas, tvål och textilvaror af skilda slag. A. N-d. 
<b>Warrington</b> [ωå'riȵtən], earl af. Se Booth 2, sp. 1137-38. 
<b>Warriston</b> [ωå'ristən], Archibald Johnston, lord W., skotsk politiker, f. 1611 i Edinburgh, afrättad där 22 juli 1663, gjorde sig 1637 och 1638 känd som juridiskt biträde åt covenantrörelsens ledare och formulerade jämte A. Henderson 1638 års "national covenant". Han deltog i förhandlingarna med Karl I i Berwick 1639 och blef 1641, då Karl en kort tid sökte vinna skottarna genom eftergifter, utsedd till "lord of session" med titeln lord W. Vid skottarnas fördrag med engelska parlamentet 1643 var han en af deras främsta underhandlare och blef därpå medlem af "committee of both kingdoms". Energiskt motsatte han sig 1648 skottarnas närmande till konungen, men efter Karls afrättning bröt W. med Cromwell och deltog 5 febr. 1649 i Karl II:s utropande till konung. Hans glödande nit för presbyterianismen förmådde honom dock att snart lämna det kungliga partiet, och Cromwell återinsatte honom 1657 i hans ämbete (som "lord clerk register"). Han blef jan. 1658 led. af Cromwells öfverhus och satt i öfre kammaren i Richard Cromwells parlament, var efter dennes abdikation medlem af statsrådet och flydde vid restaurationen öfver Holland till Tyskland. Dömd till döden i sin frånvaro (maj 1661), blef han vid ett besök i Frankrike gripen och utlämnad samt afrättades genom hängning. Han var djupt religiös, grundligt rättslärd, nästan fanatisk 
page_number=377, index= - Warriston, Archibald Johnston - Varrisåvattnen - Varro, släkt - Varro, 1. Cajus Terentius - Varro, 2. Marcus Terentius, Reatinus 
i sin presbyterianska ifver och andligen nog den mest betydande af sin samtids presbyterianska ledare i Skottland. Jfr W. Morison, "Johnston of W." (1901). V. S—g. 
<b>Varrisåvattnen,</b> kronopark i Jokkmokks och Vargiså revir af Nedre Norrbottens distrikt, Norrbottens län, har bildats vid afvittringen af gammal kronomark enligt k. br. 24 okt. 1871 och 30 okt. 1874. Areal 133,851 har (1915). S—r. 
<b>Varro,</b> romerskt familjenamn tillhörande släkten Terentius. Särskildt kända äro: 1. Cajus Terentius V., konsul 216 f. Kr. med Lucius Aemilius Paullus; V., som enligt uppgift skulle ha stått i sin faders slaktarbod, tillhörde oppositionspartiet mot senaten och hade särskildt medverkat därtill, att M. Minucius 217 erhöll lika myndighet med diktatorn Q. Fabius, hvars försiktiga krigföring misshagade mängden. Själf blifven konsul, visade V. sig ej vuxen sin uppgift. Det var han, som föranledde den för romarna olyckliga striden vid Cannae (se d. o.) 216. V. räddade sig ur denna och blef vid sin återkomst hälsad af senaten med tacksägelse, därför att han ej "misströstat om staten". V. förde också befäl i kriget under de två närmast följande åren och sändes år 203 i en beskickning till Macedonien och 200 till Afrika. — 2. Marcus Terentius V., med tillnamnet Reatinus, f. 116 f. Kr. i staden Reate i sabinlandet, d. 27 f. Kr., tillhörde en gammal sabinsk släkt, hvars medlemmar redan längesedan hade vunnit tillträde till senaten i Rom. V. deltog i statslifvet, beklädde flera ämbeten, var underfältherre åt Pompejus i sjöröfvarkriget och erhöll som sådan <i>corona navalis.</i> Han var med äfven i kriget mot Mithradates och stred — såsom vän af författningspartiet — på Pompejus' sida mot Caesar i Spanien 49, men måste ge sig fången. Caesar skänkte honom tillgift och gaf honom i uppdrag att anordna statsbibliotek i Rom. Längre fram, år 43, råkade V. i fara genom aktförklaring från M. Antonius, hvilken, ej nöjd med att beröfva honom egendom, särskildt litterär sådan, satte hans namn på proskriptionslistan. Räddad genom en vän, fick han nu fullfölja sitt lifs ideal och egna sig åt vetenskapliga sysselsättningar. I sin ungdom undervisad i filologi af L. Aelius Stilo och i filosofi af Antiochos från Askalon, stod V. i närmaste beröring med tidens litterära storheter. Särskildt kunna här nämnas M. Tullius Cicero och T. Pomponius Atticus. Han gällde med full rätt som Roms lärdaste man och mest produktive skriftställare på sin tid. Kyrkofadern Augustinus, som hämtat och därigenom ock bevarat åtskilligt ur V:s skrifter, säger om denne, att V. läst så mycket, att man måste förundra sig öfver, att han haft tid att skrifva något, och skrifvit mer, än man kan tro någon ha läst. En förteckning öfver V:s skrifter, hvilken Hieronymus meddelat, ehuru i ofullständigt skick, har återfunnits i företalet till Rufinus' Öfversättning af Origenes' Homilier (handskrifter i Arras och Paris). Med ledning af denna förteckning har F. Ritschl beräknat V:s skrifter till 74 arbeten i 620 böcker. V:s skriftställeri var lika mångsidigt och vidtomfattande som hans kunskaper. På en gång skald och prosaist, visar han sig högst olikartad i stil och komposition, än varm och liffull, än torr och kall, än bred och ordrik, än sammanträngd och kortfattad. Men genom hela hans skriftställarskap går som en röd tråd det fosterländsk-fornromerska syftet. V. ville nämligen häfda den fornromerska anden med förfädernas enkla, kärnfriska lefnadsordning, "då talet luktade lök, men sinnelaget var godt", och låta den gamla tiden framträda i all sin styrka emot den nya med dess förslappande och fördärfliga väsen. Man ser öfverallt, huru den mångkunnige och mångförfarne mannen vill använda, hvad han förvärfvat af andliga skatter, att inför vida kretsar framställa bilden af Roms verkliga storhetsperiod, låta folket likasom i en spegel skåda sina anor. Bland V:s skrifter må här följande framhållas. <i>Saturae Menippeae</i> (150 böcker) var en samling på vers och prosa i den brokigaste omväxling (äfven af versmått) författade satirer, som utgöra efterbildningar efter Menippos (se d. o.), ämnade att under skämt förkunna sanning och sedelära. De äro, på några obetydliga fragment och titlar när, förlorade. Af dessa sistnämnda (många af dem äro grekiska) framgår, att förf. dels behandlat ordspråk och satirer, dels användt mytologiska uppslag, dels efter cyniska filosofers vana infört hundsläktet såsom handlande och talande. Särskildt kunna här omnämnas "Sexagessis", sextioåringen, som vaknar efter 50 års sömn, "Åsnan vid lyran" (mot estetiskt tokeri), "Meleagri" (mot öfverdrifven jaktlust) och "Eumeniderna" (framställande mänsklig dårskap i olika former). Vissa poetiska ställen äro särdeles anslående, såsom vinets lof ("en plantskola för glädjen, ett kitt för samkvämen"), om bekymren och sångens makt samt framför allt skildringen af en stormby på hafvet. Det filosofiska åskådningssättet är halft antifilosofiskt, men man ser dock, att författaren fäster ett visst värde vid hvad han kallar filosofi — ett slags lifsuppfattning, riktande sig på sunda och praktiska mål, i motsats till de sofistisk-dialektiska skolor eller af arter af sådana, som tvistade med och förkättrade hvarandra. Bland annat vill han inskärpa äktenskapets stora betydelse, hvarvid han sinnrikt yttrar, att den, som rättar sin hustrus fel, förbättrar henne, den, som fördrar dem, sig själf. <i>Logistorici</i> (76 böcker) var afhandlingar af filosofisk-historiskt innehåll. I dessa låter V. någon — vanligen en historiskt känd — personlighet populärt behandla ett ämne af allmänt intresse och praktisk betydelse. Så "Catus om barnauppfostran", "Messala om hälsan" m. m. Antagligen skedde behandlingen i form af dialog. Efterlikningar af denna framställningsart finna vi i Ciceros "Cato d. ä. om ålderdomen" och "Laelius om vänskapen". <i>Imagines</i> (bilder) utgjorde biografier eller ett porträttgalleri af frejdade män med åtföljande epigram eller karakteristiker i olika versmått. I detta arbete böra särskildt märkas systematiseringen efter sjutalet och sträfvandet att visa romarnas likställighet med utlandet (Grekland). <i>Antiquitates rerum humanarum et divinarum</i> (romersk fornkunskap i 41 böcker) är V:s mest betydande verk, i hvilket han i 25 böcker behandlade "de mänskliga förhållandena" och i 16 "de himmelska" under rubrikerna "Personer", "Ställen", "Tider", "Sakinnehåll" 
page_number=378, index= - Varro, 2. Marcus Terentius, Reatinus - Varro, 3. Publius Terentius, Atacinus - Varronianska tidräkningen - Warschau 
samt, för den senare afdelningen, "Gudomligheter". Detta arbete, som, efter allt hvad vi kunna finna, utmärkte sig genom grundlig källforskning och rik sakkännedom, likasom genom en jämförelsevis noggrann, om också ej fullt metodisk kritik, blef en verklig skatt för senare tider. I samband därmed stod en skrift om romerska folkets härkomst. I denna skrift gjordes gällande den efter V. uppkallade tidräkningen, som antog Rom vara grundlagdt i 6:e olympiadens 3:e år eller 21 april 753 f. Kr. <i>Disciplinae</i> (9 böcker) bildar en encyklopedi, omfattande utom de sju sedan så kallade <i>artes liberales</i> (grammatik, dialektik, retorik, geometri, aritmetik, astronomi och musik) äfven medicin och arkitektur. <i>Epistolicae quaestiones</i> (antagl. 8 böcker) bestod af undersökningar i brefform öfver ämnen inom statsrätt, grammatik och fornforskning. <i>De ora maritima</i> var ett geografiskt arbete, som, utgående från kustbeskrifning, troligen äfven berörde sjöfart och hafsförhållanden. Om <i>De iure civili</i> (15 böcker) är mycket litet kändt. <i>De lingua latina</i> (om det latinska språket) innehöll 25 böcker, af hvilka 5—10 äro i behåll, ehuru i stympadt och skadadt skick. Författaren behandlar i detta verk, efter en inledning, etymologien, flexionen och syntaxen. De nu befintliga böckerna omfatta dels etymologiens speciella (5—7), dels flexionslärans allmänna (8—10) del. I den senare undersöker författaren förhållandet mellan analogi och anomali, hvilka båda han sträfvar att, så att säga, förlika med hvarandra. Arbetet, som från 5:e boken var tillegnadt Cicero, synes ha utkommit före dennes död, år 43; begynnelsen före 45, då Cicero tillegnade V. sin skrift "Academica" till gengäld för V:s vid den tiden tillkännagifna dedikationsafsikt. Det är, såsom den äldsta grammatikaliska skrift från romartiden, af stort värde, om ock den jämförelsevis obetydliga del, som bevarats, företer många ojämnheter och dunkelheter samt, särskildt hvad etymologierna vidkommer, bär spår af stor godtycklighet, den hårda stilen icke att förglömma. Skriften <i>Res rusticae</i> eller landthushållningen, i 3 böcker, är fullständigt bevarad. Den författades af V. vid 80 års ålder i dialogform. 1:a boken handlar om åkerbruket, 2:a om boskapsskötseln, 3:e om fjäderfä, bin, fisk m. m., en gren, som före V:s tid ej var särskildt behandlad i landtbrukslitteraturen. V:s bok ger god inblick i romerska landtbruket, hvilket författaren kände icke blott genom studier, utan ock genom egen erfarenhet, så att sakkunskapen gör sig starkt gällande. Framställningen är i vissa fall tilltalande, men blir delvis tröttande genom den öfverdrifna schematismen, ett fel, hvartill V. ofta gör sig skyldig. Utom de här uppräknade verken författade V. en mängd smärre skrifter, som sluta sig till och komplettera dessa, särskilt kultur- och litteraturhistoriska uppsatser och undersökningar, såsom om Plautus' lustspel (se Plautus) m. fl. Hans namn är ännu knutet till en samling <i>Sententiae,</i> hvilka dock synas vara excerpt från en senare tid. Att V. inför den antikiserande smaken under Hadrianus och Antoninerna skulle stå sig väl, är gifvet, men den riktningen var, såsom bekant, öfvergående. — 3. Publius Terentius V., med tillnamnet Atacinus, f. 82 f. Kr. i nejden af floden Atax (Aude) i Gallia narbonensis, d. troligen 37 i Rom, var en skald, som stod på öfvergången från den äldre, ennianska, riktningen och den nya skolan (Catullus, Cinna, Calvus). Som yngre skref han satirer och ett hexametriskt epos om Caesars fejder med sekvanerna, <i>Bellum sequanicum,</i> idkade därefter studier i den grekiska, särskildt alexandrinska, litteraturen och författade <i>Argonautae,</i> en bearbetning af Apollonios Rhodios' dikt om argonauternas tåg. Äfven uppträdde han som författare af elegier samt af en geografisk lärodikt, <i>Chorographia,</i> efter Aratos eller Alexander från Efesos, och en väderlekskalender, <i>Ephemeris.</i> 1—3. R. Tdh.* 
<b>Varronianska tidräkningen.</b> Se Varro, sp. 719. 
<b>Warschau</b> (po. <i>Warszawa</i>). 1. Hufvudstad i republiken Polen, belägen på vänstra stranden af Weichsel på en 36—40 m. hög terrass, som mot v. öfvergår i en bred, kullig slätt och mot ö. stupar brant ned mot floden, lämnande en bred strandremsa vid sin fot. Med W. är förbunden förstaden Praga (se d. o.) på högra stranden af floden. W. har ett godt kommersiellt läge vid korsningen af viktiga trafiklinjer, dels en nord—sydlig, markerad af Weichsel, dels väst—östliga, hufvudsakligen utpekade af Weichsels biflod Narew samt Oders bifloder Netze och Warthe. Det höga läget på den nämnda terrassranden gaf också staden strategisk betydelse; som fästning har W. äfven under Världskriget spelat en viktig roll. I förhållande till folkmängden (1914: 789,300 pers.; f. n. sannolikt öfver 1 mill., hvaraf inemot 40 proc. judar) har W. ovanligt ringa omfång, är omkr. 8 km. på längden, 4 km. på bredden, hela omkretsen, inberäknadt Praga, utgör något mer än 21 km. Trångboddheten blir därför stor, och husen ha benägenhet för att skjuta i höjden. Sämst äro bostadsförhållandena i den nordvästra stadsdelen, där judarna ha sitt kvarter. De förnäma stadsdelarna och handelskvarteren ligga i s., industrianläggningarna förnämligast i v. I maj 1902 lades grunden till den (efter ritningar af I. E. Clason och Rogoyski) af a.-b. Cedergren byggda svenska telefonstationen. Arkitektoniskt mest betydande äro dels den stadsdel, som ligger n. om slottet omkring gamla torget (<i>Stare miasto</i>) med dess sirenfontän (Warschaus vapen är en svärdbeväpnad vattennymf), dels den ståtliga hufvudgatan Krakowslice przedmiscie (Krakauska förstaden) med dess fortsättning Nowy swiat (Nya världen), där W:s eleganta lif är koncentreradt och där de största hotellen ligga. Både kyrkor och palats äro hufvudsakligen uppförda i barock. Stadens medelpunkt bildar kungl. slottet (<i>Zamek Krolewsky</i>; fig. 1), byggdt af hertigarna af Masovien, tillbyggdt af Sigismund III (hvars staty står framför detsamma på Sigismundstorget) och Vladislav IV samt, sedan det förstörts under kriget mot svenskarna, återuppfördt af August III. Under Världskriget har slottet i trots af sitt exponerade läge lidit endast helt obetydligt till det yttre; däremot har den från Stanislaus Poniatowski härstammande inredningen blifvit sköflad af ryssarna. Det vackraste bland W:s palats är dock slottet Lazienki (fìg. 2), uppfördt 1767—88 af Stanislaus Poniatowski. Slottet ligger på en ö midt i en konstgjord, långsträckt sjö och är "en af de finaste 
page_number=379, index= - Warschau 
<b>Till art. Warschau.</b> 
Fig. 1. K. slottet i Warschau och SigismundIII:s (Vasa) monument. 
Fig. 2. Slottet Łazienki. 
Fig. 3. Stora teatern. 
Fig. 4. Rådhus. 
Fig. 5. Alexander Nevskijkatedralen. 
Fig. 6. Johanneskatedralen. 
Fig. 7. Warschau år 1656 (då det intogsaf Karl X Gustaf). Efter originalteckning afErik Dahlbergh. 
page_number=380, index= - Warschau 
exponenterna för den senare rokokon". Ett af W:s märkligaste byggnadsmonument är den stora, af ryssarna midt på <i>Plac Sasski</i> (Sachsiska torget) i stadens centrum uppförda Alexander Nevskijkatedralen (fig. 5; under tyska ockupationen omdöpt till S:t Heinrichskirche), en väldig centralkyrka med fem förgyllda kupoler och ett högt, fristående klocktorn. Det inre, som af fyra väldiga kolonner delas i tre skepp, är smyckadt af mosaiker i bysantinsk stil. Den lösa inredningen medtogs af ryssarna, då de utrymde W. aug. 1915. I W. finnes ett 80-tal kyrkor, de allra flesta romersk-katolska (däribland Johanneskatedralen i gotisk stil från 1250; fig. 6), 2 protestantiska och 9 synagogor. Till stadens försköning bidraga vackra offentliga parker, särskildt <i>Ogrod Sasski</i> (Sachsiska trädgården), 7 har stor, anlagd af August II, med dammar och arkitektoniska anläggningar och flera monument, bl. a. Coppernicus' (af Thorvaldsen modell.) staty, aftäckt 1830, det stora minnesmärket öfver Mickiewicz (i Krakauska förstaden) samt ryttarstatyn öfver Johan Sobieski i Agricola-allen midt emot Łazienkislottet. Det af ryssarna framför den ryska regeringsbyggnaden vid Krakowskia resta monumentet öfver "Polens bödel" furst Paskievitj, betvingaren af upproret 1830, nedbröts i april 1917. - Universitet, stiftadt 1816, uppfördt 1832, återställdt 1864, har 4 fakulteter. Bland universitetsinstitutioner märkas bibliotek, astronomiskt observatorium och vacker botanisk trädgård. Den stora teatern för polskt drama är en vacker byggnad (fig. 3), som i verkligheten inrymmer två teatrar under samma tak. Midt emot denna ligger vid teatertorget W:s rådhus (fig. 4, nybyggdt 1870 efter en eldsvåda). - Som industriort har väl W. gått framåt, men det intar dock ej i detta hänseende en så framstående ställning, som man kunnat vänta. Bland textilindustri märkes som specialitet mattfabrikation samt ett mohairgarnspinneri, som under fredstiden förarbetade mohair från Mindre Asien. Viktigare är metallindustrien med tillverkning af maskiner samt diverse metallvaror, äfven i brons, guld och silfver. Slutligen är att nämna tillverkning af läder, kemikalier, vagnar m. m. Af större betydelse är W. som handelsplats. Till W. kommo före Världskriget endast vattenvägen varor från s. (utför Weichsel) till ett värde af 5 mill. rubel om året, från n. (uppför Weichsel) till ett värde af 7 mill. rubel, medan i motsatt riktning från W. utsändes för omkr. 3 mill. rubel åt båda hållen. Oerhörda mängder varor staplades här under fredstid för att föras åt ö. och v. Te, kaffe, trä, pälsvaror, sidenvaror, mattor voro de främsta handelsartiklarna, som kommo från Ryssland och såldes i Polen eller fraktades mot v. Den motsatta vägen togo artiklar som gödsel, vin, garfämnen och kolonialvaror af allehanda art. Då emellertid Polen ända till 1851 var skildt från Ryssland genom en tullgräns, kunde handeln först efter slopandet af denna gränslinje uppblomstra. En stor del af handeln ligger i händerna på judar, hvilka öfver hufvud taget spela en betydande roll i W:s yttre lif och i väsentlig grad bidraga till att förläna staden en för västerlänningen påfallande exotisk prägel. Judarna i W. gå nästan undantagslöst klädda i samma dräkt, svart, lång kaftan, korta stöflar och liten rund, svart mössa. Deras speciella tillhåll är trädgården bakom det numera i statens ego varande Krasinskipalatset, där särskildt sabbatskvällarna ett utomordentligt egenartadt, starkt orientaliskt verkande lif utvecklas. Egendomlig och intressant är likaså den stora, i stadens nordvästra hörn belägna judekyrkogården, en af de största existerande i sitt slag; särskildt de äldre delarna utmärkas för mycken pittoresk skönhet. - W:s förstäder äro omgifna af villor, palats och slagfält. Wilanow, Johan Sobieskis palats, ligger s. om W. vid en arm af Weichsel tills. med många andra vackra villor (Morysin, Natolin, Krolikarnia o. a.). Öfriga märkliga platser äro de n. om W. belägna Marymont, Johan Sobieskis änkas landtställe, och Kaskada, mycket besökt af Warschaubor, Saska Kempa på högra Weichselstranden samt längre ned vid Weichsel slottet Jablona, en gång tillhörigt Josef Poniatowski. 
När staden anlades, är obekant. Många fornfynd från slutet af bronsåldern antyda, att redan i 1:a årtusendet af vår tidräkning den plats, där W. ligger, varit bebyggd. Någon gång under tiden från 500- till 1000-talet uppfördes en borg på den plats, där nu botaniska trädgården befinner sig. Dess betydelse kan dock ej ha varit stor. Äfven när senare (1207-1526) W. var residens åt hertigarna af Masovien, stod orten dock tillbaka för Krakau, som ända till början af 1500-talet förblef den ledande polska hufvudstaden. Staden W. nämnes först 1224. När 1526 hertigarnas af Masovien dynasti utgick, förenades masurernas land, dittills själfständigt, med Polen. Vid denna tid begynte W. alltmer träda i förgrunden. Omkr. 1550 gjorde Sigismund II detsamma till sitt residens, och från 1572 valdes Polens konungar på Wolafältet v. om W. Men först 1609 blef det genom Sigismund III i st. f. Krakau, som fortfarande förblef kröningsstad, formligen upphöjdt till kungligt residens, vid hvilket de flesta minnesvärda händelserna i polska riket knöto sig. 30 aug. 1655 gaf sig W. utan strid åt Karl X Gustaf, återtogs 21 juni 1656, efter ett tappert försvar af A. Wittenberg, men gaf sig för andra gången genom kapitulation åt svenskarna efter tredagarsslaget vid W. Detta slag utkämpades n. ö. om W., på östra stranden af Weichsel 18-20 juli (g. st.) 1656. Efter sitt misslyckade tåg till södra Polen och sedan general Wittenberg nödgats uppge W., förenade Karl X Gustaf sin här med kurfursten Fredrik Vilhelms af Brandenburg och ställde sig med 17,000 man, af hvilka endast 5,000 man infanteri, mellan flodens östra strand och Bialolenkaskogen. Mot honom stod polske konungen Johan Kasimir med 39,000 man, mest kavalleri. Efter en kort strid den 18 utförde den förbundna hären den 19 en farlig, men skickligt ledd kringgående rörelse genom skogen, anföll polackerna i deras högra flank och afvisade alla deras motanfall i både front och rygg. Den 20 uppmarscherade härarna åter mot hvarandra, och efter en kort strid kastades polackerna tillbaka i vild flykt. (Jfr Droysen, "Darstellung der schlacht bei W.", i "Abhandlungen der königl. sächsischen gesellschaft der wissenschaften", d. 4 1865, A. Riese, "Die dreitägige schlacht bei W.", 
page_number=381, index= - Warschau - Varseblifning - Varsel 
1876, och J. L. Carlbom, "Tredagarsslaget vid W. den 18-20 juli 1656 samt de föregående mindre fältslagen 1655 och 1656", 1906.) Karl X Gustaf gick öfver Weichsel och återtog W. Under de sachsisk-polske konungarna (1697-1763) förskönades staden genom nya praktbyggnader, men led ofantligt under Stora nordiska kriget. Karl XII intog det i maj 1702, men sedan en riksdag i W. 1704 på Karl XII:s förslag till konung valt Stanislaus Leszczyński, ingicks i W. fred och 18 nov. 1705 en ständig allians mellan Sverige och Polen, och staden blef åter fri. 1764-74 hölls den besatt af ryssarna, och under trycket af en rysk militärstyrka valdes Stanislaus Poniatowski till konung. 1793 besattes W. åter af ryssarna, men i april 1794 nedgjordes den ryska besättningen. 9 juli-6 sept. s. å. belägrades staden förgäfves af preussarna, men den kapitulerade 5 nov. efter Suvorovs blodiga stormning af Praga. Vid Polens tredje delning (1795) vardt W. preussiskt (hufvudstad i prov. Syd-Preussen) och förblef det till 1806, då fransmännen besatte det 28 nov. Efter Tilsitfreden 1807 var W. hufvudstad i hertigdömet W. 23 april-2 juni 1809 hölls det besatt af österrikarna. Sedan 8 febr. 1813 voro ryssarna herrar i staden. 29 nov. 1830 gaf W. signalen till det stora, men olyckliga upproret, som slutade med stadens stormning 6 och 7 sept. och dess kapitulation 8 sept. 1831. De upproriske hade nödtorftigt befäst W., som ända dittills var en öppen stad (Praga hade befästs redan under 1700-talet). 1832-35 byggde ryssarna vid flodstranden n. om W. ett citadell, som på högra stranden fick ett brohufvud i fort Sliwizki. Äfven resningen 1863-64 hade sin medelpunkt i W., som åter undergick en grym bestraffning. Resningens ledare afrättades på glacisen till Alexanderscitadellet strax n. om W., där till deras minne ett monument restes 1916. 1883 påbörjades anläggningen af en fortgördel (11 fort på vänstra och 4 på högra flodstranden) med 5-7 km. radie, och under 1890-talet byggdes äfven en enceinte. Oroligheter med blodsutgjutelser egde rum 1905-06. 5 aug. 1915 uppgafs W. af ryssarna, och de tyska trupperna under prins Leopold af Bajern tågade in i W. Ryssarna, som sprängt broarna (Alexanderbron reparerades omedelbart af tyskarna, under det Poniatowskibron ännu 1919 ej var trafikabel) öfver Weichsel, satte sig fast i Praga och besköto därifrån W., men 8 aug. nödgades de lämna Praga, sedan tyskarna gått öfver floden n. om W. Genom proklamation af 5 nov. 1916 förklarades polska riket själfständigt, och W. blef dess hufvudstad. Den tyska ockupationen upphörde i dec. 1918. - 2. Hertigdöme, bildadt 1807 af de delar af forna konungariket Polen, som Preussen i freden i Tilsit s. å. måste afträda med undantag af Białystok, som gafs till Ryssland. Hertigdömet, som till en början omfattade 101,860 kvkm. med 2,2 mill. inv. (guvernementen Posen, Kalisz, Płock, Warschau, Lomza och Bromberg), gafs af Napoleon åt konung Fredrik af Sachsen, men landets egentlige herre var, jämte den af Davout anförda franska besättningen, den efter mönstret af franska kejsardömets författning bildade riksdagen. Ehuru österrikarna höllo hufvudstaden W. besatt 23 april-2 juni 1809, medförde den segerrika utgången af Napoleons krig med Österrike s. å. en utvidgning af hertigdömet med Väst-Galizien, som Österrike måste afträda i freden i Wien 1809. Det senare indelades i guv. Krakau, Radom, Lublin och Siedlce, och hertigdömet omfattade då 154,170 kvkm., med 3,78 mill. inv. Hertigdömet bidrog med en stor kontingent till Napoleons arme 1812, men polackernas förhoppningar om ett äfven Litauen omfattande själfständigt Polen uppfylldes ej: efter Napoleons återtåg från Ryssland utrymde Schwarzenberg 8 febr. 1813 hufvudstaden åt ryssarna. 1. A. N—d. O. W—n. L. W:son M. 2. A. N—d. 
<b>Varseblifning,</b> <i>psyk.</i>, i vidsträckt bemärkelse ett själsinnehålls upptagande i medvetandet på det sättet, att det objektiveras, fattas som föremål för uppfattningen; i inskränkt bemärkelse samma uppfattningssätt, men inskränkt till de konkreta, omedelbara förnimmelserna (med uteslutande af föreställningarna och tankarna). Varseblifningen i sistnämnda bem. är antingen <i>yttre</i> eller <i>inre.</i> Den yttre varseblifningen utgör uppfattning af yttre föremål eller förlopp. I den ingå sensationer (se Sensation), men ock dessas inordnande i rum och tid samt förbindande med element af minne, fantasi och tänkande. Äfven den yttre varseblifningen är i den bem. inre, att den utgör ett moment i själslifvet; den är yttre från den synpunkten, att dess innehåll fattas som en yttre, i rummet varande verklighet. Den inre varseblifningen är den omedelbara, medvetna uppfattningen af våra egna själsfunktioner och själstillstånd, hvilka icke fattas som yttre föremål eller förlopp. S—e. 
<b>Varsel,</b> <i>psyk.</i> (af isl. <i>vara,</i> vänta sig, ha förkänsla af), taget i mera inskränkt bemärkelse, betecknar vanligen det föregifna fenomenet, att en person på ett säreget sätt omedvetet bebådar sin ankomst, och det verkliga fenomenet, att en annan person i förväg "hör" den förra anlända. Man hör t. ex., att dörren öppnas och att någon kommer in. Stegen igenkännas, käppen ställes ned på ett karakteristiskt sätt o. s. v. Om några minuter kommer personen i fråga verkligen, och hans ankomst beledsagas nu af ungefärligen samma ljud, som då han nyss "varslat". Stundom drabbas synsinnet i st. f. eller jämte hörselsinnet — man tycker sig "se" personen i fråga, några minuter innan han verkligen finnes där. Fenomenet gäller i allmänhet någon medlem af familjen och är i så fall ofta en rätt vanlig upplefvelse. Företeelsen tyckes vid första påseendet kunna förklaras som en hallucinatoriskt liflig upplefvelse, beroende på förväntan och vana. Med denna tolkning äro emellertid flera omständigheter svårförenliga: att somliga personer "varsla", andra icke; att tidsintervallet mellan varslet och ankomsten är ganska noga bestämdt (blott några få minuters skillnad); att en del fall finns, där ankomsten varit alldeles oväntad; att man i vissa fall konstaterat, att varslet förnummits samtidigt med den varslandes afsikt att bege sig hem, utan att han dock fullbordat afsikten och utan att denna varit bekant för mottagaren; att förmågan att höra varsel ofta är förbunden med en mera allmän telepatisk läggning och synes vara ärftlig; att dylika personer eljest icke ha några hallucinatoriska tendenser; att varslet icke sällan förnimmes af två eller 
page_number=382, index= - Varsel - Varsinais Suomi - Varsläktet l. Hvarfsläktet - Varsovienne - Warszawa - Warszewicki, Krzysztof - Warta - Vartapet, Vardapet - Wartburg 
flera personer samtidigt och på samma sätt, o. s. v. Varselfenomenen synas därför tillhöra de upplefvelser, som man benämnt telepatiska (se Telepati), d. v. s. utgöra fall af någon sorts fjärrverkan utan förmedling af våra sinnens åtminstone periferiska organ -, hvilken tolkning naturligtvis icke utesluter, att den vare sig medvetna eller omedvetna och vanemässiga inställningen på en bestämd persons ankomst kan alstra en större känslighet för den telepatiska impulsen. I litteraturen behandlas varselfenomenen vanligen tillsammans med olika slag af telepatiska fenomen; se likväl art. "Några fall af varsel" i "Meddel. n:o 2 från Institutet för psykologisk forskning" ("Psyke, tidskr. för psykol. forskning", 1911). S. Az. 
<b>Varsinais Suomi</b> [so'åmi], finska namnet på landskapet Egentliga Finland. 
<b>Varsläktet</b> l. Hvarfsläktet, <i>Rhombus, zool.</i>, ett fisksläkte tillhörande flundrefiskarnas familj bland de mjukfeniga fiskarna. Dess utmärkande kännetecken äro följande. Ögonen sitta på vänstra sidan. Munnen är stor, med öfverkäkens längd större än en tredjedel af hufvudets; käkarna och tänderna äro ungefärligen lika utbildade på båda sidorna. Ryggfenan börjar på nosen framom ögonen. Flera arter af släktet äro kända från norra delen af Atlantiska hafvet, Nordsjön och Medelhafvet. Bland de svenska arterna äro piggvaren och slättvaren de vanligaste. Piggvaren (se fig.), af fiskarna kallad butta (<i>Rh. maximus</i>), igenkännes lätt på sin med taggar och kägelformiga benknölar besatta ögonsida. Piggvaren förekommer, men ej talrikt, såväl vid västra som östra (ända upp till Kvarken) kusten af Sverige. Piggvaren når en längd af 90 cm. och därutöfver; de nordiska hafvens piggvar väger ej sällan 4-5 kg., men på andra ställen uppgår artens vikt stundom till 12 kg. och därutöfver. Piggvaren är tjock och köttig samt räknas till de mest välsmakliga bland flundrefiskarna. Vid Englands, Hollands och Frankrikes kuster är piggvaren (eng. <i>the turbot,</i> fr. <i>le turbot,</i> ty. <i>der steinbut</i>) föremål för ett ej obetydligt fiske, hufvudsakligen med lina, men äfven med trål. - Slättvaren l. slätvaren (<i>Rh. laevis</i>) är vid Sveriges västkust något mera allmän än piggvaren och går äfven in i södra Östersjön, på svenska sidan till Blekinge. Denna blir ej så stor som den föregående (till 68 cm. lång), från hvilken den lätt skiljes genom sin släta ögonsida, som har små, runda, tätt liggande fjäll, men saknar taggar och benknölar. Färgen är mörkbrun, med större och mindre svarta prickar. Slättvarens kött (bäst om våren) anses vara sämre till smaken än piggvarens. Engelsmännen anse den i detta fall underlägsen tungan, men betydligt bättre än rödspättan. Bland öfriga svenska arter af släktet, som uppdelats i flera undersläkten, må nämnas ludna varen (<i>Rh. punctatus</i>), ej sällsynt vid västra kusten, samt småvaren (<i>Rh. norvegicus</i>), som en och annan gång förekommer vid Skandinaviens västra kuster. Ingendera är af någon ekonomisk betydelse. R. L.* 
<b>Varsovienne</b> [-åviän; af <i>Varsovie,</i> franska namnet på staden Warschau], polsk dans i 3/4 takt och med måttlig hastighet, liknar masurkan, men är troligen af franskt ursprung. Den infördes i Paris 1853, blef kejsarinnan Eugenies favoritdans och var i Sverige omtyckt på 1860-talet. 
<b>Warszawa</b> [varʃāva], stad. Se Warschau. 
<b>Warszewicki</b> [-ʃevi'tski], Krzysztof, polsk författare, jesuit, d. 1603, förhärligade med latinska verser Henrik af Valois och Stefan Bathory, men skref samtidigt en latinsk skrift <i>De optimo statu libertatis</i> (1598), hvari han varnade för mellanregering, och i ett hemligt memorial <i>De rebus polonicis turbandis</i>, sökte han uppegga ärkehertig Maximilian mot "usurpatorn". För en habsburgsk kandidatur uppträdde han i dialogen <i>Rozmowa Lechity z Czechem</i> och <i>Oracya pro Maximiliano rege</i>. Hans stora verk <i>De legato et legatione</i> (1591) ger en målande bild af det dåtida diplomatiska lifvet. A-d J. 
<b>Warta,</b> flod. Se Warthe. 
<b>Vartapet,</b> Vardapet. Se Armeniska kyrkan, sp. 19. 
<b>Wartburg,</b> borg i Sachsen-Weimar, 220 m. ofvanför staden Eisenach i nordvästra Thüringerwald. Borgen uppfördes, sannolikt omkr. 1070, af landtgrefven Ludvig der Springer och tjänade som residens för landtgrefvarna af Thüringen till 1247. Sträckande sig från n. till s. på en lång, smal bergkam, hvars rand omfattningsmuren följer (fig. 1), består borgen af två hufvuddelar: förborgen (<i>vorburg</i>) och hofborgen (<i>hofburg</i>). Den förra, till hvilken man kommer öfver vindbryggan och genom porttornet, innehåller "ritterhaus" (nu bostad för kommendanten, förr vaktrum och gästrum för främmande riddare) samt fogdehuset. I det senare märkes Luthersrummet, bibehållet i sitt gamla utseende, sedan Luther bodde där (alltså ej i hofborgen) maj 1521-mars 1522. Hofburg inrymmer "dirnitz" (tjänstepersonalens bostad), gästhuset (<i>gadem</i>), frustugan, hufvudtornet (kärnan), alla fyra nybyggda på 1800-talet, samt det storartade landtgrefvehuset (fig. 2), ett trevånings furstepalats från 1100-talet, i romansk stil, under århundradenas lopp betydligt vanställdt, men 1838-67 återställdt i sina gamla former. Bland konstverk i de restaurerade rummen äro M. von Schwinds fresker i landtgrefverummet, i sångarsalen en stor fresk, framställande sångarkriget på W. (se nedan), och i Elisabetsgalleriet. I kapellet finnas bl. a. glasmålningar (till en del gamla), i hel. Elisabets kemenate (fig. 3) nya mosaikmålningar. - Om Wartburgfesten 1817 se d. o. - Se G. Voss, "Die W." (1917). 
page_number=383, index= - Wartburg - Wartburgfesten 
Fig. 1. Wartburg, borgen i sin helhet sedd från öster. Fig. 2. Landtgrefvehusets gårdsfasad. Sångarkriget på Wartburg (Wartburgkriget) var enligt medeltidssagor en skaldetäflan på lif och död, som skulle ha egt rum 1206 eller 1207 vid landtgrefven Hermans af Thüringen hof och som skildras i en anonym medelhögtysk dikt i dialogform med däremellan inskjuten berättelse, f. ö. utan litterärt värde. Dikten (<i>Kriec von Wartburg</i>) låter sju namnkunniga skalder, bland dem Wolfram von Eschenbach, Walther von der Vogelweide och Heinrich von Ofterdingen, bekämpa hvarandra medelst lofsånger öfver skilda furstar. Heinrich besjunger sålunda hertig Leopold af Österrike, men besegras af Walther, som mest lofprisar landtgrefven Herman af Thüringen. Den besegrade sångaren, som därmed förverkat sitt lif, skonas genom landtgrefvinnans mellankomst, men vill ej erkänna domen som rättvis och kallar till sin hjälp trollkarlen Klingsor från Ungern. I diktens andra del förelägger Klingsor mystiska gåtor (icke för Walther, utan) för Wolfram, som dock lyckas lösa dem, hvarefter trollkarlen förbittrad hotar med att tillkalla djäfvulen. Dikten är bäst utg. af K. Simrock (med öfv. 1858). Ämnet har i nyare tid behandlats af E. T. A. Hoffmann i "Kampf der sänger", af Novalis (Hardenberg) i romanen "Heinrich von Ofterdingen" och som opera omdiktats i "Tannhäuser" af R. Wagner, som låter Klingsor i stället spela en roll i "Parsifal". Fig. 3. "Heliga Elisabets kemenate" (i landtgrefvehusetsbottenvåning). (Hvalfven och väggarna 1902—06 smyckade medglasmosaikmålningar genom kejsar Vilhelm II:s försorg.) 
<b>Wartburgfesten</b> kallas en nationell fest, som på inbjudning af Jena universitets burschenschaft hölls på slottet Wartburg vid Eisenach 18 och 19 okt. 1817, således på reformationens trehundrade jubileumsår och årsdagen af slaget vid Leipzig 1813. I festen deltogo minst 500 studenter från 12 tyska universitet och åtskilliga Jena-professorer. I slottets riddarsal afsjöngs en Luther-psalm. Tal och gudstjänst höllos; ett fackeltåg företogs. Andra dagen egnades åt tal för duellväsendets afskaffande och för bildande af ett allmänt tyskt burschenschaft, hvarefter man begick nattvarden. Emellertid hade några, som stannat kvar efter fackeltåget, tagit sig det orådet före att sinnebildligt å båle bränna 28 skrifter af misshagliga politiska författare jämte vissa emblem af militarismen. När detta blef kändt, uppstod ett stort larm i de reaktionäres läger, och angifvelser mot festdeltagarna haglade. Wartburgfesten bidrog, i förening med studenten Sands 1819 begångna mord på Kotzebue, till att framkalla de stränga polisåtgärder, som tyska regeringar vidtogo mot 
page_number=384, index= - Wartburgfesten - Wartburgkriget - Vartdal (Vartdalstranden) - Vartdalsfjorden - Warte - Wartegg - Varteig - Wartel, Pierre Francois - Wartenberg, Franz Wilhelm von - Wartenberg, Johann Kasimir Kolbe von - Wartenburg - Wartensleben, 1. Alexander Hermann von - Wartensleben, 2. Ludwig Wilhelm von - Wartensleben, 3. Hermann Ludwig Wilhelm Karl Alexander Friedrich von - Vartgeld 
universiteten och dessas burschenschaften (se d. o.). Jfr Kieser, "Das Wartburgfest" (1818). 
<b>Wartburgkriget.</b> Se Wartburg, sp. 729. 
<b>Vartdal</b> (förr Vartdalstranden), härad och socken under Örsta pastorat, Möre fylke (före 1919 Romsdals amt), s. om Aalesund. 123,44 kvkm. med 739 inv. (1918). Jordbruk och fiske. K. G. G. 
<b>Vartdalsfjorden.</b> Se Storfjorden. 
<b>Warte,</b> flod. Se Warthe. 
<b>Wartegg,</b> slott i kantonen Sankt Gallen, Schweiz, vid Bodensjön, köptes 1866 af exhertig Robert af Parma. Där slog sig hans måg kejsar Karl ned, när han 26 mars 1919 lämnat Österrike. 
<b>Varteig,</b> härad och pastorat, Östfold fylke (före 1919 Smaalenenes amt), strax n. om Sarpsborg, Norge. 69,29 kvkm. med 1,203 inv. (1918). Jordbruk och skogshandtering. K. G. G. 
<b>Wartel,</b> Pierre Francois, fransk sångare, f. 1806 i Versailles, d. 1882 i Paris, elev af Paris-konservatoriet och Chorons institut, var 1834—46 anställd som tenorsångare vid Stora operan, gjorde därefter konsertresor i Europa och slog sig slutligen ned som sånglärare i Paris. Bland hans mest ryktbara elever räknas Zelia Trebelli och Kristina Nilsson. W. blef 1869 led. af Mus. akad. A. L.* 
<b>Wartenberg,</b> Franz Wilhelm von, grefve, tysk biskop, kardinal, f. 1 mars 1593 i München i hertig Vilhelms af Bajern morganatiska äktenskap med Maria Pettenbeckin, d. 1 dec. 1661 i Regensburg, fick en af jesuiter ledd uppfostran, valdes 1625 till biskop af Osnabrück och var en ifrig befordrare af motreformationen, genomdref restitutionsediktet i Nedersachsiska kretsen och blef biskop äfven af Verden (1630) och Minden (1631). Verden ockuperades snart af svenskarna, och vid dessas framryckning, under Knyphausen, mot Osnabrück 1633 lämnade W. stiftet, och för detta jämte stiftet Minden blef Gustaf II Adolfs naturlige son grefve Gustaf Gustafsson 1634 administratör. Som ärkebiskopens af Köln sändebud deltog W. i fredsunderhandlingen i Münster 1644—48. Stiften Minden och Verden miste han genom fredsbestämmelserna 1648, men blef 1649 biskop af Regensburg, där han sedan 1641 varit koadjutor, och återinträdde 1650 därjämte som biskop af Osnabrück. 1661 blef han kardinal. Se Goldschmidt, "Lebensgeschichte des kardinal-priesters Franz Wilhelm" (1866). 
<b>Wartenberg,</b> Johann Kasimir Kolbe von, grefve, tysk statsman, f. 1643 i Wetterau, d. 1712 i Frankfurt am Main, öfvergick 1688 från pfalzisk till brandenburgsk tjänst och vann snart, skickligt begagnande kurfurst Fredrik III:s svagheter, dennes obegränsade gunst; särskildt kom hans nitälskan för kurfurstens upphöjelse till konung (1701) honom till godo. Sedan 1696 stod han som öfverkammarherre i spetsen för hofstaten, efter Danckelmanns fall (1697) öfverhopades han med ämbeten och värdigheter, och från 1702 intog han, utan att tillhöra geheimerådet, faktiskt en premiärministers ställning. 1699 erhöll han riksgreflig värdighet. Själf utan djupare insikter och utan vidare vyer än hofmannens, fåfäng och egennyttig, undanträngde W. efter hand de fleste af konungens äldre rådgifvare, som ersattes af hans förtrogna och vänner. I det intrigspel, hvarigenom hans makt befästes och utvidgades, spelade hans härsklystna och illa beryktade gemål en framträdande roll. Finanserna råkade i ohjälplig oreda, och de finansiella svårigheterna omöjliggjorde en själfständig utrikespolitik. En ekonomisk kris (1710) öppnade slutligen konungens ögon för det allmänt afskydda gunstlingsregementets försyndelser, och W. blef afskedad (1711). N. H—tz. 
<b>Wartenburg,</b> by i preussiska prov. Sachsen, på Elbes vänstra strand, 13 km. ofvanför Wittenberg, är bekant genom den af Blücher anförda schlesiska armens öfvergång öfver Elbe 3 okt. 1813 och strid mot franska kåren Bertrand, som hade till uppgift att hindra en öfvergång af floden. A. N—d. 
<b>Wartensleben.</b> 1. Alexander Hermann von W., grefve, preussisk fältmarskalk, f. 1650 i Westfalen, d. 1734, deltog i fransk tjänst i Ludvig XIV:s krig i Nederländerna 1667—68 och 1672—73, gick därefter i Hessen-Kassels tjänst och tog del i Danmarks krig med Sverige 1675—78, hvarunder han för en tid råkade i svensk fångenskap, samt kämpade därefter under 1683—84 mot turkarna och 1688—90 mot fransmännen. 1691 fick han befälet öfver Sachsen-Gothas trupper, hvilka han tillika med andra rikskontingenter som österrikisk fältmarskalklöjtnant förde i fälttågen i Flandern och vid öfre Rhen 1693. 1702 gick han i preussisk tjänst som verkligt geheime krigsråd och generalfältmarskalk. 1703 blef han preussisk grefve, 1706 riksgrefve. — 2. Ludwig Wilhelm von W., grefve, den föregåendes sonson, österrikisk general, f. 1734, d. 1798, tjänade först i Holland och från 1758 i Österrike samt deltog i Sjuåriga kriget, i Bajerska tronföljdskriget och i 1788—91 års krig med turkarna. 1794 blef han general. 1796 förde han befälet vid nedre Rhen mot Jourdan, blef slagen vid Friedberg (10 juli), förenade sig med ärkehertig Karl, utmärkte sig i slaget vid Würzburg (3 sept.) och segrade i förening med Karl öfver Moreau vid Emmendingen (19 och 20 okt.), men blef där svårt sårad. Han afled till följd af sina sår. — 3. Hermann Ludwig Wilhelm Karl Alexander Friedrich von W., grefve, den föregåendes brorson, preussisk general, f. 1826 i Berlin, studerade 1844—48 juridik i Berlin och inträdde 1850 i hären som sekundlöjtnant vid ett kavalleriregemente. Sedan 1858 med få års undantag tillhörande generalstaben, deltog han i krigen 1864, 1866 och 1870—71, i det sistnämnda bl. a. som stabschef vid sydarmen och i denna egenskap utmärkande sig vid Pontarlier (1 febr. 1871). 1873 blef han generalmajor. 1872—75 hade han ledningen af stora generalstabens krigshistoriska afdelning och förestod redaktionen af det bekanta generalstabsverket öfver Fransk-tyska kriget. 1873—78 var han ställd till generalstabschefens disposition, blef 1879 generallöjtnant, 1886 general af kavalleriet och var 1884—88 kommenderande general för III:e armekåren. W. har utgett <i>Die operationen der Süd-armee im januar und februar 1871</i> (1871; ny uppl. 1872) samt <i>Die operationen der I. armee unter general von Manteuffel</i> (1872). 1—3. (H. J—dt.) 
<b>Vartgeld,</b> <i>sjöv.</i>, väntpenningar l. handpenning, som utgick till en del kofferdisjöfolk (det s. k. enrolleringsmanskapet), som, mot åtnjutande af 4 dal. smt om året såsom "wardtgiälder", förband 
page_number=385, index= - Vartgeld - Warthe l. Warte - Varthema (Barthema), Ludovico di - Vartofta - Vartofta och Frökinds domsaga - Vartofta revir - Vartofta-Åsaka - Warton, 1. Joseph - Warton, 2. Thomas 
sig att vid uppfordring tjänstgöra vid örlogsflottan, men f. ö. hade tillstånd att idka sjöfart på Östersjön och Nordsjön samt var befriadt från alla andra värfningar. Se k. br. 27 febr. 1704. H. W—l. 
<b>Warthe</b> l. Warte (po. <i>Warta</i>), största bifloden till Oder, upprinner på sydpolska kalkstensplatån och mynnar ut i Oder vid Küstrin. Dess lopp är bestämdt genom de terrängförhållanden, som utbildats under israndens tillbakaflyttning vid glacialtidens slut. Enär vid denna tid ismassan öfver de nordtyska slätterna hindrade flodernas afvattning åt n., måste dessa söka sig en väg utmed isranden mot v. Då afsmältningen försiggick i flera repriser, kommo flera i väst—östlig riktning löpande dalgångar att bildas, hvilka alla konvergera mot Elbemynningen. Dessa parallella dalstråk ha erhållit namnet "urströmdalarna"; de markeras nu af de nordtyska strömmarna med deras biflöden. W. flyter i sitt öfre lopp i nordlig riktning till Kolo, där den träder in i en dylik urströmdal och alltså får en öst—västlig riktning till staden Schrimm. Här bryter den sig genom åt norr, tills den ett stycke nedanför Posen når nästa urströmdal och alltså åter antar en öst—västlig riktning, hvilken den bibehåller till mynningen. Ej långt från staden Landsberg upptar den från h. sin största biflod, Netze, med hvilken den under en längre tid flutit parallellt. Hela flodområdet betäcker en areal af 53,700 kvkm. Längden är 760 km. Segelbar är W. 405 km. till Konin. De delar af flodloppet, som tillhöra urströmdalarna, äro mycket sidländta med låga stränder och ha först genom mödosamt torrläggningsarbete kunnat göras odlingsbara. Mest ryktbart i detta hänseende är det s. k. Warthebruch mellan Landsberg och Küstrin, 75 km. på längden och 10 a 15 km. på bredden, sanka marker, nu bestående dels af bördiga fält, dels af ängar, som 1767—82, genom Fredrik II:s åtgöranden, senare 1837—42 så långt görligt var torrlades. Genom Netze, Bromberg-kanalen och Brahe är W. förenad med Weichsel. A. N—d. 
<b>Varthema</b> (Barthema), Ludovico di, italiensk forskningsresande, f. i Bologna (födelse- och dödsår ej kända), till yrket måhända soldat, företog 1502—10 en resa till Egypten och Syrien, tog tjänst hos mamlukerna där och följde en pilgrimskaravan till Medina och Mekka. Han färdades till andra delar af Arabien, Indien, Persien, åter Indien, Malakkahalfön, Sumatra, Molukkerna, Borneo, Java, tillbaka till Västra indiska halfön, utmärkte sig i portugisernas krig där, slogs af vicekonungen till riddare och var 1 1/2 år portugisisk faktor i Cochin. Därefter besökte han Mosambik och återvände öfver Goda-Hoppsudden till Europa, till Lissabon, där konungen konfirmerade hans riddargrad och lät honom berätta för sig om Indien. Skildringen af hans färd, <i>Itinerario de Ludovico de Varthema bolognese</i> etc. (Rom 1510) utkom i många italienska uppl. och öfversattes till lat. (1511, 1532, 1610) ty. (1515, 1534, 1610), sp. (1520), fr. (1556), holl. (1563, 1615, 1655) och eng. (1576—77). Hakluyt society utgaf 1863 genom J. W. Jones och G. P. Badger "Travels of Ludovico di Varthema". 
<b>Vartofta.</b> 1. Härad i Skaraborgs län, ingår i Vartofta och Frökinds domsaga och tingslag samt i Vartofta fögderi och omfattar socknarna Åsle, Mularp, Tiarp, Hvarf, Kungslena, Hömb, Dimbo, Ottravad, Acklinga, Agnetorp, Baltak, Fröjered, Fridene, Korsberga, Daretorp, Velinge, Brandstorp, Hångsdala, Skörstorp,Östra Gerum, Habo, Gustaf Adolf, Sandhem, Utvängstorp, Härja, Nykyrka, länsdel af Kölingared, Bjurbäck, Hvalstad, Vättak, Kymbo, Suntak, Yllestad, Vistorp, Näs, Vartofta-Åsaka, Kälfvene, Slöta, Karleby, Falköpings östra landskommun och Luttra. 139,118 har. 28,095 inv. (1919). — 2. Kontrakt i Skara stift, omfattar de åtta pastoraten Slöta och Karleby; Hvalstad, Kymbo, Vättak och Suntak; Åsle, Mularp och Tiarp; Hvarf, Kungslena och Hömb; Vartofta-Åsaka och Kälfvene; Hångsdala, Skörstorp och Östra Gerum; Dimbo och Ottravad; Yllestad, Näs och Vistorp. Framdeles skall Vartofta-Åsaka pastorat förenas med Yllestads och Hångsdala med Dimbo. 38,562 har. 9,849 inv. (1919). 
<b>Vartofta och Frökinds domsaga,</b> i Skaraborgs län, omfattar Vartofta härad, Tidaholms stad och Frökinds härad, hvilka tillsammans utgöra ett tingslag. Före 1913 var domsagan delad i tre tingslag: Dimbo, Slättängs och Leaby. 1,508 kvkm. 35,240 inv. (1919). 
<b>Vartofta revir,</b> af Västra distriktet, omfattar af Skaraborgs län Vartofta, Frökinds och Kåkinds härad. Reviret, som är indeladt i 4 bevakningstrakter, omfattade 1915 en areal af 13,456 har, hvaraf 5 kronoparker med en areal af 1,237 har (1915). S—r. 
<b>Vartofta-Åsaka,</b> socken i Skaraborgs län, Vartofta härad. 2,468 har. 577 inv. (1919). V.-Å. bildar med Kälfvene ett pastorat (skall framdeles bli annex till Yllestad) i Skara stift, Vartofta kontrakt. 
<b>Warton</b> [ωå'tn]. 1. Joseph W., engelsk kritiker, f. 1722, d. 1800, blef landtpräst 1748 och var 1766—96 skolföreståndare i Winchester. Med framhållande af fantasiens företrädesrätt uppträdde han tidigt mot den af Popes lysande namn stödda förståndsriktningen inom poesien. Dessa ideer antydde W. redan i poemet <i>The enthusiast, or the lover of nature</i> (1740) och i företalet till <i>Odes</i> (1746) samt utförde dem vidlyftigare i sitt kritiska arbete <i>Essay on the genius and writings of Pope</i> (2 dlr, 1756—82; ny uppl. 1806). W. utgaf 1753 en edition af Vergilius, med bifogad öfv. af "Georgica" och "Eclogae", samt 1797 Popes arbeten (9 bd). — 2. Thomas W., den föregåendes broder, litteraturhistoriker, f. 1728, d. 1790, utgaf vid nitton års ålder den något sentimentala dikten <i>The pleasures of melancholy,</i> hvari (liksom i hans broders poem) den romantiska riktningen förebådas genom den uttalade förkärleken för Spenser, Shakspere och Milton samt svärmeriet för gotiska kyrkor och slottsruiner. W. var 1757—67 professor i litteratur vid Oxfords universitet och inträdde därefter på den prästerliga 
page_number=386, index= - Warton, 2. Thomas - Vartpenge - Varubok - Varuförmedlingsbyrån, Statens - Varuhus, Stormagasin 
banan, men egnade sig mest åt biblioteksstudier i Oxford. Han blef poeta laureatus 1785 och professor i historia i Oxford s. å. Hans <i>Observations on the Fairie queene of Spenser</i> (1754; 3:e uppl. 1807) vittnar om skarpsinne och omfattande lärdom, egenskaper, som han i än högre grad ådagalade i <i>The history of english poetry</i> (3 bd, 1774—81; 4:e reviderade uppl. 1871), en, såsom ett helt betraktad, på sitt område ännu oöfverträffad uppslagsbok, som dock afbrytes vid ingången till Elisabets tidehvarf. W. var den, som återuppväckte sinnet för medeltiden, och kan anses som Walter Scotts föregångare. Bland hans egna poem framstå sonetter, veka och behagfullt målande. Hans poetiska arbeten utgåfvos 1777 (flera uppl.). (F. V.) 
<b>Vartpenge</b> ("väntpengar"), no., en pension, hvilken gäller endast från ett storting till ett annat och årligen måste förnyas. Y. N. 
<b>Varubok,</b> <i>hand.</i> Se Lagerbok. Jfr Bokföring, sp. 951. 
<b>Varuförmedlingsbyrån,</b> Statens. Se Statens lifsmedelskommission. 
<b>Varuhus,</b> Stormagasin, <i>hand.</i>, ett i stora former drifvet detaljhandelsföretag, där den köpande publiken kan tillfredsställa sina flesta eller alla behof af varor för konsumtionsändamål. Man räknar sålunda icke dit österlandets basarer, som utgöras af en samling själfständiga affärer, drifna i en gemensam byggnad, eller t. ex. en större landthandel, inrättad på att tillfredsställa några få och enkla behof. Ej heller hänför man dit detaljhandelsföretag, som till skillnad från specialaffärer afse att tillfredsställa en viss komplex af behof, t. ex. en bosättningsaffär, en konfektionsaffär, äfven om en sådan affärs omfång ofta kan vara större än varuhusets. 
Varuhuset är detaljhandelns senaste och mest utvecklade form och har liksom nutidens öfriga jätteföretag storkapitalets understöd till förutsättning. Ytterligare en viktig förutsättning för dess tillkomst äro de medel, som den moderna tekniken skapat, såväl för åstadkommandet af själfva byggnaden som för anordningarna i fråga om uppvärmning, ventilation, belysning, brandsäkerhet och de inre kommunikationerna (hissar, rörpost, telefoner, signalsystem m. m.). Tack vare dessa anordningar kan, praktiskt taget, hela byggnaden från golf till tak utnyttjas för sitt ändamål. Härigenom åstadkommes väsentlig besparing i fråga om hyreskostnaden. Administrationskostnaden blir mindre därigenom, att man sammanför ett antal specialafdelningar i en affär. Genom sin kapitalkraft kan varuhuset betinga sig gynnsamma inköpsvillkor och genom snabbheten i omsättning undgå räntekostnader å lagret och förlust på förlegade varor. På så sätt blir varuhuset öfverlägset i konkurrensen med öfriga detaljhandlare, hvilket föranledt dessa att söka statsmakternas skydd. I Frankrike (sedan 1880) och Tyskland (först i Sachsen, 1897, sedan i åtskilliga andra stater) har man äfven sökt åstadkomma sådant genom att införa en särskild varuhusskatt. Fig. 1. Nordiska kompaniets affärshus i Stockholm. 
page_number=387, index= - Varuhus, Stormagasin 
Fig. 2. Stora ljusgården med omgifvande gallerieri Nordiska kompaniets affärshus i Stockholm. 
Nationalekonomiskt sedt, göra varuhusen, af ofvannämnda skäl varorna billigare, hindra onödig lagringskostnad och förlegning, göra lång kredit med åtföljande risker onödig för fabrikanterna och spara tid för publiken. De äro äfven i stånd att bättre sörja för sin personals vård och pensionering än de små detaljhandlarna. Å andra sidan försvåra de uppkomsten af själfständiga företagare. Varuhusen, i synnerhet de franska, idka ej endast platshandel, utan äfven försäljning per post efter katalog. 
Första ansatsen till varuhus gjordes i Frankrike, där de ock tidigast kommo till någon större 
page_number=388, index= - Varuhus, Stormagasin 
utveckling. Äldst bland de bestående franska varuhusen är "Au Bon Marche" i Paris, som i mycket anspråkslösa former grundlades 1852. Omsättningen före Världskriget 1914 utgjorde enligt uppgift 159 mill. kr. och antalet anställda omkr. 8,000. Andra stora varuhus (<i>grands magasins</i>) i Paris äro "Grands magasins du Louvre", "Printemps", "Galeries Lafayette" och "La Samaritaine". De fyra förstnämnda uppgåfvos före Världskriget ha haft en sammanlagd årlig omsättning af 463 mill. kr. ooh sysselsatt omkr. 27,000 pers. I England grundlades på 1860- och 1870-talen en del varuhus dels af officers- och ämbetsmannasammanslutningar, dels af kooperativa föreningar. Mest bekant af dessa är "Army and navy stores". Egentliga varuhus (<i>department stores</i>) förekomma fortfarande rätt sparsamt i England. Störst äro de i London belägna, "Whiteley Ltd", grundadt på 1860-talet (omkr. 5,000 anställda), "Harrods stores" och "Selfridges" (grundadt 1909 af amerikaner). I Tyskland har varuhusiden slagit grundligast igenom så till vida, att varuhus finnas icke endast i hufvudstaden, utan snart sagdt i hvarje stad af betydelse. De tyska varuhusen (<i>warenhäuser, kaufhäuser, grossmagazine</i>) kunna i storlek ej mäta sig med t. ex. de franska eller amerikanska, men stå i organisatoriskt afseende mycket högt och äro välbyggda och välordnade. De största äro "A. Wertheim" (se fig. 2 i art. Messel, A.) och "Hermann Tietz" i Berlin. Mest utbredda äro dock varuhusen i Nord-Amerika, där ock de största företagen äro till finnandes. "Marshall Field & Co." i Chicago uppgafs före Världskriget ha haft en omsättning af 225 mill. kr. och egt en personal på 10,000 pers., "John Wanamaker" i Philadelphia resp. 169 mill. och 8.000 pers. (se Wanamaker. Jfr fig. 19 å pl. IV till art. New York). — <i>Sveriges</i> enda varuhus i egentlig mening är A.-b. Nordiska kompaniet i Stockholm, grundadt under generalkonsul Josef Sachs' (se Sachs 2) ledning och utvidgadt 1915. Företaget sysselsätter omkr. 3,000 pers. och har (1920) i aktiekapital och fonder omkr. 48 mill. kr. Det drifver liksom många andra varuhus förutom handelsrörelse omfattande tillverkning af möbler, armatur och konfektion m. m. Urspr. bedrefs affären i två skilda lokaler, den ena vid Stureplan, den andra i hörnet af Regerings- och Jakobsgatorna, men sedan 1915 i ett enda affärshus (se fig. 1—3). Detta, beläget på Norrmalm mellan Hamn-, Regerings- och Smålandsgatorna, är efter ritningar af F. Boberg konstrueradt af H. Kreüger; mot Hamngatan är det 95 m. långt och har en höjd af 32 m. Sammanlagda golfytan är omkr. 30,000 kvm., antalet hissar 29. I de tekniska anordningarna ingå rörpost, vacuum cleaner, kylanläggning, automatisk sprinkleranläggning (se Brandväsende, sp. 1496) och elektriska anordningar för signalsystemet och kontrollapparaterna. Rörelsen omfattar ett hundratal afdelningar förutom ett tjugutal verkstads- och ateljeafdelningar samt restaurangerna (bl. a. en på taket). I huset finnas äfven post, telegraf, resebyrå och andra anordningar till publikens bekvämlighet. — Litt.: J. Sachs, "Om varuhusens uppkomst och utveckling" (i "Ekonomiska studier, tillägnade M. Wallenberg på hans 50-årsdag den 5 mars 1914"), G. d'Avenil "Le mecanisme de la vie moderne" 
Fig. 3. <i>Plan af bottenvåningen i Nordiska kompaniets affärshus vid Hamngatan, Stockholm.</i> <i>A</i> stora ljusgården, <i>1</i> herrskjortafdelning, <i>2</i> herrhattafd., <i>3</i> herrhalsdukafd., <i>4</i> herrhandskafd., <i>5</i> herrtrikåafd., <i>6</i> herrkäppafd., <i>7</i> kassor, <i>8</i> herrskoafd., <i>9</i> damskoafd., <i>10</i> väskafd., <i>11</i> parfymafd., <i>12</i> kassa, reklamationsbyrå, returbyrå samt kassa för samlingskort, <i>13</i> libertyafd., <i>14</i> färg- och kemikalieafd., <i>15</i> juvelafd., <i>16</i> sanitärafd., <i>17</i> bijouteriafd., <i>18</i> kassa, <i>19</i> garderob, <i>20</i> o. <i>21</i> sybehörsafd., <i>22</i> bandafd., <i>23</i> kassa, <i>24</i> modevaruafd., <i>25</i> damtrikåafd., <i>26</i> fotografisk afd., <i>27</i> o. <i>28</i> urafd., <i>29</i> snabbfotografi, <i>30</i> teaterbiljetter, <i>31</i> vykortsafd., <i>32</i> pappersafd., <i>33</i> kassa, <i>34</i> optisk afd., <i>35</i> sodafontän, <i>36</i> konfektafd., <i>37</i> kassa, <i>38</i> bokafd., <i>39</i> visitkortspress, <i>40</i> kassa, <i>41</i> post o. telegraf, <i>42</i> resebyrå, <i>43</i> pappersafd., <i>44</i> inbetalningskassa, <i>45</i> cigarrbutik, <i>46</i> rak- o. frisersalong. 
page_number=389, index= - Varuhus, Stormagasin - Varuhusskatt - Varukunskap l. Varukännedom - Varulf - Varulotteri - Varumärke 
(1908), Käthe Lux, "Studien über die entwicklung der warenhäuser in Deutschland" (1910), "Golden book of the Wanamaker stores" (1911), H. Wagner, "Über die organisation der warenhäuser" (s. å.), och A. Wiener, "Das warenhaus" (byggnadstekniskt; 1912). G. Ernmark. 
<b>Varuhusskatt,</b> <i>hand.</i> Se Varuhus, sp. 736. 
<b>Varukunskap</b> 1. Varukännedom, <i>hand.</i>, läran om handelsvarorna med afseende på deras ursprung, framställning, egenskaper, kännetecken och förfalskningar, handelsformer, förvaring, förpackning m. m. Man kan skilja mellan allmän varukunskap, hvarmed då förstås en systematiserad öfversikt öfver samtliga varor, och speciell varukunskap, som afser ett mera ingående teoretisk-praktiskt studium af enskilda varuslag eller varugrupper. Varukunskapen har gifvetvis många beröringspunkter med teknologien, och dess framträdande som själfständig disciplin är också att datera från det af J. Beckmann, teknologiens grundläggare, 1795—18 0 utgifna arbetet "Vorbereitung zur warenkunde", hvilket dock behandlade blott de viktigaste råvarorna. Sedermera har den allmänna varukunskapen, som odlats i synnerhet i Tyskland och Österrike och särskildt utvecklats genom användningen af mikroskopiska och kemiska undersökningsmetoder, utvidgats till att omfatta äfven halffabrikat och vissa helfabrikat. I denna allmänna form ingår numera varukunskap gemenligen som läroämne i handelsskolorna. Bland hand- och läroböcker kunna nämnas de tyska af Erdmann-König-Hanausek-Remolowsky ("Grundriss der allgemeinen warenkunde", 1:a uppl. 1833; 15:e 1914) och Hassack ("Lehrbuch der warenkunde", 6:e uppl. 1917 med tilläggsbd 1919), samt "Warenkunde" I—II (i "Sammlung Göschen"; 3:e uppl. 1918). Vidare K. Sonden, "Allmän varukunskap skematiskt sammanställd" (3:e uppl. 1916), D. S. Hector och A. Ekström, "Varukännedom" (1914, lexikonform), T. Låftman, "Varukunskap" (1917), E. Simonsen, "Veiledning i varekundskab" (1905), och K. Meyer, "Almindelig illustreret varelexikon" (3:e uppl. 1918). Å. W:son M. 
<b>Varulf</b> (ty. <i>werwolf,</i> af fnhty. <i>wēr,</i> got. <i>wair,</i> man, och <i>wolf,</i> varg; fr. <i>loup-garou,</i> ry. <i>volkodlak</i>), enligt en uråldrig och för många folk gemensam vidskepelse en människa, som genom eget eller andras trolleri tidtals förvandlas till skepnad af en varg och i detta tillstånd får vargens rofgiriga vildhet samt i synnerhet blir begifven på människokött, gräfver upp lik på kyrkogårdarna, bortsnappar barn, anfaller ensliga färdmän o. s. v. Tron på varulfvar förefanns hos forntidens skyter, ja i viss mån hos greker och romare (grekernas ord för varulf var <i>lykanthropos,</i> af <i>lykos,</i> varg, och <i>anthropos,</i> människa). Djupare var den rotad hos de hedniske skandinaverna, såsom de isländska sagorna, t. ex. Egilssaga, Völsungasaga, nogsamt ådagalägga. Äfven förvandling till björn omtalas ofta där, och bärsärkarna (se d. o.), som under raseriets inflytande betedde sig likt vilddjur, kunde väl ge anledning till, att man i vissa fall drog en sväfvande gräns mellan mänskligt och djuriskt, något, som f. ö. utmärker all primitivare åskådning (jfr Djurkult). Under medeltiden var tron på varulfvar gängse i hela Europa, och under loppet af 1500-talet afrättades en mängd människor såsom förmenta varulfvar, hvarvid de ofta afgåfvo detaljerade bekännelser om sina illdåd med samma förunderliga beredvillighet, samma hallucinatoriska själfbedrägeri, som bildar ett så egendomligt drag i de därmed samtida och besläktade häxeriprocesserna. Ännu inpå 1800-talet voro sägner om varulfvar gängse i vårt land (ett skillingstryck, svenskt orig., utkom 1846 i Lund), och än i dag är ifrågavarande folktro vid lif i Polen, sydvästra Ryssland m. fl. slaviska länder, liksom spår däraf träffas på den franska landsbygden. Uti Indien är det tigern och ormen, i olika delar af Afrika är det hyenan, krokodilen, lejonet och leoparden, som i dylik vidskepelse spela vargens roll. — Den sinnessjukdom, som fått namnet lykantropi (se d. o.), är närmast att betrakta som en följd af tron på varulfvar. Litt.: W. Hertz, "Der werwolf" (1862), S. Baring-Gould, "The book of werewolves" (1865), V. Rydberg, "Medeltidens magi" (1865), R. Andree, "Etnographische parallelen und vergleiche" (1878), och F. Krauss, "Slavische volkforschungen" (1908). (N. E. H.) 
<b>Varulotteri.</b> Se Lotteri, sp. 1148. 
<b>Varumärke</b> (ty. <i>warenzeichen,</i> märke, eng. <i>trade-mark,</i> fr. <i>marque de fabrique, marque de commerce</i>), i vidsträcktaste betydelse dels märke eller stämpel, som af offentlig myndighet åsättes varor såsom bevis om dessas beskaffenhet eller ursprung eller annat förhållande, dels beteckning, som en näringsidkare använder för att utmärka, att vissa varor härröra från honom. 
Märken af förstnämnda slag ha numera ej så stor betydelse och användning som i forna tider. I Sverige åsattes förr alla varor, som infördes från utlandet, en särskild tullstämpel, som angaf, att varorna voro importerade; denna tullstämpling upphäfdes 1863. För inhemska varor har i Sverige gällt besiktnings- och stämplingstvång i stor utsträckning. Hallstämplingen (se d. o.), som företogs vid hallrätterna, afsåg från början att intyga varornas beskaffenhet, men ändrades 1832 att afse endast varornas inhemska tillverkning. Efter hallrätternas indragning 1846 öfverflyttades dessas åligganden i fråga om varors förseende med svensk tillverkningsstämpel på städernas magistrater, och stämplingstvånget blef i samband därmed inskränkt till vissa särskilda fabrikat. 18 juli 1850 utfärdades en k. förordn. i detta ämne, hvars bestämmelser om åsättande af svensk tillverkningsstämpel upphäfdes genom k. kung. 13 juni 1862 med undantag för spelkort. Fortfarande är stämpling af spelkort föreskrifven; dess ändamål är emellertid endast att tillföra staten stadgad kortstämplingsafgift (se d. o.). I fråga om vissa metallvaror, framför allt sådana af guld och silfver, har sedan gammalt kontroll med afseende på materialets halt utöfvats genom obligatorisk stämpling af offentlig myndighet; f. n. finnas föreskrifter om sådan stämpling af guld- och silfverarbeten i k. förordn. 18 okt. 1912 (jfr Kontrollstämpling). 
Vanligen förstås med varumärken endast märken, hörande till det senare af de slag, som ofvan inledningsvis omnämnts. Dylikt märke kan en tillverkare enligt lag vara skyldig att åsätta sina produkter. Förr, särskildt under skråväsendets tid, 
page_number=390, index= - Varumärke - Varumärkesregistrering 
har i Sverige liksom annorstädes sådan skyldighet, afseende att ge upplysning om, hvilken såsom tillverkare iklädt sig ansvar för fel i varan, varit rådande i långt större utsträckning än hvad f. n. är fallet. I 1720 års skråordning ålades handtverkare att förse sina tillverkningar med egna märken, och ytterligare föreskrifter i sådant afseende gåfvos genom k. br. 19 dec. 1759; dessa stadganden blefvo upphäfda genom ofvannämnda k. kung. 13 juni 1862. I hallordningarnas bestämmelser om hallstämpling och senare stadganden om varors förseende med svensk tillverkningsstämpel var föreskrifvet, att tillverkarens namn eller märke måste finnas på de varor, som skulle stämplas; f. n. gälla dylika föreskrifter i fråga om kontrollstämpling af guld- och silfverarbeten. Inom järnhandteringen, som i särskildt hög grad förr varit underkastad kontroll från statsmakternas sida, afseende bl. a. att förebygga tillverkning af dåligt järn, har märkningstvång rådt ända sedan landskapslagarnas tid. Under 1600- och 1700-talen utkommo flera författningar, hvari stränga föreskrifter gåfvos ang. obligatorisk märkning af järnvaror. Allt järn, som fördes från järnverken, var underkastadt besiktning, för hvars verkställande funnes särskilda tjänstemän, s. k. järnvräkare (so d. o.). Vid sådan besiktning skulle beslagtagas och förklaras förbrutet dels sådant järn, som befanns vara af underhaltig kvalitet, dels ock järn, med afseende hvarå föreskrifterna om stämpling funnos ej ha behörigen iakttagits. Genom k. förordn. 17 maj 1814 ang. järnvräkeriet mildrades bestämmelserna i detta ämne något. 1855 upphäfdes järnvräkarinstitutionen och kontrollen öfver järnets kvalitet, men märknings- och besiktningstvång bibehölls (k. förordn. 12 jan. 1885). F. n. gäller k. förordn. 28 mars 1884 om svenska järn- och ståleffekters stämpling. I denna är föreskrifvet, att hvarje för tillverkning af tackjärn eller stål eller annan gröfre järnförädling inrättad verkstad skall ha minst en såsom varumärke registrerad stämpel och att verkstadens tillverkningar skola på visst angifvet sätt förses med sådan stämpel. För försummelse härutinnan, som befinnes ha egt rum i fråga om vågförda (jfr Järnvåg), saluhållna eller till hamn eller lastplats framförda effekter, är stadgadt bötesstraff. — Äfven om en näringsidkare icke är tvungen att åsätta sina varor något märke, som anger, att de härröra från honom, kan en sådan märkning af varor ha stor betydelse; i den mån ett märke tillvinner sig allmänt förtroende såsom utmärkande god vara, utgör märkets användning ett medel att öka allmänhetens köplust i fråga om varor, för hvilka märket användes. Det är ur denna synpunkt af stor vikt för en näringsidkare att få vara ensam om användningen af ett visst märke, så att annan ej får använda vare sig samma eller väsentligen lika märke. I många länder kan rättslig påföljd ådömas den, hvilken genom att för sina varor använda ett märke, som är förvillande likt ett af annan tidigare användt, framkallar fara för förväxling med dennes varor; den fordran kan härvid vara uppställd, att den senares märke blifvit inom landet inarbetadt såsom kännetecken på hans varor. Dessutom finnes i så godt som alla kulturländer, eventuellt vid sidan af sådant skydd, hvarom nyss nämnts, för varumärken, som uppfylla vissa fordringar, ett särskildt skydd, som vinnes genom registrering (se Varumärkesregistrering). Varumärkesskyddet har urspr. afsett varutillverkares märken, men, då varumärken fått vidsträckt användning äfven af handlande för att utmärka, hos hvem en vara blifvit inköpt, har i modern lagstiftning skydd beredts för såväl fabriks- som handelsmärken; i regel äro dessa numera i rättsligt afseende fullt jämställda. Personnamn och firmor kunna betecknas såsom en särskild art af varumärken och äro i sådan egenskap i allmänhet utan registrering skyddade mot missbruk; namnet å en persons fasta egendom kan såsom varumärke i skyddsafseende vara jämställdt med hans personnamn. Om andra olika slag af varumärken (kollektivmärken, figurmärken, ordmärken) se Varumärkesregistrering. — Rörande skydd mot missbruk af varumärken enligt svensk rätt må nämnas, att i Missgärningsb. af 1734 års lag stadgades bötesstraff för den, som satte annan handtverkares märke på sitt arbete, samt att flera ofvan omförmälda specialförfattningar ang. märkningstvång innehöllo straffbestämmelser mot sådant missbruk. I k. kung. 13 juni 1862 förklarades, att det skulle på fabriks- och handtverksidkare själfva ankomma att, om de så för godt funne, på sina arbeten anbringa egna stämplar eller märken och dessas utseende och beskaffenhet offentligen tillkännage, och det torde få antagas, att den, som sålunda först tillkännagett ett märke såsom sitt, egde mot missbruk af detsamma skydd enligt den bestämmelse i k. förordn. 7 sept. 1858, hvari stadgades straff för den, som olofligen å saluhållen tillverkning satt annans märke än rätte tillverkarens; sistnämnda bestämmelse intogs i 1864 års Strafflag och upphäfdes först 1890, ehuru den tidigare genom lagen 5 juli 1884 om skydd för varumärken förlorade sitt berättigande. Enligt 1884 års ännu gällande lag i detta ämne finnes ej för andra varumärken än firmor, namn å näringsidkare och namn å näringsidkares fasta egendom utan särskild registrering skydd mot missbruk. Om registreringens rättsverkningar i detta afseende se Varumärkesregistrering. — F. n. (1920) är en k. kommitte sysselsatt med arbete på revision af gällande varumärkeslagstiftning. A. H—rot. 
<b>Varumärkesregistrering,</b> i modern lagstiftning ett medel, hvarigenom en näringsidkare kan försäkra sig om, att ej annan än han får såsom beteckning å varor använda samma eller väsentligen enahanda märke (jfr Varumärke). Registreringen tillmätes i skilda länder olika betydelse för rätten till märket. I vissa stater afgöres företrädesrätten till ett märke efter tidpunkten för märkets tagande i bruk, i andra är utslagsgifvande, hvem som först söker registrering; i flera länder intar lagstiftningen en förmedlande ståndpunkt, så att registrering, som oklandrad består efter utgången af en viss preklusionstid, kan tillförsäkra vederbörande en verklig rätt till märket. I allmänhet måste vid ansökning om registrering uppges vissa varor eller varuslag, för hvilka märket är afsedt, och begränsas därigenom registreringens rättsverkan. I vissa länder registreras märke, oafsedt likhet med förut registreradt 
page_number=391, index= - Varumärkesregistrering - Varuna 
sådant: det får då vid domstol afgöras, hvilken af flera med hvarandra kolliderande registreringar som är giltig. I andra länder åter tillkommer det registreringsmyndigheten att tillse att, då fråga är om samma eller liknande märke och samma eller likartade varor, endast förste sökanden erhåller registrering. I fråga om hvad som kan registreras såsom märke uppställas olika fordringar i skilda länder (jfr Varuutstyrsel). — I Sverige infördes varumärkesregistrering genom lag 5 juli 1884 om skydd för varumärken, hvilken, efter att vid flera tillfällen ha undergått förändring, ännu är i sålunda ändrad form gällande. Registrering sker hos Patent- och registreringsverket (se d. o.). Förste sökanden har företräde. Registrering af märke kan vägras på grund af likhet med förut registreradt märke. Figurmärken, d. v. s. märken, hvilkas utmärkande karaktär ligger i en figurlig framställning, registreras för alla varuslag utan begränsning. Urspr. kunde andra märken ej registreras, men genom en lagändring 1897 medgafs registrering af ordmärken; såsom ordmärke kan för vissa uppgifna varuslag registreras en för sökandens varor särskildt uppfunnen benämning och genom registrering af sådant märke skyddas ordet såsom sådant, användt som varumärke. Ord, afseende att ange varas ursprung, beskaffenhet, bestämmelse, myckenhet eller pris, kunna ej skyddas såsom ordmärken. Märke kan såsom föreningsmärke l. kollektivmärke registreras för förening, bildad för att tillvarataga näringsidkares intressen, och genom sådan registrering hindras andra än föreningens medlemmar att använda märket för vissa i registreringsansökningen uppgifna varuslag. I "Registreringstidning för varumärken" införas uppgifter om alla registrerade varumärken jämte afbildningar af märkena. Straff och skadeståndsplikt stadgas dels för den, som obehörigen å saluhållna varor sätter märke, hvilket han vet vara för annans räkning registreradt, dels ock för den, som saluhåller varor, hvilka honom veterligen blifvit sålunda olagligen märkta; i bestämmelsen härom är enahanda påföljd stadgad för liknande missbruk af annans namn eller firma eller af namn å annans fasta egendom. Lagen afser i första hand svenska näringsidkares märken, men i enlighet med bemyndigande, som i sådant afseende under förutsättning af reciprocitet i lagen getts konungen, ha genom k. förordningar lagens bestämmelser med iakttagande af vissa särskilda regler förklarats tillämpliga med afseende på märken, tillhörande och i hemlandet registrerade för näringsidkare i vissa främmande stater, nämligen Ryssland och Luxemburg samt alla länder, som äro anslutna till den <i>Internationella unionen till skydd för den industriella eganderätten</i> (se d. o.). A. H—rot. 
<b>Varuna</b> (sanskr. <i>Varuṇas, -ṇaḥ, -ṇo</i>), <i>ind. myt.</i>, en indisk gudomlighet, som till sitt ursprungliga väsen är särdeles oklar. Förr ansåg man mest, att denne ursprunglige naturgud betecknade den vida rymden, himlarymden, och grundade härpå etymologien sanskr. <i>uru-,</i> bred, vid, grek. <i>eury's,</i> bred. Därmed föll ej sammanställningen med grek. <i>Οὐϱανός</i> (Uranus), som i sina olika dialektformer förutsätter ett rotstedium (<i>ὀ</i>)<i>Ϝοϱ-</i>. Emellertid torde senare undersökningar häntyda på, att V. snarast representerar en sida (den mörka, nattsidan) af en ursprunglig högste dubbel- eller växelgud, som torde kunna karakteriseras genom dubbelnamnen Varuṇa-Mitra (väl urspr. Dyāus) och representerande olika (dubbel-)sidor af tillvarons maktsfärer, såsom mörker och ljus, natt och dag, natthimmel och daghimmel o. s. v. (se K. F. Johansson, "Über die vedische göttin Dhiṣaṇā und verwandtes", 1917). Den äldre egentliga himmelsguden var Dyāus, som dock redan tidigt fått träda tillbaka för den grupp af himmelsgudar, som äro sammanfattade i benämningen Adityās (Aditis söner) och hvilkas främsta representanter äro V. och Mitra. Det är antagligt, att dessa båda dubbelgudar, som i de vediska hymnerna oftast åkallas tillsammans, äro personifikationer af himlahvalfvet, så att V. urspr. var den stjärnbeströdda natthimmelen, Mitra dagen. Emellertid var V., åtminstone under en längre period, den mest framträdande, den mäktigaste af de gudomligheter, som den indiska fantasien skapat, och tillika den, som har minst kvar af natursymboliska drag. I stället är hans personlighet af mera etisk art: han är den outgrundlige, bakom himlaföreteelserna liggande, ljuset och regnet reglerande, allvise härskaren, som just till följd af sina outgrundliga planer ofta för den hinduiska fantasien tedde sig som en farlig makt, hvars dunkla inflytanden det gällde att med bön och offer göra sig nyttiga. Speciellt som en behärskare af regnet uppfattades han rent af som ond demon, för den händelse han undanhöll det, då det var efterlängtadt. Han är sålunda från denna föreställning identisk med Vṛtra (regndemonen eller regndemonerna), som håller regnkorna instängda i molnberget. Men Vṛtras ständige fiende och bekämpare är Indra, den stridbare blixtljungaren, som splittrar molnberget och befriar regnkorna, d. v. s. framkallar det välsignelsebringande regnet, och därigenom är det hinduiska folkets välgörare. Det är möjligt, att det är denna föreställning, som på V:s bekostnad bragte Indra till den höjd han innehar i det rigvediska panteon som den kraftigaste, stridbaraste, mest omtyckte och i Veda mest åkallade personligheten, bäraren af rätten, ordningen (<i>ṛta</i>). Möjligt är också, att Indra tillhörde stammar eller folkklasser, som med växande betydelse i förhållande till Varunadyrkarna också bragte Indradyrkan till den höjd den har i Veda. Säkert är, att V. småningom, särskildt med Indras upphöjelse, alltmer sjunker i makt och betydelse, ett fall, som tydligen kan spåras i Rigveda. I efter-vedisk tid har också V. sjunkit ned till vattengudomlighet, hafsgud, en karaktär, som utvecklat sig ur hans befogenhet i Veda såsom det himmelska regnets och däraf vattnets behärskare i allmänhet. — Liksom Dvāus urspr. var en <i>asura</i> ("herre" o. d.), så tillkommer samma benämning också V. I denna egenskap har han sin direkta motsvarighet i Avestareligionens Ahura Mazda (Ormuzd) representant för ljuset, dagen, rätten, sanningen (asa = sanskr. <i>ṛta</i>) o. s. v. i motsats till den ursprungliga växelguden, mörkrets, det ondas gud Anra Mainyu (Ahriman). Jfr af hos Macdonell. "Vedic mythology", nämnd litt. Hillebrandt, "Vedische mythologie", I—III (1891— 
page_number=392, index= - Varuna - Varupenningar - Varuprof - Varus, 1. Publius Alfenus (Alfenius) - Varus, 2. Publius Attius - Varus, 3. Publius Quintilius - Varuutstyrsel - Varuväxel - Warwick 
1902), Sörensen, "Til spörgsmaalet om Aditya’erne" (i "Festskrift til Vilh. Thomson", 1894), och Oldenberg, "Religion des Veda" (2:a uppl. 1916). K. F. J. 
<b>Varupenningar.</b> Se Penningar, sp. 401. 
<b>Varuprof,</b> om deras postala behandling. Se Korsband, sp. 1084. 
<b>Varus.</b> 1. Publius Alfenus (Alfenius) V., romersk jurist i 1:a årh. f. Kr., från Cremona, skall från början ha varit skomakare i denna stad, men begaf sig sedan till Rom, där han lärde lagfarenhet och filosofi samt fick stort rop om sig som jurist. Han utarbetade en samling "Digesta", ur hvilken utdrag förekomma i pandekterna. Han var förtrogen med Catullus, hvilken egnat en sång åt honom, samt gynnade Vergilius. — 2. Publius Attius V., framstående anhängare af Pompejus, var dennes öfveramiral och stupade vid Munda (se d. o.). — 3. Publius Quintilius V., romersk fältherre, gift med en släkting till kejsar Augustus, var konsul år 13 f. Kr. och blef år 7 ståthållare i Syrien, där han nedslog ett uppror af judarna. V. var en rik och stolt man, men girig och utan begåfning. Olycksdigert blef hans ståthållarskap i Germanien 8—9 e. Kr. V. trodde sig nämligen kunna behandla germanerna som romerska undersåtar. De frihetsälskande germanerna reste sig under ledning af Arminius (se denne) och lockade V. med hans troligen omkr. 20.000 man starka här in i Teutoburgskogen, antagligen i ett af de bergpass, som begränsa landet kring Münster. V. gaf efter tre dagars kamp (sept. eller okt. år 9) allt förloradt och dödade sig själf. Hären blef tillintetgjord. 1—3. R. Tdh. (J. C.) 
<b>Varuutstyrsel.</b> I st. f. att åsätta eller vidfoga en etikett eller annat sådant märke kan en näringsidkare till kännetecknande af en från honom härrörande vara ge denna eller dess emballage en egenartad form eller annan karakteristisk utstyrsel. I flera länder kan missbruk af sådan varuutstyrsel, kännetecknande annans varor, medföra rättslig påföljd. Mångenstädes finnas bestämmelser mot illojal konkurrens, som därvid kunna bli tillämpliga. I vissa länder, där varumärke (se d. o.) kan åtnjuta ett visst skydd utan registrering, jämställes i sådant afseende varuutstyrsel med varumärke i egentlig mening. Varumärkeslagstiftningen i några länder, t. ex. Frankrike, medger registrering såsom varumärke af en varas form eller annan varuutstyrsel. I Sverige finnas inga bestämmelser af ofvan angifvet innehåll, åtminstone om man bortser från de förpliktelser, som Sverige iklädt sig, att registrera och skydda utländska näringsidkares i hemlandet registrerade varumärken (jfr Varumärkesregistrering). A. H—rot. 
<b>Varuväxel,</b> <i>hand.</i> Se Växel. 
<b>Warwick</b> [ωå'rik]. 1. Grefskap i mellersta England, på ömse sidor om floden Avon. 2,291 kvkm. 1,247,000 inv. (1911), hvaraf 840,200 i staden Birmingham. Sydliga delen, s. om Avon, är öfvervägande jordbruksområde; norra delen var fordom rikt skogbärande och bar namnet Forest of Arden. På sina ställen är skogen ännu bevarad, men mestadels har den dock sköflats i samband med, att det betydande järn- och industridistriktet i n., det s. k. Black country, utvecklat sig. I nordvästligaste delen af grefsk. ligger Birmingham, den stora järnindustristaden; en annan industrihärd är Coventry, ryktbart för sin tillverkning af cyklar, sidenband och ur. Romarna kallade denna del af England <i>Flavia Caesarensis,</i> och många minnen från dem finnas ännu i behåll. Senare blef W. en del af Mercia, men beboddes hufvudsakligen af saxare. Nästan alla städer och byar ha ock saxiska namn. — 2. Hufvudstad i nämnda grefskap, belägen vid Avon. 38,800 inv. (1911). W. är en mycket gammal stad, som i förhållande till sin storlek har ovanligt många präktiga byggnader från äldre och nvare tid. Dess stolthet är grefvarnas af W. slott (Warwick castle; se fig.), som med rätta blifvit kalladt "det ståtligaste af den engelska adelns gamla feodalslott, hvilka ännu begagnas som residens". Af detsamma är Guy's tower (39 m. högt) byggdt 1394. Caesar's tower (45 m. högt) är" ännu äldre. En del af slottet förstördes genom eldsvåda 1871, men har sedan återställts. Bland konstskatter, som förvaras där, märkes den berömda antika Warwickvasen, funnen i Hadrianus' villa i Tivoli. Af öfriga byggnader må nämnas den gotiska kyrkan S:t Mary, rådhuset, bron öfver Avon. En fästning skall ha anlagts vid W. af romarna redan 50 e. Kr. Danskarna härjade orten vid ett af sina infall i Mercia; senare byggde konung Alfreds dotter Ethelfleda år 915 den fästning, på hvars grund nu slottet står. — 3. Stad i nordamerikanska staten Rhode Island, s. v. om Providence, vid Narragansettviken. 29,100 inv. (1917). Betydande bomullsindustri. Vid staden ligger ett ofantligt flyttblock, Drumrock, "så rörligt, att ett barn kan rubba detsamma." — 4. Stad i Queensland, Australien, belägen vid Condamine-floden, 130 km. s. v. om Brisbane. 3,900 inv. (1901). Omgifningen hör till de fruktbaraste i staten. Odling af hvete, majs och vin; kol brytes i grannskapet. Järnvägsknutpunkt. 1—4. A. N—d. Slottet Warwick. Kopparmynt, slaget för Varus, med hans bild. 
page_number=393, index= - Warwick, titel - Waryński, Ludwik - Varzin, by och gods i Pommern - Varäger. Se Varjager och Väringar - Varö - Vas, komitat. Se Eisenburg - Vas, plur. vades, lat., jur. Se Vadimonium - Vas (kärl) 
<b>Warwick</b> [ωå'rik], earl af, engelsk adelstitel, som burits inom flera frejdade släkter. Den gafs först af Vilhelm II Rufus åt den normandiske ädlingen Henry de Newburgh (d. 1123), bars inom dennes släkt till 1297 och kom genom arf till släkten Beauchamp, där den bars af bl. a. Richard Beauchamp, 13:e earl af W., f. 1382, d. 1439, en bland Henrik V:s främsta medhjälpare i kriget mot Frankrike och från 1437 till sin död styresman öfver Normandie. Hans son Henry Beauchamp, f. 1423, d. 1445, upphöjdes 1444 till hertig af W. Han slöt ätten på svärdssidan, och hans svåger Richard Neville ärfde 1450 earltiteln. Om denne, den ryktbare "konungamakaren" W., se Neville 4. Titeln bars sedermera af en medlem af konungahuset, hertigens af Clarence son Edvard Plantagenet, afrättad 1499 (se Edvard, engelska prinsar 3), gafs 1547 åt John Dudley, sedermera hertig af Northumberland (se Dudley 1) och utslocknade i denna släkt 1590. Titeln återupplifvades därefter 1618 inom släkten Rich, bars där till 1759 och gafs s. å. åt en medlem af släkten Greville. Dess nuvarande innehafvare är jordmagnaten Francis Richard Charles Guy Greville, earl af W., f. 9 febr. 1853 och sedan 1881 gift med Frances Evelyn Maynard, grefvinna af W., f. 10 dec. 1861 och bekant för filantropisk verksamhet samt än mer som ifrig deltagare i den socialistiska propagandan i England ("den röda grefvinnan"). Hon har utgett <i>Warwick castle and its earls</i> (1903) och <i>A woman and the war</i> (1916). V. S—g. 
<b>Warynski,</b> Ludwik, polsk politiker och publicist, f. 1856, d. 1889, redigerade 1882 den socialrevolutionära tidskr. "Proletariat", som utgafs af det socialrevolutionära partiet med samma namn i ryska Polen. Detta parti — det första i sitt slag — ifrade för en sammanslutning med de ryske revolutionärerna och samarbetade med den hemliga föreningen "Narodnaja volja" i Ryssland. V. häktades 1883 och blef efter 2 års rannsakningshäkte jämte 28 kamrater dömd af krigsrätten i Warschau och inspärrad i Schlüsselburg, där han dog. A—d J. 
<b>Varzin</b> [fartsīn], by och gods i Pommern, ö. om Köslin, bekant som furst Bismarcks tillhörighet. Godset, hvars slott och park af denne restaurerats, består hufvudsakligen af skogsmark. 
<b>Varäger.</b> Se Varjager och Väringar. 
<b>Varö,</b> liten bebodd ö i Kattegatt, omkr. 20 km. s. v. om Göteborg, i södra inloppet till staden. På ön finnas två fyrar, den ena lysande norr-, den andra söderut. G. Brgrn. 
<b>Vas</b> [vaʃ], komitat. Se Eisenburg. 
<b>Vas,</b> plur. <i>vades,</i> lat., <i>jur.</i> Se Vadimonium. 
<b>Vas</b> (af lat. <i>vas,</i> kärl) betecknar i regel ett prydnadskärl af större höjd än bredd och vanligen af symmetrisk form samt öppet upptill. Under benämningen antika vaser sammanfattar man dock alla slags lerkärl af antikt ursprung, utan att därmed förbinda föreställningen om någon viss form. De antika vaserna äro genom formrikedom, dekorativ utsirning och delvis äfven genom ypperlig teknik af stor vetenskaplig, kulturhistorisk, konstnärlig och industriell betydelse. De första fynden af dylika vaser gjordes i södra Italien, och de blefvo kallade etruskiska vaser. Redan Winckelmann uttalade likväl den åsikten, att deras ursprung måste sökas i Grekland. Man har sedan gjort stora fynd såväl på grekiska fastlandet som på öarna i Joniska hafvet, för ej länge sedan äfven på Kreta. De äldsta hittills upptäckta vaserna där och likaså de, som man funnit i norra Grekland — i Tessalien och andra provinser — förskrifva sig från stenåldern, från 2000-talet f. Kr. De äldsta grekiska vaserna ha i regel ristad och målad ytprydnad af spiraler, sicksacklinjer o. d., de kretensiska ha uteslutande geometriska mönster. Bronsåldern medförde nya behandlingssätt. Under den kretensiska kulturens blomstring påverkade Kreta länderna både i s. och i n. från Egypten (pl. VIII till art. Egypten) till Grekland (se vidstående pl. I, fig. 1—3, samt Kretensisk kultur, fig. 1, och Mykenska kulturen). Vasernas former förfinades, och nya dekorationsmotiv upptogos: jämte spiralen och våglinjen rosetter, rankor, plantor, fiskar, koraller, delfiner, fåglar och äfven landtdjur, allt en tid framåt framställdt med frodig naturalism. Under det senare mykenska konstskedet förekom äfven människoframställning, bl. a. marscherande soldater (se fig. i Hagia Triada och Mykenai, fig. 2). Under tiden efter doriska vandringen uppblomstrade vastillverkningen på grekiska fastlandet och drefs på olika platser, med största framgång i Korint och i Aten. Från dessa hufvudorter exporterades vaser i stor mängd till andra länder. Till en början härskar <i>dipylonstilen</i> (se Dipylon med fig. och Geometriska tidens stil), som utmärkes för sin konsekvent genomförda linjeornamentik. Vasens hela yta upptas af linjer, kors, cirklar, enkla meandermönster samt af figurer eller djur, ordnade i bälten rundt om vasen och framställda silhuettaktigt i barnsligt schematisk simplifiering, de spinkiga figurerna liksom de ornamentala linjerna tecknade i mörkbrunt mot kärlets blekt gula ton. Stridsscener till lands och vatten, begafningsprocessioner med vagnar och sörjande framställas. Stilen visar varianter på olika orter; det mest betydelsefulla inslag får den i den påverkan från Österlanden, som gör sig gällande från början af 600-talet och som medför nya såväl figurala som ornamentala motiv. Lejon, tigrar, gaseller och fabeldjur, kraftigt tecknade, vandra eller springa rundt om vaserna, ordnade i bälten (se fig. 4). Människorna ha österländska typer, långa näsor och spetsigt skägg. De äro tecknade i profil, stelt och kantigt, i hvassa linjer. Nu börja mytologiens och hjältesagans typer framställas, Apollon, Artemis, Herakles; nu förekomma äfven jägare och figurer i språng eller i dans. Ytorna mellan figurerna utfyllas af stjärnor, rosetter, små spiraler, och kärlets stigning från foten karakteriseras genom en krans af upprättstående små blad. Under 500-talet aflöses den stränga geometriska stilen af den <i>arkaiska</i> eller <i>de svarta figurernas</i> stil. Den innebär ett friare dekorationssätt än det gamla; bildkompositionen koncentreras på en mindre del af kärlets yta och inramas af ornament, oftast ganska sparsamt. Figurerna stå som svarta silhuetter mot den rödgula bottnen; likväl hållas kvinnornas nakna kroppsdelar hvita (se fig. 5 samt Olympiska spelen, fig. 1, 2, 3, 7, 9). 
page_number=394, index= - Vas (kärl) - Vasa (kärl) - Vasa (Stockholms län) - Vasa (Finland) 
Från detta färgval öfvergår man mot slutet af samma årh. till ett h. o. h. motsatt: svart botten och röda figurer (fig. 6—13; figurernas röda färg här återgifven i hvitt; jfr äfven fig. 5 o. 6 i art. Olympiska spelen samt fig. i art. Sirener). De <i>rödfiguriga vaserna</i> beteckna höjdpunkten inom den antika vaskonsten, "den sköna stilens" skede. Nu finner man fullt utvecklad denna öfverraskande rikedom af former, denna klarhet i uppbyggandet, denna reda och bestämdhet i ornamentiken, som utgöra den antika keramikens utmärkande drag. Den tekniska behandlingen är förträfflig. Mot det djupt rödgula godset afsätter sig den glänsande svarta fernissan på ett verksamt sätt. Formen och profilen åskådliggöra kärlets ändamål. De stora förrådskärlen (<i>stamnos, amfora</i> m. fl.) och tillblandningskärlen (<i>krater</i>) skilja sig från öskärlen (<i>hydria, aryballos</i>) m. fl. och kannorna samt dryckeskärlen (<i>skyfos, kantharos, kylix</i> m.fl.; jfr Dryckeskärl). I resningen framhållas hvar för sig kärlets fot, buk, hals och mynning samt karakteriseras genom hvar sin grupp af ornament. En krans af upprättstående blad omger sålunda bukens nedre del och åskådliggör den uppåtsträfvande rörelsen. Buken omges af en gördel med figurframställningar af mytologiskt, historiskt eller genremässigt innehåll, stundom återgifvande populära konstverk. Denna gördel, det sammanhållande elementet, kantas af band med en löpande bladranka eller en "a la grecque". Halsen omges af ett band med omväxlande uppåt riktade och nedåt vända blad. Mynningen prydes med en krans af ut- eller nedböjda blad. Öfverallt skönjer man sträfvan att symboliskt åskådliggöra hufvudrörelsen hos de särskilda partierna. — Samtidigt förekomma bland vaserna äfven andra former, t. ex. höga, smala, flasklika (<i>lekythos,</i> användes mest för olja till offer på grafvar) med röda konturteckningar på hvit botten. I dylika figurer finner man lätta isättningar af skuggor och nyanser. Den äldre teckningsstilen med en enda genomgående färg för figurerna öfvergår mot slutet af 400-talet i ett mera fritt behandlingssätt med större målerisk rikedom och omväxling. Teckningen blir mjukare samt mera elegant och smidig, utan att förlora den uttrycksfulla och åskådligt återgifna rörelsen, som karakteriserar de bästa alstren af vasmåleriet i dess fulla blomstring. Stilens enkelhet går likväl förlorad, ju mera tekniken utvecklas. Motivkretsen har varit gudasagan och heroernas bragder och därjämte offer, sport, bad, toalettscener, skolscener, arbete i olika yrken — dessa motiv utgöra de mest intima dokument af grekiskt hvardagslif, som blifvit bevarade åt eftervärlden, liksom vasbilderna utgöra de enda bevarade alstren af grekiskt måleri, vittnesbörd om dess karaktär, naturiakttagelse och teknik. Motiv från i litteraturen omtalade väggmålningar, längesedan ödelagda, återkomma ofta i vasmålning och ge sålunda en föreställning om originalen. Under den alexandrinska tiden tillkomma familjära, idylliska och drastiska motiv, nymfer, eroter, satyrer framställas med förkärlek, men äfven på stora praktvaser ses i figurrik skildring bilder ur gudasagan och från dödsriket (jfr fig. i art. Eleusinska mysterierna och Dareiosvasen). Om de antika vasernas plats i det keramiska systemet se Keramik och Terrakotta. — I Stockholm finnas samlingar af antika vaser i Nationalmuseum och Tekniska skolan. Utmärkta samlingar finnas i Köpenhamns nationalmuseum, i Berlin, Paris, London, Petersburg och Neapel. Litteraturen om antika vaser är mycket rik. Bland nyare verk må nämnas Furtwängler och Loesche, "Mykenische thongefässe" (1879), och Furtwängler, Reichhold och Hausers praktverk "Griechische vasenmalerei" samt Dumont och Chaplain, "Les ceramiques de la Grece propre" (1881 ff.). En god öfverblick - väl illustrerad - ger E. Buschor, "Griechische vasenmalerei" (2:a uppl. 1914). Upk. (G—g N.) 
Mycken frihet i grundformer och dekoreringssätt råder i de vaser, som det österländska och nyare europeiska konsthandtverkst framställt af sådana olika material som metall (silfver, brons m. m.), cellemalj (se fig. 2 i art. Emalj), glas (se fig. 11, 20 o. 22 till art. Glasfabrikation; jfr ock fig. 2 där, den fornromerska Portlandvasen) samt framför allt porslin och fajans (se Alhambra-vaser med fig., pl. IV till art. Japan, fig. 11 o. 15 å färgpl. till art. Keramik, flera fig. å pl. V till art. Kina, fig. 4, 7 o. 8 å pl. till art. Porslin). 
<b>Vasa</b> (lat., plur. af <i>vas,</i> kärl). 1. Samtliga i ett apotek förekommande kärl ("privilegier och vasa"). — 2. <i>Vasa sacra,</i> "de heliga kärlen", de kärl, som användas vid gudstjänsten (kalk, paten, monstrans, ciborium, rökelsekar, smörjelsekärl o. s. v.). — 3. Kärl i anatomisk mening, t. ex. <i>Vasa lymphatica,</i> lymfkärlen (se d. o. och Blodkärl samt Kärl och Kärlsystem), <i>Vasa vasorum</i> (se Arterioskleros, sp. 97) och <i>Vas deferens,</i> sädesledaren (se Säd, <i>anat.</i>). — 4. Om <i>Vasa arretina</i> se Arezzo, sp. 1416, om <i>Vasa murrhina</i> se Murrhinska kärl. 
<b>Vasa,</b> egendom i Skepptuna socken, Stockholms län, omfattar 4 3/4 mtl, med 176,000 kr. tax.-värde (1919). Nuv. manbyggningen är ett på 1860-talet uppfördt tvåvånings trähus med tegeltak, omgifvet af en vacker trädgård. Till egendomen höra ångkvarn och något skog. V. är af hög ålder, men har aldrig varit stort, egdes på 1400-talet af riksdrotsen Kristiern Nilsson, hans son och sonsöner, biskop Kettil Karlsson samt dennes broder Erik, som 1461 köpte det för 620 mark. På 1500-talet blef V. kungsgård, tillhörde på 1600-talet släkterna Lode och Oxenstierna samt på 1700-talet och senare Leijonhufvud, Falkenberg, Bergenstråhle, Lilliehorn och v. Francken. Nuv. egare är A. Köhler. E. A—t. 
<b>Vasa</b> (fi. <i>Vaasa</i>), stad i Österbotten, Finland, landshövdingeresidens i Vasa län och säte för Vasa hofrätt, ligger vid Bottniska viken på Klemetsö udde, delvis äfven på Brandö udde och Vasklot holme. Areal 4,001 har, hvaraf 480 har äro indelade till stadsplan. 24.874 inv. (1918), hvaraf ungefär lika många svensk- som finsktalande. Staden är reguljärt byggd med vackert läge; genom densamma äro dragna flera långa esplanader, hvilkas grönska sommartid utgör en angenäm anblick för ögat. Stadens utgifter stego (1918) till 5,0 mill. mark; dess skulder uppgingo till 5,4 mill. mark. Kostnaderna för fattigvården belöpte sig till 408,935 mark eller 16 mark 44 penni per invånare. De industriella inrättningarnas antal var 
page_number=395, index= - Vasa (Finland) 
<b>Till art. Vas. I.</b> 
Fig. 1. Kretensisk amfora från Knosos (palatsstil). Fig. 2. Mykensk bygelkanna från Rhodos. Fig. 3. Mykensk bägare från Rhodos. Fig. 4. Rhodisk vinkanna (orientalisk påverkan). Fig. 5. Svartfigurig attisk amfora från Amasis' verkstad (bilder af Athena och Poseidon). Fig. 6. Attisk lekythos med scen från begrafningsplats. Fig. 7. Attisk krater från Perikles' tid. Fig. 8. Attisk stamnos med afskedsscen. 
page_number=396, index= - Vasa (Finland) 
<b>Till art. Vas. II.</b> 
Fig. 9. Attisk hydria. 
Fig. 10. Flöjtblåsare och danserska, innerbildi en skål af Epiktetos. 
Fig. 11. Herakles brottas med jätten Antaios,vasbild från en attisk krater af Eufronios. 
Fig. 12. Offerscen, vasbild. Fig. 13. Amasonstrid, detalj från en attiskkrater. (<i>Vaserna och vasbilderna 7—13 rödfiguriga.</i>) 
page_number=397, index= - Vasa (Finland) - Vasa (Minnesota) 
(1916) 48 med 2,265 arbetare och ett tillverkningsvärde af 39 mill. mark. Bland dem märkas Vasa bomullsmanufaktur a.-b:s (grundadt 1857) anläggningar på Brändö, 1 sockerbruk, 1 ångkvarn, 1 tvålfabrik och 1 mekanisk verkstad. V. utgör ändpunkten för järnvägslinjen (Helsingfors—)Tammerfors—V., hvars nordligaste del blef färdig 1883. Från staden har 1891 en 3 km. lång bana byggts till uthamnen å Vasklot. Den inre hamnen invid staden och i Brändösund är grund. V. är södra Österbottens förnämsta handelsstad, belägen som den är nära den vidsträckta och välodlade sydösterbottniska slättbygden. Exporten består hufvudsakligen af sågade trävaror och landtmannaprodukter, de senare främst till Sverige, med hvilket land V. står i liflig förbindelse (Sundsvall och Umeå). Exportvärdet uppgick 1913 till 8 mill. mark, importvärdet åter till 26 mill. mark. Handelsflottan var i midten af 1800-talet Finlands största; stadens och landets förnämsta skeppsredare vid denna tid var kommerserådet C. G. Wolff. Numera utgöres handelsflottan till största delen af Vasa—Nordsjö ångbåts a.-b:s (grundadt 1872) tiotal ångare, som förmedla en stor del af västra Finlands import från Väst-Europas stora hamnplatser. I staden finnas elektrisk belysning och vattenledning. V. har 1 svenskt och 1 finskt åttaklassigt lyceum för gossar, 1 svensk och 1 finsk flickskola (samtliga statens) äfvensom 1 privat svensk nioklassig samskola. Folkskolorna besöktes (1919) af 1,838 elever. I V. utkommo bl. a. 4 tidningar med sex veckonummer (1 svensk) och 3 tidningar med tre veckonummer (2 svenska). Ett svenskt teaterföretag arbetar sedan 1919—20 största delen af året i V. I ecklesiastikt hänseende utgör V. ett pastorat af 2:a kl. under Vasa kontrakt, Åbo ärkestift. — V. grundlades 1606 invid foten af Korsholms (se d. o.) vallar samt erhöll sina första privilegier 1611, hvarvid staden, som därförinnan kallats Mustasaari, Mussor, tilldelades namnet V. till åminnelse af Sveriges då regerande konungaätt. 3 aug. 1852 nedbrann staden genom vådeld fullständigt samt flyttades därefter 7 km. närmare hafvet. Genom kejs. manifest 1855, i anledning af några enskilda stadsbors anhållan, förändrades den nya stadens namn till Nikolaistad. Alla försök att få ändringen att återgå voro förgäfves, intill dess efter ryska revolutionen 1917 staden återfick sitt gamla namn, som hela tiden fortlefvat i dagligt tal. På den gamla stadens gator utkämpades 25 juni 1808 en häftig strid mellan en afdelning landstigna svenska trupper under Bergenstråhles befäl och ryska ockupationstrupper, efter hvilken strid följde en 5 dagars våldsam plundring af staden genom de ryska trupperna. Under Krimkriget bombarderade (aug. 1855) engelska flottan Brändö hamn. Under bolsjevikupproret 1918 tog en del af landets regering sin tillflykt till V., som blef "det hvita" Finlands centrum, därifrån åtgärderna för upprorets kufvande leddes. Såsom erkänsla för det understöd stadens invånare lämnat vid den lagliga ordningens återställande erhöll staden rätt att i sitt vapen (en vase i rödt fält) föra Finlands frihetskors. På de rikssvenska frivilliga brigadmedlemmarnas hjältegraf i Vasa skall, på initiativ från Sverige, resas ett monument med de stupades namn. — Litt.: H. E. Aspelin, "Wasa stads historia" (1892—94) och "Bidrag till Vasa stads historia", I (1912). O. B—n. Fig 1. Vasas vapen (föredet tillämnade införandetaf Finlands frihetskorsdäri). 
Fig. 2. Situationsplan af Vasa. <i>1.</i> Lutherskkyrka. — <i>2.</i> Grekisk-katolsk kyrka. — <i>3.</i> Länsstyrelsenoch Vasa hofrätt. — <i>4.</i> Rådhus. — <i>5.</i> Postkontor.— <i>6.</i> Telegrafstation. — <i>7.</i> Telefoncentral. — <i>8.</i>Elektrisk centralstation. — <i>9.</i> Svenskt lyceum. —<i>10.</i> Finskt lyceum. — <i>11.</i> Svensk flickskola. — <i>12.</i>Finsk flickskola. — <i>13.</i> Folkskolor. — <i>14.</i>Stadslasarett. — <i>15.</i> Kommunalt sjukhus.— <i>16.</i> Barnhem. — <i>17.</i> Brandstation ochteater. — <i>18.</i> Österbottens historiska museum.— <i>19.</i> Länsfängelse. — <i>20.</i> Saluhallar. — <i>21.</i>Kaserner. — <i>22.</i> Packhus. — <i>23.</i> Järnvägsstation.— <i>24.</i> Godsstation. — <i>25.</i> Ernsts hotell.— <i>26.</i> Centralhotellet. — <i>27.</i> Bomullsspinneri. —<i>28.</i> Ångkvarn. — <i>29.</i> Mekanisk verkstad. — <i>30.</i>Vasa träförädlingsfabrik. — <i>31.</i> Salutorg. — <i>32.</i> Begrafningsplats. 
<b>Vasa,</b> ett i sydöstra delen af staten Minnesota beläget samhälle, som anlades 1853 som svenskt nybygge, på initiativ af Hans Mattson (se d. o.). De tidigaste nybyggarna voro från Kristianstads län. Namnet V. gafs åt nybygget först 1855, och platsen organiserades som kommun 1858. En svensk luthersk församling bildades 1855, hvars förste pastor var den vida bekante Eric Norelius (se d. o.), som har tecknat platsens historia i "Vasa illustrata" (1905). O. A. L—r. 
page_number=398, index= - Vasa (prins af) - Vasaborg - Vasaborg, 1. Gustaf Gustafsson - Vasaborg, 2. Anton Adolf - Vasa församling - Wasagara - Vasa hofrätt - Vasaldel - Vasall - Vasalprimaner - Vasa län 
<b>Vasa,</b> prins af. Se Gustaf, svenska prinsar 2, och Kabinettskassan, sp. 519. 
<b>Vasaborg,</b> grefskap, som 20 aug. 1646 gafs åt Gustaf II Adolfs naturlige son, öfverste Gustaf Gustafsson, omfattade staden Nystad samt alla kronans behållna gods och gårdar i Letala och Nykyrka socknar i Vehmo härad, Finland. Därjämte gafs grefve Gustaf bl. a. exspektans till alla öfriga inom nämnda socknar belägna, från kronan afsöndrade hemman samt rätt att uppföra ett slott, hvilket skulle kallas Vasaborg och efter hvilket han och hans efterkommande skulle bära sin grefliga titel. Grefskapet utgjordes i början af 1650-talet af 704 hemman om 587 mtl och afkastade årligen omkr. 13,000—14,000 dal. smt (däraf 6,867 daler årlig ränta). 
<b>Vasaborg.</b> 1. Gustaf Gustafsson, grefve af V., riksråd, son till Gustaf II Adolf och en hustru Margareta Slots, f. 24 maj 1616 i Stockholm, d. 25 okt. 1653 i Wildeshausen (begrafven i Riddarholmskyrkan), uppfostrades af Karl Karlsson Gyllenhielm och sändes 1630 till högskolan i Wittenberg, där han blef "rector illustris" s. å. Han nedlade rektoratet 19 jan. 1633 och begaf sig till svenska armen, där han s. å. utnämndes till öfverste för ett livländskt kavalleriregemente och kommendant i Osnabrück, samt blef enligt Gustaf Adolfs yttersta vilja "postulerad administrator" af stiftet Osnabrück, 1634. 1637 adlades V. och erhöll då i donation Vibyholms kungsgård i Södermanland och Saaris gods i Finland. Han deltog med sitt regemente bl. a. i slaget vid Nördlingen 1634, men nödgades efter Johan Baners död 1641 i anledning af någon misshällighet med sina officerare taga afsked ur krigstjänsten, hvarpå han bosatte sig i Osnabrück, där han ånyo blef kommendant 27 febr. 1643. I juli 1645 blef han guvernör i Estland. Redan följande år utnämndes han 20 aug. på samma gång till friherre och grefve med Vasaborg (se d. o.) som grefskap samt inkallades några dagar senare i rådet, där han tog inträde 5 sept. Drottningens förtroende vann han dock ej. "Man kan icke", sade hon, "uti viktiga värf använda den, som har svårt att tiga". I Westfaliska freden måste V. afstå stiftet Osnabrück, dock mot betydligt vederlag, och han erhöll dessutom af drottningen amtet och staden Wildeshausen. Efter Gyllenhielms död sökte han det lediga riksamiralsämbetet, men fick afslag, hvarpå han, förtretad öfver denna motgång, 1652 för alltid lämnade Sverige. V. beskrifves som en man med vackert yttre, liflig uppfattning samt redligt och oförskräckt sinnelag, men dessa goda egenskaper skämdes genom hetsighet samt pratsjuka och högfärd. Han var gift med grefvinnan Anna Sofia af Wied-Runkel (d. 1694). Se, utom den historiska litteraturen rörande denna tid, där V:s namn ofta möter mera i förbigående, H. Fröding, "Grefve Gustaf Gustafssons af Vasaborg mor" (i "Hist. tidskr." XXII, 1902). 
2. Anton Adolf, grefve af V., den föregåendes sonson, f. 22 febr. 1689 i Wildeshausen, d. 10 maj 1748 på Kungslena i Västergötland, uppföddes i fattigdom, sedan fadern genom Karl XI:s reduktion förlorat amtet Wildeshausen. 1710 ingick V. i preussisk tjänst och gjorde som fänrik 1711 ett fälttåg i Piemont. Den preussiska tjänsten lämnade han 1715 som kapten, blef 1716 ryttmästare vid Västgöta kavalleri och bevistade norska fälttåget till dess slut. Han befordrades 1719 till major, erhöll 1720 överstelöjtnants titel och blef 1739 öfverstelöjtnant vid Södermanlands regemente. V. anförde regementet i ryska kriget, till dess han blef tillfångatagen i slaget vid Villmanstrand, 23 aug. 1741, och förd till Petersburg. Man beskyller honom för att under slaget mot öfverbefälhafvarens order ha ryckt för långt fram, så att svenska artilleriet gjordes onyttigt. Då sedermera Dalregementet utan order skyndade V. till hjälp, bröts svenska linjen på högra flygeln, hvilket blef en bidragande orsak till slagets förlust. Af kejsarinnan Elisabet begåfvades han med den värja, som hon själf burit på revolutionsdagen, då hon bemäktigade sig ryska tronen. V. blef öfverste för Skaraborgs regemente 1744 samt generalmajor i armen. — Med hans broder Georg Maurits, d. på gården Hundlosen i Oldenburg 14 jan. 1754, utgick ätten V. på svärdssidan. Den sista af ätten var hans syster Henrietta Polyxena, f. 1696, d. 30 okt. 1777 på Hundlosen, hvilken lefde i yttersta misär i Westfalen, blind och sjuklig, då Gustaf III 1776 förärade henne en gåfva af 500 dukater och gaf henne löfte om en lifstidspension. 1-2. A. B. B.* 
<b>Vasa församling,</b> i Göteborgs stad, bildades 1 jan. 1908 vid omregleringen af församlingsindelningen i Göteborg och omfattar sydöstra delen af staden. 32,027 inv. (1919). Församlingen utgör ett privilegieradt pastorat i Göteborgs stift, Domprosteriets södra kontrakt. Kyrkan, byggd i senromansk stil af Yngve Rasmussen, invigdes 1908. Dessutom finnes ett kapell i stadsdelen Landala. Förslag föreligger om delning af församlingen, som är Göteborgs foìkrikaste. L. Wll. 
<b>Wasagara,</b> invånare i Usagara (se d. o.). 
<b>Vasa hofrätt.</b> Se Hofrätt, sp. 937. 
<b>Vasaldel,</b> <i>bot.</i> Se Kärlsträng, sp. 579. 
<b>Vasall</b> (it. och sp. <i>vassallo,</i> fr. <i>vassal</i>). Se Länsväsen, sp. 194—195. 
<b>Vasalprimaner,</b> <i>bot.</i> Se Kärlsträng, sp. 580. 
<b>Vasa län</b> (fi. <i>Vaasan lääni</i>), Finland, omfattar södra delen af landskapet Österbotten, norra delen af landskapet Satakunta och nordöstra delen af Tavastland samt gränsar i n. till Uleåborgs län, i ö. till Kuopio och (på en liten sträcka) S:t Michels län, i s. till Tavastehus samt Åbo och Björneborgs län samt i v. till Bottniska viken. (Se kartan till art. Finland.) Areal 41,562 kvkm., hvaraf 7 proc. vatten. 543,690 inv. (1918), hvaraf 272,531 mankön och 271,159 kvinnkön, 16,3 proc. af landets hela folkmängd. Af. befolkningen bodde 48,094 (8,8 proc.) i städerna. Folktätheten är 14,1 på 1 kvkm. 1910 
page_number=399, index= - Vasa län - Vasamedaljen - Vasantasena - Vasa-orden 
voro af den närvarande befolkningen 111,094 (25,3 proc.) svensktalande och 327,828 (74,6 proc.) finsktalande. Folkökningen utgjorde 1901—10 i medeltal 11,3 pro mille; år 1917 förekom en folkminskning på 0,6 pro mille. — Af länets hela areal utgjorde (1910) 10,7 proc. odlad jord, 3,1 proc. naturlig äng och 86,2 proc. skogs- och impedimentmarker. Hemmanens sammanlagda mantal var (1918) 264,121, hvaraf 2,523,55 skatte. 110,74 krono och 6,92 frälse. Antalet brukningsdelar var (1910) 43,795, hvaraf 26,341 (62,5 proc.) på egen och 17,454 på arrendejord; af brukningsdelarna hade 8,529 (16,3 proc.) mindre åkerareal än 0,5 har och 60 (0,1 proc.) större åkerareal än 100 har. Totala åkerarealen för brukningsdelar på egen jord var 349,059 har (85,4 proc.) och för brukningsdelar på arrendejord 59,580 har. Torpens antal uppgick (1912) till 10,014 och landbolägenheternas till 35; dessutom innehades 15,706 backstuguområden på arrende, hvaraf 749 (4,8 proc.) voro belägna inom täta bosättningsgrupper. Af torpen hade 43,1 proc. en odlad areal understigande 3 har, 49,9 proc. en areal om 3—10 har, 6,9 proc. en areal om 10—25 har och 0,4 proc. en areal öfverstigande 25 har; af backstuguområdena hade 66,6 proc. en odlad areal under 0,5 har. Till torpen och landbolägenheterna hörde 31,101,5 har åker och 10,963,8 har äng, d. v. s. inalles 42,065,3 har odlad jord; i medeltal per torp och landbolägenhet kommo 4,1 har odlad jord. Legoafgifterna stego till 707,619 mark om året eller 70 mark per torp och landbolägenhet. Af jordbruksprodukter skördades (1916) 717 hl. hvete, 542,790 hl. råg, 399,073 hl. korn, 935,226 hl. hafre, 10,592 hl. blandsäd, 1,091,446 hl. potatis samt 437,429 hl. rotfrukter af andra slag. Härutöfver skördades 1,358 deciton lin och hampa samt 4,548,220 deciton hö. Antalet hästar öfver 3 år utgjorde (1916) 48,057 och antalet nötkreatur öfver 2 år 178,150. I länet funnos 90 mejerier, som tillverkade 2,348,000 kg. smör. Inom länet arbeta 4 landtbrukssällskap, hvaraf ett (Södra Österbottens län) har sin verksamhet bland den svenska befolkningen. Vidare finnas 4 jordbruks- och landtmannaskolor (1 svensk), 4 trädgårds- och hushållsskolor (1 svensk) samt 3 kreatursskötarskolor. — Kronoskogarna upptogo (1917) en areal af omkr. 800,000 har med omkr. 14 mill. stammar stock. De industriella arbetsställenas antal var (1916) 734 med 9,120 arbetare och ett tillverkningsvärde af 121,7 mill. mark. De viktigaste industriorterna äro Vasa och Jakobstad (se dessa ord). Hemslöjden är på flera orter rätt betydande (åkdon i Kurikka, knifvar i Kauhava m. m.). Till länet hör norra delen af järnvägen Tammerfors—Vasa med bibanorna Haapamäki—Jyväskylä—Suolahti samt Seinäjoki—Kristinestad och Kaskö äfvensom södra delen af järnvägen Seinäjoki—Uleåborg med bibanan Bennäs—Jakobstad. Antalet postanstalter var (1917) 362. I 9 sparbanker i städerna och 70 sådana på landsbygden voro (1917) insatta 105,6 mill. mark på 69,307 motböcker. — I städerna funnos (1917) 59 svenska och 76 finska folkskolklasser med 4,154 elever (1,773 svenska); undervisningen i folkskolorna meddelades af 42 lärare och 101 lärarinnor, och utgifterna stego till 0,5 mill. mark. På landsbygden åter arbetade 522 folkskolor (165 svenska) med 23,166 elever (6,859 svenska); antalet lärare var 406 och lärarinnor 274; utgifterna stego till 1,7 mill. mark. I länet finnas 2 folkskollärarseminarier, 1 finskt i Jyväskylä (för män och kvinnor) och 1 svenskt i Nykarleby (för lärare). I Vasa finnes ett småskollärarinneseminarium (svenskt). 3 finska och 5 svenska (1 ambulerande), folkhögskolor verka på landsbygden. Elementarläroverken äro 15 till antalet, bland dem 3 8-klassiga gosslyceer (1 svenskt), 5 9-klassiga samskolor (3 svenska) och 3 5-klassiga flickskolor (1 svensk). Kostnaderna för fattigvården stego till 2,8 mill. mark (4 mark 96 penni per inv.). — Residensstad är Vasa. Dessutom ligga inom länet städerna Kristinestad, Kaskö, Nykarleby, Jakobstad och Gamlakarleby, alla vid kusten, samt Jyväskylä längst i s. ö., vid Päijänne; af öfriga bosättningscentra märkas främst Lappo kyrkoby, Seinäjoki och Suolahti stationssamhällen samt Äänekoski, Haapakoski och Muurame fabrikssamhällen. Administrativt är länet deladt i 8 härad, tills. utgörande 44 länsmansdistrikt. I judiciellt afseende lyder länet under Vasa hofrätt och är deladt i 9 domsagor med 36 tingslag. I städerna finnas 7 rådstufvurätter. I ecklesiastikt hänseende är länet deladt mellan Åbo ärkestift och Borgå stift samt omfattar 7 stads- och 88 landsförsamlingar. För val af riksdagsmän är länet deladt i 3 valkretsar. Vid 1919 års val funnos 429 röstningsområden med 229,705 röstberättigade personer (108,113 män och 121,592 kvinnor). Se äfven Österbotten. Litt.: K. Donner, "Bibliographia Ostrobotniensis" (1912). O. B—n. 
<b>Vasamedaljen.</b> Se Vasaorden. 
<b>Vasantasena,</b> skådespel. Se Çudraka. 
<b>Vasa-orden,</b> svensk orden, som stiftades af Gustaf III 29 maj 1772 och är ämnad att utdelas till "vedermäle för förtjänster om jordbruk, bergshandtering, konst, handel och industri, för nyttiga skrifter i dessa ämnen samt för väl förrättade allmänna värf och uppdrag". Orden har 5 grader: kommendörer med stora korset, kommendörer af första och af andra klassen samt riddare af första och af andra klassen. Kommendörsgraden delades vid Oskar II:s kröning (1873) i två klasser, och 1890 delades riddargraden i två klasser, af hvilka den andra är förbehållen utlänningar. Antalet kommendörer m. st. k. var i statuten urspr. bestämdt till 6, kommendörer till 8 och riddare till 50, men dessa siffror äro nu mångdubbelt öfverskridna. Insignierna äro för kommendörer med stora korset: 1) den vid högtidliga tillfällen burna ordenskedjan, sammansatt af 4 gyllene vasar och 4 i guld infattade holsteinska nässelblad af hvit och röd emalj med 3 gyllene spikar skiftevis genom guldlänkar sammanhäftade med 8 sköldar, hvarå synas Sveriges tre kronor, krönta med en kunglig krona och omgifna af sinnebilder, som beteckna jordbruk och handel; 2) stjärnan (se pl. till art. Ordnar) består af ett hvitt i guld infattadt emaljeradt kors med 8 uddar försedda med gyllene knoppar. Midt på korset är en gyllene vase, omgifven af ett rödt emaljeradt guldband, på hvilket läses: "Gustaf den Tredje Inst[iktare]. MDCCLXXII". Denna stjärna är krönt med en emaljerad, gyllene kungl. 
page_number=400, index= - Vasa-orden - Vasaparken - Vasaratunturi - Vasarhely - Vasari, Giorgio 
krona, medelst hvilken den häftas vid kedjan eller bandet; 3) kraschanen, som består af ett kors af silfver med 8 fasetterade uddar försedda med knoppar, och i dess midt synes en af en kunglig krona krönt vase af silfver och mellan de 4 korsarmarna nässelblad af silfver. Stjärnan bäres vid kedjan eller i ett bredt grönt vattradt band öfver axeln från höger till vänster och kraschanen på vänstra sidan af bröstet. Kommendörer af första klassen bära stjärnan i ett grönt vattradt band om halsen och å vänstra sidan af bröstet en kraschan, som är lik kommendörernas med stora korset, men saknar nässelbladen. Kommendörer af andra klassen bära samma stjärna och på samma sätt, men ingen kraschan. (Kommendörer m. st. k. och af 1:a graden i andliga ståndet bära därjämte på prästkappan en liknande, något större broderad kraschan.) Riddarna af 1:a kl. bära å vänstra sidan af bröstet en stjärna, som är lik kommendörernas, men mindre. Riddarna af 2:a kl. bära på samma sätt en liknande stjärna, infattad i silfver. Vasa-ordens nuv. kors infördes vid Karl XV:s kröning, 1863; dessförinnan hade dekorationen en oval form ("vasatrissan") och utgjordes endast af det röda bandet i guld med inskriften samt den af detsamma omgifna gyllene vasen. 1895 inrättades en lägre grad af orden, Vasatecknet, utgörande en liknande stjärna af silfver, hvarå endast ordens emblem och inskrift äro emaljerade. — Vasamedaljen, som är försedd med k. krona, utdelas af guld, förgylldt silfver eller silfver såväl i 5:e som i 8:e storleken och bäres i Vasa-ordens band å vänstra sidan af bröstet. Om ordens ämbetsmän och ordenskapitlen se Ordnar, sp. 829 —830. För de äldste kommendörerna finnas pensioner å 300 kr. 
<b>Vasaparken,</b> en 5,61 har stor park, urspr. norra delen af Sabbatsbergs (se d. o.) område inom nuv. Gustaf Vasa församling i nordvästra delen af Stockholm, Vasastaden (se kartan till art. Stockholm). Beslut om områdets intagande i stadsplanen fattades 18 juni 1897 och stadfästes 13 aug. s. å. Parken iordningställdes i hufvudsak 1898—1900 (sydvästra delen dock först 1907) och namngafs 1900. Parken är en mycket flitigt besökt lekplats för Vasastadens barn, och anordningar för deras trefnad ha vidtagits. Där hållas sedan 1912 om somrarna konserter på kommunens bekostnad. Lhd. 
<b>Vasaratunturi.</b> Se Dundret. 
<b>Vasarhely</b> [vā'ʃārhäj]. Se Hodmezö-Vasarhely och Maros-Vasarhely. 
<b>Vasari,</b> Giorgio, italiensk arkitekt, målare och konstskriftställare, f. 1511 i Arezzo, d. 1574 i Florens, erhöll sin första undervisning af en glasmålare Guglielmo di Marsilia, vistades från 1524 i Florens, där han studerade Michelangelo och Andrea del Sarto, till 1529, då han vid den börjande belägringen af staden begaf sig till Pisa och därifrån tillbaka till Arezzo, men fördes snart af kardinal Ippolito de' Medici till Rom, där han blef Michelangelos lärjunge och utbildade sig under dennes inflytande samt genom studier efter Rafael. Han vistades i Bologna 1539, i Venezia 1542 och i Neapel 1544 samt kallades af Cosimo I 1553 till Florens. Hans bästa konstnärliga verksamhet tillhör arkitekturen. Han utförde i Florens det inre af Palazzo vecchio med dess trappanläggning och dess stora sal, som han och hans lärjungar äfven prydde med fresker. Men hans förnämsta byggnadsverk där är <i>Uffizierna</i> (se d. o. med fig.). Vidare ombyggde han Stefansriddarnas palats i Pisa samt utförde kupolen på kyrkan Madonna dell' umilta i Pistoja och kyrkan Badia i Arezzo. Som målare står V. i spetsen för manierismen i Italien. Han representerar efterhärmningen af Michelangelos stil, i hvilken han såg framtidens konst, och han tillegnade sig genom sin myckna kopiering en lätthet i utförandet och en skicklighet i sammanställning af ärfda detaljformer, som voro grunden till den kyla i form, i färg och i känsla, hvilken blef gemensam för den florentinska skolan i hans tid. Mest sysselsattes han af mediceerna i Florens och af påfvarna i Rom, men verk af hans hand återfinnas f. ö. mångenstädes i Italien. Af hans fresker finnes tillräckligt för bedömande af hans konstnärliga karaktär i Pal. vecchio i Florens (bilder ur mediceernas historia), i Vatikanens Sala regia (skildringar af kyrkans seger, bl. a. förhärligas i 4 bilder Bartholomeinattens blodbad) och i Pal. Cancelleria i Rom (stor bildkrets ur Paul III:s lefnad, målad på hundra dagar). Taflor af hans hand finner man flerstädes i italienska kyrkor, en och annan i utländska gallerier. Här må nämnas <i>Nattvarden</i> (i S:ta Croce, Florens), <i>Johannes döparens halshuggning</i> (i hans kyrka i Rom), <i>Ahasverus' gästabud</i> (i Arezzos akademi), <i>Kristi uppståndelse</i> (i Sienas akademi) och porträtt, i hvilka han framträder mest till sin fördel: <i>själfporträtt</i> (i Uffizi; se fig.), <i>Lorenzo il Magnifico</i> och <i>Alessandro de' Medici</i> samt <i>Cosimo I</i> (i Berlin). — V. har därjämte ett berömdt namn som konstskriftställare genom sitt stora arbete <i>Vite de' più eccellenti pittori, scultori ed architetti</i> (1550; 2:a betydligt utvidgade uppl. 1568; med noter af Giovanni Bottari, Rom, 1759; med anmärkningar af Guglielmo della Valle, Siena, 1791—94, af Giovanni Masselli 1832—38 och af ett sällskap konstvänner 1846—57, bägge i Florens, samt af Milanesi, Florens, 1878—85). På tyska utgafs verket af G. Gronau, A. Gottschewski m. fl. i Strassburg 1904—10. En italiensk uppl. började utges i München 1911 med noter af Karl Frey, en tysk uppl. i Berlin af E. Jaffe 1913. Ett utdrag i dansk öfv. utgafs af E. Rasmussen 1907. Detta verk, som varit mycket förkättradt på grund af otillförlitliga kronologiska uppgifter och ensidiga åsikter, ibland beroende på personlig motvilja, är dock ett högst betydande arbete, af största vikt för vår kännedom om de italienska skolornas utvecklingsgång och de enskilde mästarna. Märkvärdigt är, att det icke är mera bristfälligt, då det till största delen är 
page_number=401, index= - Vasari, Giorgio - Vasaråg - Vasastaden - Vasastenen - Vasastil - Wasastjerna, Abraham - Wasatchbergen - Vasateatern - Vasatecknet - Vasaätten 
byggdt på muntlig tradition och på en mängd notiser från alla håll. Genom sina vackert utförda, åskådliga skildringar och sina anekdoter är det "en skatt för kulturhistorien". C. R. N.* 
<b>Vasaråg,</b> <i>bot.</i> Se Råg, sp. 16. 
<b>Vasastaden,</b> stadsdel i Stockholm (se d. o., sp. 1460). 
<b>Vasastenen,</b> ett monument, rest 1903 på en liten höjd utanför Rättviks (se d. o.) kyrka. 
<b>Vasastil,</b> <i>konsth.</i>, den numera allmänt använda benämningen på den byggnadsstil, som upparbetades i Sverige under Vasakonungarna, alltså svensk renässans. Dess källor äro att söka i Tyskland, Nederländerna, Italien och Frankrike, och de flesta och mest betydande målsmännen för byggnads- och dekorationskonst under detta skede äro inflyttade tyskar och nederländare. Se Byggnadskonsten, sp. 747—748. G—g N. 
<b>Wasastjerna,</b> Abraham, affärsman, riksdagsman, f. 2 dec. 1746 i Gamlakarleby, d. 26 jan. 1815 i Vasa, var son till rådmannen Jakob Falander (hvars farbroder adlades med namnet Tigerstedt, se d. o.). Abr. Falander blef student i Åbo 1761, där han studerade juridik, men slog sig sedermera på affärsverksamhet och blef 1776 handlande samt 1780 rådman i Vasa. 1802 fick han titel af kommerseråd. Han representerade Vasa stad vid riksdagarna 1789, 1792 och 1800. Som grundläggare af Östermyra bruk i Ilmola socken och egare af andra bruk och fastigheter, kvarnar, sågar m. m. bidrog han till handelns och näringarnas tillväxt i södra Österbotten. Vid de ryska truppernas ankomst till Vasa sommaren 1808 blef Falander angifven för försök att emot dem uppvigla allmogen och fördes till Åbo, där han dömdes till arkebusering, men frigafs och fick tillstånd att öfverresa till Sverige. På återfärden passerade han i okt. 1808 Åland, där Gustaf IV Adolf kallade honom jämte advokatfiskalen i Vasa hofrätt, lagmannen Anders Johan Bergvald (d. ogift 1828), som blifvit på liknande sätt behandlad af ryssarna, inför sig och adlade dem bägge med namnet W. — Abraham W:s sonson Jakob Frans Oskar W. (f. 1819, d. som f. d. kapten och tullförvaltare i Borgå 1889), sedan 1882 riddarhusgenealog, utgaf <i>Ättar-taflor öfver den på Finlands Riddarhus introducerade adeln</i> (2 bd, 1879—80; suppl. 1883). Dennes kusin Selim Oswald W., f. 1831, d. 1917, var 1865—76 docent i praktisk medicin vid Helsingfors' universitet och förestod under en lång följd af år professuren i allmän patologi och medicinsk klinik, hvarjämte han skötte en omfattande läkarpraktik. Han erhöll vid afskedstagandet från docenturen professorstitel. M. G. S. 
<b>Wasatchbergen</b> [ωå'sətʃ- l. ωåsä'tʃ-], en af hufvudkedjorna i det nordamerikanska Kordillerasystemet. Med en nord—sydlig längdriktning bilda W. utmed en sträcka af 6 breddgrader (37°—42° n. br.) den östliga gränsen till Great basin. De resa sig på en front af 170 km. brant öfver Utahsjöns och Stora saltsjöns nivå. De högsta punkterna äro Twin peak (3,523 m.), Lone peak (3,443 m.), Timpano peak (3,643 m.), M:t Nebo (3,623 m.) och Belknap peak (3,626 m.). A. N—d. 
<b>Vasateatern.</b> Se Stockholms teatrar, sp. 82. 
<b>Vasatecknet.</b> Se Vasaorden. 
<b>Vasaätten,</b> svensk frälsesläkt, slutligen kunglig dynasti i Sverige och Polen. I Roslagen funnos redan under 1300-talet tre särskilda ätter med det sköldemärke, som från Gustaf I:s tid på grund af småningom förändrad form kallades "vasen". Att de sinsemellan voro besläktade och utgjorde grenar af samma stam, är af många skäl mycket antagligt. Två af dem utslocknade redan under medeltiden, utan att egentligen ha lyckats höja sig ur den provinsiella lågadelns klass. Den tredje däremot synes visserligen, äfven den, till en början ha tillhört det lägre frälset, men räknades från förra hälften af 1400-talet till landets förnämsta högadliga släkter. Dess förste, urkundligt bestyrkte medlem var väpnaren Nils Kettilsson, som nämnes 1361—78 (se V. 1). En son till honom var riksdrotsen Kristiern Nilsson (se V. 2), bland hvars söner och sonsöner åtskilliga intogo en bemärkt politisk ställning under medeltidens slutskede (se V. 3—9). 
Kristiern Nilssons sonsons son Gustaf Eriksson (Gustaf I), som vid nyare tidens början var släktens ende manlige medlem, besteg 6 juni 1523 Sveriges tron och blef stamfader för den <i>kungliga</i> Vasaätten. Kronan förklarades ärftlig efter förstfödslorätt inom hans dynasti genom Västerås' arfförening 13 jan. 1544. Vid sin död, 1560, efterträddes Gustaf I alltså af äldste sonen Erik XIV (1560—68), och dennes efterträdare på tronen voro hans broder Johan III (1568—92), dennes son Sigismund (1592—99), Gustaf I:s yngste son Karl IX (regerande arffurste 1599—1604, konung 1604—11), dennes son Gustaf II Adolf (1611—32) och dennes dotter Kristina (1632—54), efter hvars abdiktion en ny dynasti, den pfalziska, kom på tronen och med hvilken ätten utslocknade 1689. — Genom Sigismund, som under namn af Sigismund III regerade i Polen 1587—1632 och som således i personalunion förenade Sverige och Polen 1592—99, grundlades också en kunglig <i>polsk</i> Vasadynasti. Han efterträddes på polska tronen af sina söner Vladislav (1632—48) och Johan Kasimir (1648—68), hvilken sistnämnde dog 1672 som Vasahusets siste legitime manlige ättling. 
Under medeltiden buro ättens medlemmar icke något släktnamn. Namnet Vasa (Vase) framträder i genealogiska handlingar först i senare hälften af 1500-talet, men blef slutligen den gängse beteckningen för ätten. Det sammanhänger med sköldmärket, som, ehuru från början annorlunda beskaffadt, efter hand fått utseendet af en <i>vase</i> (halmkärfve eller faskin, "stormvase"; se fig. 1—4). Vasa-vapnet i olika utvecklingsformer, <i>1</i> NilsKettilssons vapen 1367; <i>2</i> biskop Kettil Karlssons(se V. 4) vapen på hans biskopsmössa; <i>3</i> GustafErikssons (sedermera Gustaf I) vapen 1521; <i>4</i> konungGustaf I:s vapen 1540. 
page_number=402, index= - Vasaätten - Vasaätten, 1. Nils Kettilsson - Vasaätten, 2. Kristiern Nilsson 
Anmärkas bör också, att gården <i>Vasa</i> (se d. o.) i Skepptuna socken (Uppland) under 1400-talet egdes af släkten, ett förhållande, som möjligen i sin mån öfvat indytande på namnformen. Jfr E. Hildebrand, "Vasanamnet och Vasavapnet" (i "Sv. autografsällsk:s tidskr." 1889) och där anförd litteratur. — Konung Gustaf IV Adolfs son Gustaf (se Gustaf, svenska prinsar 2) antog på grund af sin härstamning från den gamla svenska Vasadynastien titeln prins af Vasa 1829, men dog utan manlig afkomma. 
1. Nils Kettilsson, ättens stamfader, nämnes i bevarade handlingar första gången 1361 (möjligen är han dock identisk med den Nils Kettilsson, som var fogde i Stockholm 1355). Han var häradshöfding i Frötuna skeppslag och egde åtskilliga gårdar i Roslagen, däribland Björnö i nämnda skeppslag. Genom sin börd tillhörde han utan tvifvel lågadeln, men hans hustru Kristina Jonsdotter, trol. dotter af riddaren Johan Niklisson (sjuuddig stjärna) till Rickeby, synes ha representerat en något högre rangklass inom frälset, hvarför giftermålet i sin mån torde ha banat väg för Nils Kettilssons och ättens sociala upphöjelse. Nils var nära lierad med drotsen Bo Jonsson och herr Karl Ulfsson till Tofta och i likhet med dem anhängare af konung Albrekt i kampen mot Folkungarna. Han lefde ännu 1378. I sitt äktenskap hade han utom sonen Kristiern (se V. 2) döttrarna Ramborg, som redan 1376 var gift med lagmannen och riddaren Tord Röriksson Bonde och härigenom blef farmoder till konung Karl Knutsson, och Ingeborg, som 1376 inträdde i Sankta Klara kloster i Stockholm. 
2. Kristiern Nilsson, den föregåendes son, riksråd och drots, nämnes första gången 1396 och var då redan riddare. Efter föräldrarna ärfde han bl. a. Björnö och den i Seminghundra härad, där han redan 1401 var häradshöfding, belägna gården Vasa. Som riksråd framträder han ej förrän 1413. 1416 synes han ha deltagit i konung Eriks slesvigska krig. Sina första mera betydande politiska insatser gjorde han som innehafvare af Viborgs slottslän, hvilket tillföll honom efter svågern Tord Bonde (d. 1417); han hade f. ö. redan tidigare emellanåt vistats i Viborg som Tord Bondes ställföreträdare. Viborg var det dåv. Sveriges utpost mot Ryssland och det livländska ordenslandet, hvarför K. kom att spela en framskjuten roll i Sveriges förhållande både till dessa makter och till hanseförbundet, som ju räknade de livländska städerna bland sina medlemmar. Han bevakade härvid med stor energi de skandinaviska intressena och vinnlade sig bl. a., i den mån det var möjligt, om att upprätthålla direkta handelsförbindelser mellan Sverige och Ryssland, hvarigenom han tydligen främst åsyftade att befordra staden Viborgs uppblomstring. Han råkade därför ofta i konflikt med hanseförbundet, som eftersträfvade monopol på Rysslandshandeln, och speciellt med Reval. Betecknande för hans handelspolitiska tendenser är hans 1419 — visserligen förgäfves — framställda förslag, att konung Eriks undersåtar, med hvilket uttryck de viborgske köpmännen särskildt torde ha afsetts, likaväl som hanseaterna skulle ha tillträde till det ena af hansans handelshus i Novgorod, det berömda Gotenhof. Karakteristiskt är också, att han vid ett tillfälle (1426) gjorde gällande, att staden Revals handel med ryssarna skulle försiggå uteslutande i Viborg och att Revals köpmän ej själfva borde besöka Ryssland. Denna fordran afsåg väl närmast det löpande året och då rådande speciella förhållanden, men återspeglar säkerligen en allmän önskan, att Viborg skulle bli en centralpunkt i Rysslandshandeln äfven för de tyske köpmännen. I den skandinaviska unionens mellanhafvanden med de ofta orolige ryske grannarna var han konung Eriks främste förtroendeman och deltog bl. a. i Köpenhamnsförhandlingarna 1428 mellan Erik och ryska sändebud, hvarvid det då utlupna stilleståndsfördraget för fem år förnyades. Under krigstillståndet mellan Erik och de vendiska städerna på 1420- och 1430-talen understödde han från Viborg konungens sak genom omfattande kaperier i Finska viken, hvilka gingo ut på att hindra de krigförande städernas handelstrafik i dessa trakter. — Den engelbrektska resningen och den långvariga inre kris, som därmed inleddes, anvisade åt K. ett vidsträcktare verkningsfält. Hans kungatrogna hållning under den för Erik af Pommern ödesdigra konflikten med svenskarna bör ses mot bakgrunden af hans tidigare bana, under hvilken han varit konungens nitiske tjänare och kommit att stå denne närmare än någon annan svensk storman. Härvid förtjänar det att observeras, att han var måg till konung Eriks främste förtroendeman i Danmark, hofmästaren Erik Krummedige. För att i konungens intresse medverka till stridens biläggande for han sommaren 1435 öfver till det egentliga Sverige, som han dittills sedan 1417 rätt sällan hade besökt. Han deltog nu i det förlikningsmöte, som på hösten s. å. hölls i Stockholm och hvarvid en temporär uppgörelse, till hvilken han bl. a. som medlem af en särskildt tillsatt skiljedomsnämnd bidrog, kom till stånd mellan de svenske herrarna och konung Erik. Konungen, själf närvarande i Stockholm, lofvade därvid att tillsätta drots och marsk, ett löfte, som omedelbart (omkr. 20 okt.) infriades. Till det förra ämbetet föreslog han K., och rådsmajoriteten fogade sig häri efter ett fruktlöst försök att få den aristokratiska oppositionens ledare Karl Knutsson placerad på denna förnämliga post. Karl Knutsson fick sålunda nöja sig med att bli marsk. Efter mötet reste K. tillbaka till Viborg. Först i juni 1436 återvände han till Stockholm och stannade sedan nära tre år i Sverige. Läget var nu från hans synpunkt såtillvida förbättradt, som Engelbrekt strax förut röjts ur vägen, men å andra sidan hade Karl Knutsson under dennes sista tid mera afgjordt än förut tagit parti mot konungen, deltagit i dennes villkorliga afsättning vid Arbogamötet i jan. 1436 och biträdt vid Engelbrekts därefter igångsatta nya eröfringståg genom Sverige. Drotsen och marsken funno emellertid hvarandra i en gemensam sträfvan att tillintetgöra de nye demokratiske ledare, som efter Engelbrekts död framträdt, främst Erik Puke. Priset för deras samarbete på denna basis fick Karl Knutsson betala, då han vid en herredag i Söderköping på senhösten 1436 lät förmå sig att godkänna den nya förlikning mellan konung Erik och svenskarna, som något tidigare (1 sept.) på ett möte i 
page_number=403, index= - Vasaätten, 2. Kristiern Nilsson - Vasaätten, 3. Karl Kristiernsson 
Kalmar under drotsens medverkan blifvit ingången och som, då den utmynnade i trohetsförsäkringar till konungen, ehuru på för denne delvis ogynnsamma villkor i afseende på riksstyrelsen, betecknade en bestämd reaktion mot de stämningar, som uppburit det nyssnämnda Arbogamötets beslut. Från denna tid utöfvade drotsen och marsken riksstyrelsen gemensamt och samverkade i god sämja vid den afgörande kampen mot Erik Puke, som, sedan han i Västerås blifvit tillfångatagen af Karl Knutsson, i febr. 1437 genom drotsens försorg aflifvades i Stockholm. Men då folkpartiet sålunda blifvit nedslaget och det gemensamma programmet därmed förverkligats, tog den principiella motsättningen mellan drotsen och Karl Knutsson åter ut sin rätt, i det att den senare alltmer lade i dagen sina sträfvanden att lösrycka Sverige från konung Eriks välde och själf bli Sveriges herre med eller utan kunglig värdighet, medan K. visserligen torde ha anslutit sig till krafven på garantier mot det kungliga godtycket särskildt i fråga om utdelning af län, som under tiden tagit sig stötande uttryck, men ville stödja hans tron. Till en början synes drotsen i denna strid ha haft framgång, och i mars 1438 måste marsken afsäga sig det revolutionära höfvitsmannaskap, som han sedan början af 1436 innehaft, men kort därefter fick Karl Knutsson öfverhanden. På herremötet i Tälje aug. 1438 synes konung Erik ånyo ha blifvit villkorligt afsatt, och vid riksdagen i Stockholm okt. s. å. blef Karl Knutsson vald till riksföreståndare, hvilket innebar drotsens uteslutande från andel i den verkställande makten och tillika otvifvelaktigt betecknade ett steg i riktning mot Karl Knutssons nationella kungadöme. Drotsen beslöt nu att söka afbryta denna hotande utveckling och förband sig därför med höfvitsmannen å Stäkeborg Nils Stensson (Natt och Dag) och med dennes bröder, som innehade Kalmar, i syfte att återinföra konung Erik i riket. Karl Knutsson afvärjde emellertid med snabbhet och hänsynslöshet denna fara. Medan Stäkeborg och Kalmar inneslötos, lät riksföreståndaren sina utskickade i midten af jan. 1439 nattetid öfverfalla drotsen på den hans hustru tillhöriga gården Räfvelsta i Uppland, hvarvid drotsens gemål sårades och han själf togs till fånga. Riksföreståndaren ville nu "döma honom efter hans brott", sannolikt till döden, men biskoparna bemedlade en förlikning, hvarvid K. afstod alla sina län utom Viborg, däribland Nyköping, som han sedan 1437 innehaft, och tvangs att afge trohetsförsäkringar till Karl. Han hade nu ej annat att göra än att draga sig tillbaka till Viborg, dit han i mars eller april 1439 anlände. Denna omständighet tillika med Karl Knutssons öfriga framgångar mot de kungligt sinnade gjorde det möjligt för denne att vid herredagen i Tälje på hösten 1439 genomdrifva konung Eriks definitiva afsättning, hvarjämte han fick till stånd ett principuttalande för det nationella kungadömet. Omedelbart efter ankomsten till Finland återupptog emellertid drotsen af harm öfver den lidna förödmjukelsen och väl också för att återinsätta konung Erik sina fientligheter mot Karl Knutsson och förband sig härvid med sin systerson, slottsherren på Raseborg Karl Tordsson Bonde, hvarjämte han fick understöd af staden Reval och därifrån införskref lifsmedel och krigsförnödenheter för en väpnad kamp. Åtminstone delvis för krigsförberedelser vistades han själf juni—dec. 1440 oafbrutet i Reval. Karl Knutsson erbjöd honom flera gånger, senast våren 1441, lejd för ett besök i Stockholm för åstadkommande af ny förlikning, men K. vägrade enständigt. Denna hans fientliga hållning, som ställde Karl Knutsson inför den säkra utsikten af ett till sin utgång oberäkneligt inbördeskrig, bidrog troligen till, att riksföreståndaren lät förmå sig att afstå regeringsmakten till Kristofer af Bajern, som 1440 blifvit konung i Danmark. Sedan Kristofer sålunda i sept. 1441 i laga former hyllats och krönts äfven i Sverige, företog K., som nu ändtligen torde ha gett konung Eriks sak förlorad, en resa till Stockholm för att inför den nye konungen kräfva skadestånd af Karl Knutsson för öfvervåldet 1439 och med stöd häraf söka omintetgöra det förläningsbref, som Karl betingat sig för sitt bifall till Kristofers val och enligt hvilket den förre skulle erhålla hela Åbo biskopsdöme, alltså äfven Viborg. Kristofer ställde sig så till vida på drotsens sida, som han upptog skadeståndskraven till pröfning och bemedlade en förlikning, hvarigenom drotsen som godtgörelse för sina lidanden af Karl Knutsson för viss tid erhöll Korsholms och Raseborgs län för sin och sina arfvingars räkning, men det kära Viborg, som han i 25 år innehaft, kunde drotsen icke rädda, utan måste lofva att 1 maj 1442 afträda detta län till Karl Knutsson. Efter att före utgången af 1441 ha återvändt till Viborg afled han där natten mellan 29 och 30 april 1442, ett dygn före den för öfverlämnandet bestämda tiden. Han blef begrafven i gråmunkeklostret i Stockholm, som rikt doterats af honom och hans andra hustru. — K. var gift två gånger: 1) senast 1399 med Margareta Johansdotter Molteke (d. 1413); 2) senast 1428 med Margareta Eriksdotter Krummedige (d. 9 juni 1451), änka efter herr Ture Stensson (Bielke). I förra äktenskapet föddes sonen Karl (se V. 3) och dottern Kristina, som — efter ett tidigare giftermål af 1413 — 1416 äktade sedermera lagmannen och riksföreståndaren Bengt Jönsson (Oxenstierna) och blef moder till ärkebiskop Jöns Bengtsson. I det senare äktenskapet hade K. sönerna Nils och Johan (se V. 6 och 7) och dottern Birgitta, gift 1446 med herr Erik Turesson (Bielke, d. 1450), sedermera med danske riksmarsken Klas Rönnow. 
3. Karl Kristiernsson, den föregåendes son, uppnådde aldrig riddarvärdighet, men nämnes från 1435 som medlem af riksrådet. Då fadern detta år lämnade Finland och för längre tid kom att vistas i Sverige, begaf sig K. som hans ställföreträdare till Viborg och namnes höfvitsman där 1436 och 1437. Samtidigt hade han öfverinseende jämväl öfver Raseborgs län, som 1435 efter Otto von Pogwischs död kommit under Kristiern Nilssons förvaltning. Härvid hade han att försvara Raseborg mot de pirater, som, utan tvifvel delvis bestående af Pogwischs f. d. tjänare och måhända i samförstånd med konung Erik, i syfte att eröfra nämnda fäste gjorde de angränsande farvattnen i Finska viken och Östersjön osäkra. Dessa härjningar, som leddes af den 
page_number=404, index= - Vasaätten, 3. Karl Kristiernsson - Vasaätten, 4. Kettil Karlsson 
beryktade Ivan Fleming och hans bröder, tilltogo i våldsamhet och effektivitet, sedan Ivan hösten 1436 måst uppge Stäkeborgs slott, hvilket han 1435 erhållit af konungen, och sålunda helt kunde egna sig åt aktionen mot Raseborg. K. kunde icke hindra, att bröderna Fleming på försommaren 1437 satte sig i besittning af det omstridda fästet, men han rustade sig omedelbart att i förbund med staden Reval, som äfvenledes skadades af sjöröfverierna, drifva dem därifrån, och troligen tack vare dessa hans anstalter nödgades orostiftarna senast i aug. s. å. lämna Raseborg, där Karl Tordsson Bonde nu blef höfvitsman. K. for strax därefter öfver till Sverige. Fadern lär nu ha sökt förhjälpa honom till Västerås' slott och län, men detta misslyckades, och K. fick nöja sig med Ringstadaholms fäste i Östergötland. Då han deltog i faderns intriger mot Karl Knutsson, drogs han med i den förres fall i början af 1439, hvarvid han måste lämna ifrån sig Ringstadaholm och åtfölja fadern till Viborg. Han biträdde nu denne vid de nya krigsrustningarna mot Karl Knutsson. Det vänskapliga förhållande, hvari han kommit till staden Reval under det nyssnämnda samarbetet mot sjöröfvarna, bidrog tydligen i väsentlig mån till, att denna stad med uppgifvande af sin gamla fiendskap mot Kristiern Nilsson lämnade sin medverkan vid ifrågavarande rustningar. Härunder afled emellertid K. i Reval 8 aug. 1440. Gift med Ebba Eriksdotter Krummedige (d. 1465), syster till Kristiern Nilssons andra hustru och efter K:s död omgift med riddaren och riksrådet Erik Nipertz, efterlämnade han tre söner: Kettil och Erik, som båda kommo att spela en betydande politisk roll (se V. 4 och 5), och Johan, riddare vid Kristian I:s kröning 1457, d. ogift 1461. Dessutom hade han två döttrar: Beata, gift 1454 med riddaren och riksrådet Bo Nilsson (Grip), och Margareta, nunna i Vadstena kloster 1455 (d. 1460). 
4. Kettil Karlsson, den föregåendes son, biskop, riksföreståndare, f. omkr. 1434, d. 11 aug. 1465, uppfostrades för det andliga ståndet och inskrefs 19 aug. 1454 vid Rostocks universitet. Efter att ha vunnit magistergraden tjänstgjorde han någon tid som kanik i Uppsala, där hans kusin Jöns Bengtsson var ärkebiskop. Släktskapen med denne man banade honom väg till Kristian I:s synnerliga gunst, och konungen beslöt kort efter sin tronbestigning i Sverige att göra honom till biskop i Linköping. Till en början var det meningen, att mäster Kettil skulle bli medhjälpare (koadjutor) till den åldrige innehafvaren af nämnda biskopsstol Nils König, och konungen gaf honom för detta ändamål sin varma rekommendation i bref till påfven febr. 1458. Under tiden dog emellertid biskop Nils (april s. å.), och mäster Kettil blef af domkapitlet vald till hans efterträdare, hvarefter han sommaren 1458, äfven denna gång lifligt anbefalld af Kristian, själf begaf sig till Rom för att vinna påflig bekräftelse. Påfven synes emellertid ha tvekat på grund af hans ungdom, och först i samband med en ny resa 1459 till påivens dåv. uppehållsort Mantua lyckades K. (24 sept. s. å.) förvärfva det påfliga utnämningsbrefvet med åtföljande åldersdispens — K. var blott 25 år gammal och uppfyllde sålunda icke de kanoniska kompetensvillkoren. Under sitt besök i Mantua utförde han äfven diplomatiska uppdrag vid kurian å konungens vägnar. Återkommen till Sverige, blef han 1460 formligen invigd i sitt ämbete. Ehuru K. väsentligen hade Kristian I att tacka för sin upphöjelse, varade vänskapen dem emellan endast så länge, som Jöns Bengtsson och konungen voro öfverens. Då Kristian 1463 kommit i delo med ärkebiskopen och fört honom fängslad till Köpenhamn, tog K. obetingadt sin frändes parti och beslöt att genom en resning mot konungen framtvinga ärkebiskopens frigifning. I samförstånd med Jöns Bengtssons öfriga släktingar höjde han i jan. 1464 upprorsfanan och började belägra slotten i Östergötland och angränsande delar af Småland. Hans medsammansvurne reste bönderna i Uppland och Dalarna, och i febr. begaf sig biskopen själf till Västerås, där han af de samlade frälsemännen och bönderna utropades till rikshöfvitsman. Han förde nu de uppbådade dalkarlarna till Stockholm, där han öppnade en belägring. Då Kristian under tiden kom antågande med en dansk här, hvarvid bl. a. K:s biskopsgård i Linköping plundrades, bröt han emellertid upp från Stockholm och begaf sig till Dalarna, där han samlade förstärkningar. Med sina dalamän vann han så 17 april en lysande seger öfver den förföljande konungen i Hälleskogen vid Haraker (20 km. n. om Västerås). Det var första gången sedan Engelbrekts dagar, som en allmogehär fått tillfälle att afgörande ingripa i landets öden, och biskop K. framstod som demokratiens hjälte. Dalkarlarna följde honom nu ånyo till Stockholm, dit konungen flytt, och belägringen återupptogs med större kraft än förra gången. Under tiden gjorde Ture Turesson (Bielke) i Kristians intresse ett försök att eröfra Västmanland, men biskop Kettil uppbådade bönderna från Rekarna och slog honom vid Kvicksundet. Då biskopen emellertid i saknad af en flotta icke kunde hindra, att det belägrade Stockholm undsattes från sjösidan, kommo han och dalkarlarna öfverens om att återinkalla Karl Knutsson från Danzig, för att denne med en i Preussen samlad flotta och öfvad här måtte understödja företaget. Sedan Karl sålunda i aug. anländt till Stockholm med den önskade hjälpen och under biskop K:s medverkan blifvit hyllad som konung af belägringshären och borgerskapet i Stockholms stad, utbröt inom kort en häftig konflikt mellan den återinsatte konungen å ena sidan, biskop K. och den under tiden lösgifne Jöns Bengtsson å den andra. K. beslöt att ånyo rycka till sig högsta makten, antog senast i dec. titeln riksföreståndare och började bekriga Karl Knutsson, som dock synes ha öppnat själfva fientligheterna genom ett angrepp på ärkebiskopsgården i Uppsala. Sedan K. och Jöns Bengtsson lyckats komma i besittning af Stockholms slott, som ända dittills innehafts af Kristian I:s anhängare, tvangs Karl redan i jan. 1465 att afsäga sig regeringen. Biskop K:s riksföreståndarskap blef dock icke af lång varaktighet, ty redan ett halfår senare bortrycktes han af pesten i Stockholm. — K. är vid sidan af sin farfader ättens mest betydande medlem under medeltiden. Under sin korta bana hann han mäktigt påverka den 
page_number=405, index= - Vasaätten, 4. Kettil Karlsson - Vasaätten, 5. Erik Karlsson - Vasaätten, 6. Johan Kristiernsson 
följande utvecklingen. Det var han, som fördref Kristian I från Sveriges tron. Ännu viktigare var, att han för denna uppgift kring sig fylkade de breda lagren af befolkningen, hvilka Karl Knutsson till sin ofärd underlåtit att i nämnvärd mån taga i anspråk för nationella syften och som därför mer och mer förlorat sin politiska betydelse. K:s största historiska insats ligger alltså däri, att han, äfven om detta kanske icke var en medveten sträfvan hos honom själf, återväckt demokratiens själfkänsla och sålunda faktiskt blifvit en Engelbrekts efterföljare och banat väg för Sturarna. Som den store folkledarcn fortlefde han länge i allmogens hågkomst, och ännu 1507 erinrade sig dalkarlarna med tacksamhet hans befrielsekamp och jämförde honom i trohet mot den nationella saken med Hemming Gadh. 
5. Erik Karlsson, den föregåendes broder, riksråd, upprorsledare, d. 1491, framträder tidigast som biskop Kettils medhjälpare i 1464—65 års strider och understödde sedan Jöns Bengtsson mot Nils Sture och Erik Axelsson. Den sistnämnde sökte, sedan han 1466 blifvit riksföreståndare med undanträngande af Jöns Bengtsson, vinna E. för sig genom att ge honom förläningsbref på Stäkeholms och Rumlaborgs län, som E. under Jöns Bengtssons regim innehaft, och öka dessa förläningar med nya. Icke desto mindre samverkade E. med den danska här, som under befäl af bl. a. Jöns Bengtsson i juli 1467 anlände till Stockholm och, ehuru förgäfves, belägrade denna stad i syfte att störta Erik Axelsson. Kort därefter led han ett nederlag mot Nils Sture och Ivar Axelsson i Uppland, där han samlat en bondehär, och måste underkasta sig Karl Knutsson, då denne s. å. ånyo besteg tronen. Han fick behålla åtminstone en del af sina län, däribland Stäkeholm, hvarjämte han dåmera efter sin moder innehade panträtten till Hofs län i Östergötland. I okt. 1469 ställde han sig emellertid i spetsen för ett stort uppror mot konung Karl, hvilken enligt egen uppgift väckt hans ovilja genom att söka stäfja hans sjöröfverier i Östersjön, och tillfångatog i Vadstena konungens dotter och några kungligt sinnade herrar. Därefter begaf han sig till Mälarlandskapen och lyckades äfven denna gång vinna ett stort anhang bland Upplandsbönderna. Sedan han antagit titeln rikets höfvitsman, drog han så åstad till Dalarna, men blef där i jan. 1470 grundligt slagen af dalkarlarna, som anfördes af vapenbröderna Sten och Nils Sture, och måste fly till Danmark. I maj s. å. återkom han till Sverige ombord på en dansk flotta, men led ett nytt nederlag i Uppland omkr. 1 aug., troligen vid Läby, ehuru han äfven denna gång vunnit tillslutning bland allmogen i Fjärdhundra. Efter att ha undkommit till Kalmar, som ännu innehades af Kristian I:s anhängare, åtföljde han denne under expeditionen till Sverige 1471, hvarvid han som vanligt knöt förbindelser med Upplandsbönderna, hvilka under hans och Trotte Karlssons ledning förgäfves sökte spärra vägen för Sten Sture, när denne före slaget vid Brunkeberg kom antågande från de västliga landskapen mot Stockholm. Med en del af dessa bönder kämpade E. sedan själf under dannebrogen i nämnda slag (10 okt.), som genom sin utgång krossade alla hans förhoppningar om framgång mot Sten Stures parti. Han försonade sig därför i början af 1472 med den segrande riksföreståndaren, hvarvid han miste Stäkeholm, men fick behålla Hofs län, och synes sedan till sin död ha förhållit sig fullt lojalt. En flitig deltagare i riksrådets förhandlingar, tillhörde han under 1470- och 1480-talen de svenske representanterna vid åtskilliga svensk-danska fredsmöten. På det militära området lär han denna tid ha inlagt stora förtjänster vid Finlands försvar mot ryska anfall. Under sina sista år synes han ha bott på Norrby i Östergötland. Våldsam som hans lefnad särskildt i yngre dagar hade varit, blef också hans död. Vid ett försök till tvångsgästning hos prästen i Öfverselö, Södermanland, 20 mars 1491 råkade han med sitt följe i handgemäng med sockenbönderna och några biskop Kort Rogges tjänare, hvilka uppträdde till prästens försvar, och blef därvid så illa sårad, att han ett par dagar senare afled. — Sin ryktbare broders like i handlingskraft och utrustad med betydande personlig duglighet, skulle E. troligen, äfven han, ha lyckats svinga sig upp till en ledande ställning, om han icke i sin sträfvan efter demokratiens gunst hade distanserats af Sten Sture, som därvidlag genom en klart nationell politik fick ett afgjordt öfvertag. Huruvida E. i händelse af framgång verkligen ämnat på allvar återställa Kristian I:s svenska konungadöme, är emellertid ovisst. Gift två gånger, först (senast 1466) med Iliana Nilsdotter, dotter till Nils Jönsson (Oxenstierna), och därefter (1488) med riksrådet Karl Bengtssons till Vinstorp dotter Anna, hade han flera barn, af hvilka dock endast två döttrar i senare giftet, Margareta och Ebba, uppnådde mogen ålder. Margareta gifte sig, efter ett kortvarigt äktenskap mod Erik Knutsson (Tre rosor), d. 1520, med den bekante Berend von Melen och dog i Tyskland; Ebba blef i sitt äktenskap med Erik Abrahamsson (Lejonhufvud) moder till Gustaf Vasas andra gemål. E:s änka gifte senast 1493 om sig med riksrådet Erik Eriksson (Gyllenstierna). 
6. Johan Kristiernsson, son till V. 2, riksråd, f. omkr. 1430, d. i april 1477, blef riddare redan under Karl Knutssons första regeringstid och riksråd senast 1457. Någon större politisk roll spelade han egentligen blott under 1460-talet, då han i alla skiften tvärt emot ättens traditioner tog parti för Karl Knutsson, som var morbroder till hans hustru Birgitta Gustafsdotter Sture, en syster till Sten Sture d. ä. Under Karl Knutssons andra regering (1464—65) stödde han alltså denne mot Jöns Bengtsson och stod, sedan konungen ånyo måst afsäga sig kronan, i förbindelse med honom genom upprepade besök på hans slott Raseborg, hvarvid han dels förmedlade det politiskt betydelsefulla giftermålet mellan Ivar Axelsson och Karls dotter Magdalena sept. 1466, dels till honom öfverbringade dalkarlarnas första uppfordran i nov. s. å., att konungen skulle återvända till Sverige, och sålunda förberedde Karl Knutssons tredje tronbestigning 1467. J. bodde till en början på Örby (Örbyhus), som han 1451 köpt af sin moster Agneta Krummedige, men ärfde sedan genom sin första hustru Rydboholm och flyttade själf dit. Efter Birgitta Stures död (1472) gifte han (senast 1474) om sig med marsken 
page_number=406, index= - Vasaätten, 6. Johan Kristiernsson - Vasaätten, 7. Nils Kristiernsson - Vasaätten, 8. Kristiern Johansson - Vasaätten, 9. Erik Johansson - Waschambara - Vasco da Gama 
Tord Bondes dotter Birgitta. I sitt första äktenskap hade han sönerna Kristiern och Erik (se V. 8 och 9), som båda voro omyndiga vid hans död; från det senare giftet efterlämnade han dottern Anna, g. m. Ture Jönsson (Tre rosor). Birgitta Tordsdotter ingick efter hans död nytt äktenskap, med riksrådet Erik Ottesson; hon lefde ännu 1514. 
7. Nils Kristiernsson, den föregåendes yngre broder, riksråd, f. på 1430-talet, d. 1464 i Västerås, understödde Jöns Bengtssons uppror mot Karl Knutsson 1457 och belönades med Västerås' län, hvarjämte han vid Kristian I:s kröning blef riddare. Från samma tid var han medlem af riksrådet. 1464 anslöt han sig till biskop Kettils resning, till hvars framgång han som höfvitsman öfver Västerås med Dalarna kraftigt bidrog. Han afled emellertid ej långt efter slaget vid Haraker s. å. Gift med Birgitta Nilsdotter, dotter till Nils Jönsson (Oxenstierna), synes han icke ha efterlämnat några barn, utan ärfdes af syskonen. 
8. Kristiern Johansson, son till V. 6, riksråd, f. i förra hälften af 1460-talet, inträdde 1489 i riksrådet och var på 1490-talet slottshöfvitsman i Kalmar. Hans sätesgård var det efter fadern ärfda Örby. Han lefde ännu 1494, men var död 1497 och blef aldrig riddare. Någon större politisk roll spelade han aldrig; det mest utmärkande för honom synes ha varit ett våldsamt lynne, som vid flera tillfällen tog sig uttryck. Sålunda är han utan tvifvel den "her Johan Kristiernssons son", som 1480 gjorde åverkan i vårfrugillet i Stockholm, och under sin Kalmartid väckte han Linköpingsbiskopens synnerliga ovilja genom hemfridsbrott hos dennes landbor. Gift med Dorotea Knutsdotter (Baner), efterlämnade han sonen Gustaf och dottern Brita. Den förre hade ärft faderns våldsamma karaktär, deltog i Sten Kristiernssons (Oxenstierna) upplopp mot Svante Nilsson 1511 och skall enligt en trovärdig tradition ha dött af de sår han erhållit i ett slagsmål med Erik Abrahamsson (Lejonhufvud) vid Sten Sture den yngres riksföreståndarval i juli 1512. Hans syster Brita Kristiernsdotter, som lefde ännu på 1560-talet, ärfde då denna Vasagrens egendomar, men lockades senare af Gustaf Vasa att till honom afstå nästan alltsammans, däribland Örbyhus och det efter Sten Sture d. ä. ärfda Grönskog i Småland. G. m. myntmästar Didrik i Uppsala, blef hon svärmoder till ärkebiskop Laurentius Petri. 
9. Erik Johansson, den föregåendes yngre broder, riksråd, f. troligen omkr. 1470, d. 8 nov. 1520, synes 1496 ha deltagit i Sten Sture d. ä:s finska krig och var en af riksföreståndarens verksammaste anhängare i 1497 års kris, hvarför han blef bannlyst af ärkebiskop Jakob Ulfsson. Vid konung Hans' kröning s. å. blef han emellertid riddare. Han understödde sedan upproret mot Hans 1501 och inträdde vid denna tid i riksrådet. 1504—05 var han innehafvare af Kastellholms län på Åland. E. var under hela sitt lif Sturarnas meningsfrände och afrättades därför af Kristian II vid Stockholms blodbad, men synes icke ha lagt i dagen några särskildt framstående egenskaper. Liksom brodern och brorsonen hade han ett häftigt och egenmäktigt lynne. Som egare af Rydboholm vållade han därigenom Stockholms stad mycket obehag under yngre år. Då han vid ett tillfälle uppträdt särskildt klandervärdt mot Stockholmsborgare, som råkat hugga ved på hans skog eller användt hans fiskevatten, måste han 1490 göra offentlig afbön på rådhuset, hvarvid borgmästarna förmanade honom att icke vidare "hamra och handtera folk som oskäliga skogsdjur". Ännu på äldre dagar gaf han prof på samma sinnesart genom inbrott och plundringar i Ekerö kyrka 1515, hvarvid endast Sten Sture d. y:s förbön räddade honom från att bli bannlyst af Strängnäsbiskopen. — Han var gift med Cecilia Månsdotter af Ekasläkten och hade i detta äktenskap flera barn, däribland sonen Gustaf (se Gustaf, svenska konungar 1) och dottern Margareta, som 30 mars 1516 gifte sig med Joakim Brahe (d. 1520) och därefter (1525) med grefve Johan af Hoja. En eller möjligen två af hans andra döttrar omkommo jämte fru Cecilia i fångenskap i Köpenhamn, dit de under Gustaf Vasas befrielsekrig bortförts på Kristian II:s befallning. 1—9. G. C—n. 
<b>Waschambara,</b> invånare i Usambara (se d. o.). 
<b>Vasco da Gama,</b> upptäckaren af sjövägen till Indien, f. omkr. 1460 i den lilla portugisiska hamnstaden Sines (prov. Alemtejo), där fadern, Estevão da Gama, var civilguvernör, d. 24 dec. 1524 i Cochin (Indien). På grund af sitt anseende som oförskräckt sjöman utsågs han af konung Emanuel att fortsätta B. Diaz' upptäckter och omkring södra Afrika finna en sjöväg till Indien. Flottan, bestående af 4, särskildt för ändamålet byggda fartyg, seglade utför Tajo 9 juli 1497, kastade 4 månader senare ankar i S:t Helena bay, Syd-Afrika, kringseglade lyckligt Goda-Hoppsudden, följde afrikanska östkusten mot n. och anlände till Sofala, som V. höll för bibelns Ofir och där han träffade halfciviliserade araber, som underhöllo förbindelse med Asien. I Mombasa, på Sansibars kust, igenkände araberna i portugiserna samma folk, som sedan många år på motsatta kusten af Afrika förde ett hänsynslöst krig mot muhammedaner, hvarför de upphetsade infödingarna mot främlingarna, som råkade i största fara. I Melinde lyckades de erhålla en från Gudjarat bördig lots, under hvars ledning V. 20 maj 1498 anlände till Kalikut på Malabarkusten, medelpunkten för den öst-afrikanska, arabiska, persiska och indiska handeln. V. förstod att stämma landets furste gynnsamt för en handelsförbindelse med Portugal. Men muhammedanerna sökte äfven där motarbeta portugiserna; och V. fann rådligt att i början af okt. anträda återfärden samt hemkom i sept. 1499 till Lissabon, där han hedrades med hvarjehanda utmärkelser och upphöjdes i adligt stånd. Konung Emanuel sände genast under Pedro Alvarez Cabral en eskader af 13 skepp för att i 
page_number=407, index= - Vasco da Gama - Vasconcellos, 1. Jorge Ferreira de - Vasconcellos, 2. Antonio Augusto Teixeira de - Vasconcellos, 3. Joaquim Antonio da Fonseca e - Vasconcellos, 4. Carolina Wilhelmina, född Michaelis - Vasconer - Vasculares - Vasdrag - Vase - Wasegua - Vasektomi - Vaselin 
Indien anlägga portugisiska faktorier. Detta lyckades dock endast på få orter; i Kalikut blefvo t. o. m. 40 kvarlämnade portugiser mördade. För att hämnas denna skymf, men hufvudsakligen för att betrygga åt sig den indiska handeln utrustade konungen en ny eskader om 10 skepp, som afgick under befäl af V. som "amiral af Indien" 1502. Han grundlade på Afrikas östkust de ännu bestående kolonierna Mosambik och Sofala samt anlände till Malabarkusten, där han omedelbart bombarderade staden Kalikut, förstörde furstens flotta och begick illgärningar, hvilka satt en fläck på V:s karaktär, som hvarken tiden eller hans rykte som sjöman någonsin förmår utplåna. Från Kalikut seglade han i nov. till Cochin, görande all den skada under vägen, som han kunde, för att inge infödingarna fruktan för portugisernas makt, samt slöt fördelaktiga handelsfördrag med kuststäderna. Hemkommen i sept. 1503 med rik last, hedrades han af konungen med titlar och mera reella förmåner, men drog sig, dåmera en af landets rikaste män, tillbaka till Evora, utan att under de följande 20 åren taga någon del i allmänna ärenden. Därunder utvidgades portugisernas besittningar i Indien under fem på hvarandra följande vicekonungar. Den siste af dessa, Menezes, var så olycklig i sin styrelse, att V. återkallades från sin tillbakadragenhet af Emanuels efterträdare, Johan III, fick 1519 titeln grefve af Vidigueira och utnämndes till vicekonung af Indien. I april 1524 lämnade han Lissabon för att öfvertaga detta ämbete och anlände i sept. s. å. till Goa. Han började med kraft och beslutsamhet upphäfva de många missbruk inom styrelsen, som inrotat sig under företrädarna, men fick knappast mer än börja reformarbetet, förr än han afled. Hans lik fördes 1538 till Portugal och begrofs i Vidigueira. V:s viktiga upptäckter bidrogo omedelbart att rikta Portugal och lyfta det till en af de främsta bland Europas stater samt befordrade medelbart Österns kolonisation genom att öppna handeln med Västerlandet. Litt.: E. Ravenstein. "V:s first voyage" (utg. af Hakluyt society, 1898), en med noter och kommentarer försedd öfv. af en dagbok (<i>Roteiro</i>), som fördes af en af V:s underordnade, den viktigaste källskriften. Se vidare João de Barros, "Decadas da India" (förf. omkr. 1540, tr. 1778—88), F. L. de Castanheda, "Historia do descobrimento da India" (1551) och G. Correa, "The three voyages of V. and his viceroyalty" (utg. af Hakluytsällskapet 1869). V:s första resa är den viktigaste episoden i Camões' stora epos "Os Lusiadas". V. är hjälten i Meyerbeers opera "Afrikanskan". 
<b>Vasconcellos</b> [vəʃkåse'loʃ], portugisiska skriftställare. 1. Jorge Ferreira de V. Se Portugisiska litteraturen, sp. 1470. — 2. Antonio Augusto Teixeira de V., skriftställare, f. 1816, d. 1878 i Paris, blef officer 1834 och juris doktor i Coimbra 1844, utgaf tidningen "Illustracão" 1845—46 samt blef under de närmast följande årens borgerliga oroligheter prefekt i Villa Real och sekreterare i juntan. Sedan han 1853 uppsatt tidningen "Arauto" (härolden), företog han en rundresa i Europa, stiftade 1858 i Paris ett iberiskt sällskap, för offentliggörande af arbeten rörande Spanien, Portugal och Brasilien, samt invaldes 1860 i vet. akad. i Lissabon. V. författade bl. a. <i>Le Portugal et la maison de Bragance</i> (1859) och <i>A fundacão da monarchia portugueza</i> (1860). — 3. Joaquim Antonio da Fonseca e V., konstskriftställare, f. 1849, vardt 1883 lärare i tyska vid lyceet i Oporto och 1884 tillika föreståndare för industri- och handelsmuseet där. Han har författat <i>Os musicos portuguezes: Biographia-bibliographia</i> (1870), <i>O Faust de Goethe</i> (1872) <i>Reforma do ensino de bellas artes</i> (3 bd, 1877—79), <i>Albrecht Dürer e a sua influencia na peninsula</i> (1877), <i>Dialogos da Pintura</i> (1896—99 o. 1918) m. m. — 4. Carolina Wilhelma V., den föregåendes hustru, född Michaelis, f. 1851 i Berlin, är en framstående romanist, blef filos. hedersdoktor i Freiburg im Br. 1893 och professor i romansk och germansk filologi vid universitetet i Coimbra 1910 samt är medlem af vet. akad. i Lissabon. Bland hennes arbeten må nämnas <i>Romancero del Cid</i> (1871), <i>Studien zur romanischen wortschöpfung</i> (1876). <i>Studien zur romanischen wortdeutung</i> (1886), <i>Geschichte der portugisischen literatur</i> (1893), <i>Randglossen zur altportugisischen liederdichtung</i> (1896—1904), <i>Vida e obras de Camões</i> (1898), <i>Cancioneiro da Ajuda</i> (1904), <i>Romances velhos em Portugal</i> (1907), <i>Notas Vicentinas</i> (1912—19), <i>Uriel da Costa</i> (1920) m. fl. 2—4. (Å. W:son M.) 
<b>Vasconer</b> (lat. <i>vascones</i>). Se Basker, sp. 1035—36, och Gascogne. 
<b>Vasculares</b> (af lat. <i>vasculum,</i> dimin. af <i>vas,</i> kärl), <i>bot.</i> Se Cellulares. 
<b>Vasdrag,</b> no., större älf med tillflytande bifloder och vatten, vattensystem, vattudal. 
<b>Vase.</b> Se Vasaätten. 
<b>Wasegua,</b> invånare i Useguha (se d. o.). 
<b>Vasektomi</b> (af lat. <i>vas,</i> kärl, och grek. <i>ektome,</i> utskärning), <i>kir.</i>, operation å sädesledaren (<i>vas deferens,</i> se Säd), som företas i rashygieniskt syfte å en person med dåliga arfsanlag för att betaga honom fortplantningsförmågan och därigenom rädda samhället från en belastning med mindervärdiga individer. 1907—15 hade 12 af Nord-Amerikas förenta stater antagit lagar om tvångsvasektomi i vissa fall. J. E. J—n. 
<b>Vaselin,</b> <i>farm. med.</i>, en hvit eller brungul, amorf, homogen, i tunt lager genomskinlig massa af en lös salfvas konsistens utan lukt och smak; vid 100° luktar preparatet svagt af bergolja. Vaselin är olösligt i vatten, mycket svårlösligt i sprit, lätt i eter, kloroform, flyktiga och feta oljor. Smältpunkten växlar mellan 30 och 45° C. Ett till salfva lämpligt vaselin bör emellertid ej rinna vid 30°. Vaselin erhålles ur vissa slag af <i>massut</i> (se d. o.), d. v. s. rester af rå bergolja, hvarur alla flyktiga beståndsdelar afdestillerats. Vissa slag af vaselin äro hvita, andra, såsom <i>amerikanskt</i> vaselin, af gulbrun färg. Massan består af en blandning af flera, dels fasta, dels flytande, amorfa kolväten af metanserien med hög kolhalt — alltså icke fett, hvilket medför den fördelen, att preparatet icke kan härskna. Vatten och vattenlösningar kunna icke homogent inblandas i vaselin. Själfva massan kan genom kraftig gnidning bringas in genom huden och har därefter på försöksdjur, som dödats och undersökts, anträffats särskildt i 
page_number=408, index= - Vaselin - Vaselinolja - Wasenius, Petrus Hansson - Wasenius, Karl Fredrik - Wasenius (Vasenius), släkt - Wasenius, 1. Gustaf Otto - Wasenius, 2. Karl Gustaf - Wasenius, 3. Adolf Fredrik - Vasenius, 4. Gustaf Valfrid 
musklerna. Helt långsamt, efter månader, kan sådant i kroppen inkommet vaselin dels förbrinna i denna, dels afgå genom tarmen. Ämnen, som inblandats i vaselinsalfva, kunna efter salfvans ingnidning jämförelsevis lätt upptas genom huden. Vaselin har stor användning som salfva, t. ex. för att underlätta massage, för att göra andra salfvor, särskildt lanolin (se d. o.), mer smidiga, för att däri inmänga diverse ämnen, som man vill ingnida i huden. Svenska farmakopens preparat är s. k. hvitt vaselin. Det ingår jämte lanolin eller adeps lanae i flera af farmakopens salfvor. Vaselin ingår ej sällan som beståndsdel i tekniska preparat, t. ex. vapensmörja, kosmetiska preparat, glandolin (en blandning af vaselin och grafit) m. fl. <i>Vaseline solidifiee,</i> tappsmörja, är ett brunt mineralfett i skifvor. Konstgjordt vaselin bereder man genom att tillsätta paraffin eller ceresin till en tyngre mineralolja. C. G. S. 
<b>Vaselinolja,</b> <i>tekn.</i>, en nästan vattenklar, ganska lättflytande smörjolja. 
<b>Wasenius,</b> Petrus Hansson, präst, författare, f. 26 maj 1723 i Hafverö, Medelpad, d. 18 sept. 1803 i Torp, blef 1745 student i Uppsala, filos. magister 1755 och prästvigd s. å. Han verkade därefter närmare ett årtionde som prästman i Riddarholmens och Bromma församlingar, dit han kallats af deras dåv. kyrkoherde teol. doktor Abraham Pettersson, under hvars homiletiska och pastorala ledning han utbildades till en framstående predikant och nitisk själasörjare. 1764 utnämndes han till kyrkoherde i Torp, Härnösands stift, och blef 1778 kontraktsprost. — W. utgaf redan under studentåren dels en andaktsbok, <i>Tankero och sinnesöfning till gudagtighet</i> (1752), där kristliga sanningar framställas i sinnebildlig form, dels en skrift med nationalekonomiskt ämne, <i>Norrländska boskapsskötseln</i> (1751), som lämnar intressanta inblickar i den nordsvenska allmogens hvardagslif och lefnadsvillkor vid denna tid. Bland hans öfriga skrifter märkas öfv. af J. J. Rambachs "Betraktelser öfver Christi lidande" (1761, med inledning af Abr. Pettersson) och af M. Liljenthals "Uppbyggeliga betraktelser" för sjuka och döende (1762). Med sistnämnda arbete införlifvade W. ett antal af honom utförda, förtjänstfulla bearbetningar efter samtida tyska psalmister ur Hallepietismens sångarkrets. En af dessa psalmer, dödsberedelsebönen "Snart sista stunden kommen är", har upptagits i de senaste svenska psalmboksförslagen. — Biogr. af E. N. Söderberg (1920). E. N. S—g. 
<b>Wasenius,</b> Karl Fredrik, donator, f. 16 jan. 1846, d. 25 sept. 1914, först folkskollärare, sedermera godsegare i Löt, Bettna socken, Södermanland, donerade 1914 200,000 kr. till en stipendiefond ("C. Fr. Wasenii donationsfond") för obemedlade, yngre, manliga studenter vid Uppsala universitet. 
<b>Wasenius</b> (Vasenius), finsk släkt, som på 1700-talet framträder i Tavastehus. 1. Gustaf Otto W., affärsman, f. 1789, d. 1852 i Helsingfors, handlande först i Tavastehus, sedan 1817 i Helsingfors, där han var svensk-norsk vicekonsul 1821—39. Han deltog på mångahanda sätt i den nya hufvudstadens uppkomst, grundlade en tobaksfabrik (nuv. Tollander & Klärich), en bokhandel samt ett bok- och stentryckeri, där han tryckte den af honom 1829 uppsatta "Helsingfors tidningar", till hvars redaktör han senare antog Z. Topelius. Han idkade betydande förlagsverksamhet och ifrade särskildt för inrättandet af skolor. — 2. Karl Gustaf W., den föregåendes syssling, musiker, f. 1821, d. 1899 i Åbo, studerade violinspel vid Mus. akad. i Stockholm samt i Leipzig, bildade en egen liten orkester i Helsingfors 1849 samt flyttade 1851 till Åbo, för hvars musiklif han blef en stödjepelare. Han verkade som militärkapellmästare och orkesterdirigent samt musikpedagog, särskildt sånglärare. Han komponerade musiken till flera sångstycken, som uppfördes på Åbo teater, körer och kantater. Från trycket ha utkommit koraler och sånger för skolor. — 3. Adolf Fredrik W., son till W. 1, industriidkare, f. 1829, d. 1903 i Helsingfors, egnade sig efter aflagd studentexamen åt affärsbanan samt inköpte (jämte L. Borgström) 1856 Tervakoski (se d.o.) pappersbruk, hvilket han i hög grad utvecklade. Äfven i flera andra industriella företag var han aktivt delaktig. W., genom hvars ansträngningar Hangöbanan kom till stånd, kallades till medlem i flera kommitteer på järnvägs- och postväsendets områden och spelade genom sina insikter och personliga egenskaper en framträdande roll inom Helsingfors affärslif. Vid de flesta landtdagar från 1872 representerade han i borgarståndet hufvudstaden. Af stor välsignelse var hans verksamhet under nödåret 1867—68, då han af finanschefen J. V. Snellman sändes utrikes för att anskaffa spannmål och genom sin energi lyckades innan vinterns tidiga inbrott sända ansenliga mängder mjöl och utsäde till norra och östra delarna af landet. Han var dansk generalkonsul för Finland. — 4. Gustaf Valfrid Vasenius, den föregåendes broder, biblioteksman, litteraturhistoriker och akademisk lärare, f. 12 okt. 1848 i Helsingfors, blef student 1867, filos. magister 1873 samt licentiat och doktor 1879, sedan han utgett afh. <i>Henrik Ibsens dramatiska diktning i dess första skede.</i> 1880—87 var han docent i estetik och litteraturhistoria och 1890—92 kassör vid universitetet. Han var därjämte verksam vid universitetsbiblioteket, där han, sedan 1871 e. o. amanuens, 1877—90 var amanuens och 1892—1901 vice bibliotekarie. E. o. professor i finsk och nordisk litteraturhistoria 1902, tog han afsked som emeritus 1908. Af V:s öfriga arbeten må nämnas <i>Suomalainen kirjallisuus 1544—1877</i> (Den finska litteraturen 1544—1877), alfabetisk och systematisk förteckning (1878; 4 tilläggshäften 1878—95), <i>Henrik Ibsen. Ett skaldeporträtt</i> (1882), <i>Historiska undersökningar rörande Jacob Frese</i> (1884 i "Hist. arkisto", VII), <i>Lärobok i Sveriges och Finlands litteraturhistoria</i> (1886; 2:a uppl. 1890), <i>Mörk och Upsala domkapitel</i> (1888, i "Samlaren", IX), <i>Separatisten Johan Jakob Gripenstedt</i> (1891; i "Öfversigt af Finska vet. soc:s förh.", XXXIII) och <i>Historiska upplysningar rörande Sveriges äldsta originalroman</i> (akad. afh., behandlar J. H. Mörks "Adalrik och Götilda"; 1892). På uppdrag af universitetets konsistorium utgaf han "Författningar och beslut rörande K. Alex. universitetet i Finland 1852—1887" (1889; suppl. 1899, i förening med 
page_number=409, index= - Vasenius, 4. Gustaf Valfrid - Wasenius, 5. Karl Fredrik - Vasento - Wasgau - Vas Gereben - Wash - Wash. - Washburne, Mount - Washburne, Elihu Benjamin - Washington (stat) 
T. Carpelan, 1915). V. har utgett "Valda skrifter af Fabian Collan" (1872) jämte lefnadsteckning. Runebergs diktning har han belyst i <i>Om Johan Ludvig Runeberg, Tvenne föredrag</i> (1877) och <i>J. L. Runeberg som konstnär</i> (l. <i>Versbyggnaden,</i> 1897). Efter Z. Topelius' död utgaf V., därtill utsedd af skalden själf, 1899—1905 hans samlade skrifter i 25 bd. Därjämte utgaf han <i>Zacharias Topelius, hans liv och skaldegärning</i> (hittills 3 bd, sedan 1912). V. har utgett läroböcker i svensk språkundervisning och flygskrifter i politiska ämnen (valrätt och proportionella val) samt publicerat uppsatser i tidningar och tidskrifter. Därjämte har han varit en flitig medarbetare i in- och utländska biografiska och bibliografiska arbeten (t. ex. Nordisk familjeboks 1:a uppl. och Svenska akad:s ordbok). — 5. Karl Fredrik W., son till W. 2, musikkritiker, f. 7 okt. 1850, d. 10 okt. 1920, gjorde sig under flera årtionden bemärkt som musikkritiker i "Hufvudstadsbladet" under märket Bis. Han uppträdde äfven som skriftställare på det musikhistoriska området. 1—3, 5. T. C. 4. M. G. S. 
<b>Vasento</b> [-tå], flod. Se Basento. 
<b>Wasgau,</b> bergland. Se Vogeserna. 
<b>Vas Gereben,</b> pseudonym. Se Ungerska litteraturen, sp. 1059. 
<b>Wash</b> [ωå'ʃ], grund hafsvik på Englands östra kust, mellan grefsk. Lincoln och Norfolk, 35 km. på längden och omkr. 25 km. på bredden. W. är den sista återstoden af en fordom betydligt mera omfattande vik, som under århundradens trägna arbete allt sedan romartiden blifvit torrlagd. Dessa sträckor bära nu namnet <i>Fens,</i> trakten närmast W. i s. v. kallas typiskt nog <i>Holland.</i> De förnämsta torrläggningsarbetena utfördes under 1700- och 1800-talen. Nederbördsvattnet inom området måste liksom i Holland förmedelst vind- eller ångkvarnar uppfordras till de i W. utmynnande flodernas nivå. Dessa floder, Witham, Welland, Nen och Ouse, föra mycket slam ut i viken, så att tillandningsprocessen alltjämt fortgår. W. är fullt af sandbankar, som vid lågvatten ligga torra och äro åtskilda genom kanaler, som sträcka sig in mot flodmynningarna. Djupare farvatten med ankargrund för fartyg erbjuda de båda rännorna Lynn deeps vid Norfolks och Boston deeps vid Lincolns kust. Största djupet är 20 m. A. N—d. 
<b>Wash.</b>, amerikansk förk. för Washington. 
<b>Washburne</b> [ωå'ʃbən], Mount, ett för sin praktfulla utsikt berömdt berg i Yellowstone national park (se d. o.) omedelbart v. om Yellowstone river. 3,153 m. ö. h. A. N—d. 
<b>Washburne</b> [ωå'ʃbən], Elihu Benjamin, nordamerikansk politiker och diplomat, f. 23 sept. 1816 i Livermore, Maine, d. 22 okt. 1887 i Chicago, var 1852—69 kongressledamot och tillhörde som sådan först whigpartiet och sedan republikanska partiet, utsågs 1869 af Grant till utrikesminister, men afgick efter några få dagar af hälsoskäl. Han blef då stället amerikansk minister i Paris, var den ende beskickningschef, som 1871 kvarstannade på sin post under kommunen och visade sig då energiskt verksam för att skydda utlänningar för öfvervåld. Han drog sig 1877 tillbaka till privatlifvet. W. skref <i>Recollections of a minister to France</i> (2 bd, 1887). V. S—g. 
<b>Washington</b> [ωå'ʃiȵtən], förk. Wash., en af Nord-Amerikas förenta stater, uppkallad efter unionens förste president, George W., mellan 45° 32'—49° n. br. och 114° 57'—124° 48' v. lgd, begränsas af Stilla oceanen i v., Brittiska Columbia i n. samt af staterna Idaho i ö. och Oregon i s. (Se kartan till Nord-Amerikas förenta stater.) 179,170 kvkm. Genom västra delen af staten gå Kaskadbergen (se d. o.) l. Cascade range, en nordlig fortsättning af Sierra Nevada. Högsta punkten är vulkanen M:t Rainier l. Tacoma (4,707 m.), som i följd af det fuktiga klimatet eger rik glaciärbetäckning (12 glaciärer glida utför sidorna, åt n. ända ned till 1,000 m. ö. h.). Till följd af det nordliga läget inom västvindarnas bälte ha bergen ymnigare nederbörd än de längre i s. belägna delarna af Kordillersystemet; sluttningarna äro därför också bevuxna med präktiga barrskogar, som gett upphof till storartad sågverksindustri, särskildt vid Puget sound. I detta hänseende står W. främst bland unionens stater med ett produktionsvärde af 49,6 mill. doll. (1909). 76 proc. af totalarealen är skog, hvaraf dock 21 proc. buskskog. Genom Kaskadbergen delas W. i två olikstora delar med olika klimat och naturbeskaffenhet. Den västra, mindre delen, har mildt, fuktigt kustklimat, den östra delen har torra, varma somrar och korta, men stränga vintrar. Detta senare område är till naturen ett prärieland och utgör en del af den s. k. Columbia-platån, ett lavatäcke, som nu ger en vittringsjord af utomordentlig bördighet. Uppodlingen skrider här raskt framåt, och f. n. äro omkr. 8 proc. af W:s areal lagda till åkerjord. En svårighet utgör den ofta otillräckliga nederbörden, omkr. 72,000 har ega konstgjord bevattning. Hufvudfloden är Columbia (se d. o. 1), som i en djup canon strömmar genom staten ö. om Kaskadbergen, hvarunder den upptar från h. Okinakane och Yakima, från v. Spokane, Snake river och Walla walla. Efter den sistnämndas förening med hufvudfloden antar denna västlig riktning och bildar gräns mellan W. och Oregon. I statens nordvästra del intränger Puget sound öfver 130 km. djupt in i landet med många sidoflikar, som äro under sen geologisk tid under hafsytan sänkta dalgångar af Kordillersystemet och bilda en praktfull komplex med en areal af öfver 5,000 kvkm. och en strandlinje af omkr. 2,600 km. Såväl Columbiafloden som Puget sound och de båda vikarna på Stilla oceanens kust, Gray's harbour och Shoalwater bay, äro mycket rika på lax. Näringar. Jordbruket är högt utveckladt tack vare ett vidlyftigt system för konstgjord bevattning. 1910 funnos 56.192 farmer med en areal af 4,7 mill. har, hvaraf 2,6 mill. har odlad jord. Värdet af jordegendom beräknades s. å. till 637,5 mill. doll. Spannmålsskörden är betydande (hvete 9,6, hafre 3,09, korn 0,96 och majs 0,59 mill. hl. 1918). Äfven boskapsskötseln är betydande. 1919 funnos i W. 303.000 hästar, 20,000 mulåsnor. 216,000 kor, 307,000 st. annan nötboskap, 780,000 får och 317,000 svin. Fårklippning inbragte 2.262 ton (2,26 mill. kg.) ull 1917. Af bergverksprodukter brytas i W. framför allt kol till ett värde af 5,3 mill. doll. (1915). Af andra mineral utvinnas bly, zink, antimon och platina, äfven något guld (0,39 mill. doll.), silfver 
page_number=410, index= - Washington (stat) - Washington (stad) 
(0,13 mill. doll.) och koppar (0,18 mill. doll.; 1915). Stenbrytning lämnade granit, sandsten, marmor och kalksten till ett värde af 1,76 mill. doll. (s. å.). Cementtillverkningen uppgick s. å. till ett värde af l,79 och produktionen af lervaror till 1,45 mill. doll. Sammanlagda afkastningen af bergsbruket i W. beräknades 1915 till 11,46 mill. doll. Ett näringsfång, som gått raskt framåt, är fruktodlingen. 1917—18 blef arealen med fruktträd fördubblad. Af industrier, som 1914 räknade 3,829 anläggningar, 277,7 mill. doll. kapital, 7,734 tjänstemän och 67,205 arb., förbrukades s. å. råmaterial till ett värde af 131,4 mill. doll. Tillv.-värdet s. å. utgjorde 245,3 mill. doll. Framför allt är sågverksindustrien liflig. Järnvägarna hade 1917 en längd af 11,928 km., förutom åtskilliga elektriska banor. De viktigaste linjerna äro Northern pacific railway, Great northern railway, Bellingham and northern railway, Columbia and Puget sound railroad, Oregon—W. railroad, Tacoma eastern railroad, Spokane and British Columbia railroad, Chicago, Milwaukee and S:t Paul railway. Columbia och flera andra floder trafikeras af ångbåtar, och reguljär sjöfart upprätthålles med flera Stilla-hafshamnar i Amerika, med Japan, Kina och Europa. Folkmängden, som 1880 utgjorde 75,116 pers., hade 1890 ökats till 357,232, 1900 till 518,103 och 1910 till 1,141,990 pers. (hvaraf 256,241 främlingar, i första rummet kanadenser, 39,482, i andra svenskar, 32,199) samt utgjorde 1920 1,356,316 pers. Öfver hälften (53 proc.) af befolkningen är bosatt i städerna. De tre största bland dessa äro Seattle (366,400 inv. 1917). Spokane (157,600) och Tacoma (117,400). Hufvudstaden Olympia, vid Puget sound, hör till de minsta och räknade 1917 endast omkr. 10,000 inv. Af religioner har romersk-katolska kyrkan de fleste anhängarna; dessutom finnas metodister, presbyterianer, lutheraner, baptister och kongregationalister. Folkundervisningen är kostnadsfri och obligatorisk för barn mellan 8 och 16 år. Direkt religionsundervisning och bibelläsning äro förbjudna i skolorna, men i stället meddelas undervisning i morallära. 1918 funnos 3,439 folkskolor med 9,749 lärare och 262,829 lärjungar. Dessutom har staten 3 normalskolor i Cheney, Bellingham och Ellensburg) med 144 lärare och 4,092 lärjungar (1917). W. har 2 universitet, det ena, University of W., vid Seattle, grundlagdt 1861, hade 1916 205 professorer och 4,055 studenter; det andra, University of Puget sound, i Tacoma, grundlagdt 1903, hade s. å. 23 professorer och 394 studenter. För elementarundervisningen finnas The state college i Pullman för naturvetenskaper och jordbruk, grundlagdt 1892, med 138 lärare och 1,527 lärjungar, det katolska Gonzaga college i Spokane, grundlagdt 1887, med 24 lärare och 571 lärjungar, och det kongregationalistiska Whitman college, i Walla walla, grundlagdt 1866, med 25 lärare och 250 lärjungar (1916). A. N—d. 
Författningen, af 1 okt. 1889, kan efter förslag af endera kammaren i representationen ändras genom beslut af valmännens majoritet vid nästföljande allmänna val, hvilket flera gånger skett. Rösträtt tillkommer alla amerikanska medborgare (sedan 1910 äfven kvinnor), som fyllt 21 år, bott i staten ett år, i grefskapet 90 och i kommunen 30 dagar före valet samt kunna läsa och skrifva engelska, med undantag af icke-skattskrifna indianer, idioter och brottslingar. Verkställande makten handhas af guvernören (<i>governor</i>), hvilken liksom statssekreteraren, superintendenten för undervisningen och en del andra högre ämbetsmän väljes för fyra år. Representationen består af en senat och en representantkammare, och dess storlek efter folkräkningen fixeras hvart tionde år. Representanternas antal skall vara minst 63, högst 99 och var 97 år 1917, senatorernas högst hälften och minst tredjedelen af de förres. Senaten väljes för 4 år, men förnyas till hälften hvartannat år och representanterna för 2 år. Representationen sammanträder hvarje udda år andra måndagen i jan. i hufvudstaden Olympia. Till Förenta staternas kongress sänder W. 2 senatorer och (sedan 1911) 5 medl. af representanternas hus. — Rättskipningen handhas i högsta instans af en högsta domstol om 9 för 6 år valda medl., som i allmänhet arbetat på två sektioner, under denna af öfverrätter (<i>superior courts</i>), en eller flera i hvart grefsk. eller en för två eller flera grefsk. gemensamt, med för 4 år valda domare, och i lägsta instans af fredsdomare, en eller flera i hvarje valkrets, valda för två år. — Inkomsterna uppgingo 1917—18 till 15,64 mill. och utgifterna till 14,88 mill. doll. Värdet af fast egendom uppskattades 1917 till 702,94 mill. och af lösegendom till 136,24 mill. doll., järnvägarna till 341,37 mill., de elektriska spårvägarna till 44,5 mill. och telegrafen till 0,89 mill. doll. (s. å.). Sedan 1911 har W. ingen statsskuld. — Förenta staternas regering har stora torrdockor och en marindepå i Bremerton, vid Puget sound, och dess arme har garnisoner i Spokane, Seattle och Vancouver, tre befästa kuststationer vid inloppet till Puget sound och en vid Bremerton. E. A—t. 
W:s <i>historia</i> begynner med upptäckterna af Juan de Fucasundet (1592) och af Columbiafloden (1775). 1792 seglade kapten Gray med amerikanska skeppet "Columbia" några km. uppför nämnda flod, som fick sitt namn efter fartyget, och denna färd gaf Förenta staterna deras förnämsta anspråk på det område (W., Oregon och Idaho), som vattnas af denna flod. De ende hvite männen på det område, som sedermera blef "territoriet" W., voro i flera årtionden pälshandlare i tjänst hos J. J. Astor samt de täflande North-west fur company och Hudson's bay company. Ett antal handelsplatser anlades, forsknings- och handelsexpeditioner utsändes till alla delar af landet, missionärer började verka bland indianerna, och efter hand anlände äfven emigranter. Gränsen mot Brittiska Nord-Amerika fastställdes 1846, och 1848 bildades territoriet Oregon (då omfattande W., Idaho och Oregon). W. bildades därur som territorium 1853 och blef stat 1889. Litt.: E. Evans, "W." (1893), E. S. Meany, "History of the state of W." (1909), samt R. A. Ballinger och A. Remington, "Codes and statutes of W." (1910). A. N—d. 
<b>Washington</b> [ωå’ʃiȵtən], förbundshufvudstaden i Nord-Amerikas förenta stater, uppkallad efter unionens förste president, George Washington, ligger i District of Columbia, på östra stranden af Potomacfloden, omkr. 175 km. från dess utlopp 
page_number=411, index= - Washington (stad) 
i Chesapeakeviken och 290 km. från Atlantiska hafvet, mellan denna flod och dess östra arm Anacostia (se fig. 1), på 38° 53' 39" n., br. och 77° 2' 48" v Igd, 360 km. s. v. om New York och 216 km. s. v. om Philadelphia. Klimatet kännetecknas af stor fuktighet, långa somrar med jämn, icke hög temperatur samt milda vintrar. Medeltemperaturen för sommarmånaderna är 75°, för vintermånaderna 35° (Fahrenheit). Årliga nederbörden anslås till 109 cm., tämligen jämnt fördelad på hela året. Snö faller sällan. W. har en areal af 155 kvkm. (oberäknadt 26 kvkm. vatten), om, såsom sker officiellt, W. och District of Columbia (se Columbia 2) göras till synonyma termer. Själfva staden har en areal af omkr. 39 kvkm., däri inräknadt Georgetown (13 kvkm.), som införlifvades med W. 1895. Invånarantalet var 1880 177,624, 1890 230,392, 1900 278,718, 1910 331,069, hvaraf 236,128 hvita (359 af svensk börd) och 94,446 negrer. 1920 års folkräkning upptar antalet till 437,414, en ökning af 32,1 proc. under senaste årtiondet. Dödlighetsprocenten var 1917 17,9 proc. per mille (15 proc. för hvita och 25,4 för negrer). Genom sitt sunda, angenäma klimat och sitt vackra läge, genom sina offentliga och monumentala byggnader, sina storartade avenyer, sina i allmänhet trädplanterade gator är W. en af de behagligaste och vackraste städer i världen. Gator och öppna platser uppta mer än hälften af stadens areal. Gatorna löpa i n., s., ö. och v., två serier af avenyer snedt mot dessa, den ena utgående från kapitoliet, den andra från Hvita huset. Dessa avenyer bära namn efter stater i unionen. Deras bredd är 36,4—48,6 m., gatornas 24,3—36,4 m. W. är utlagdt i enlighet med en plan af P. Ch. L'Enfant (f. 1755, d. 1825), som sökte 
Fig. 1. Situationsplan af staden Washington. (Gatunätet är här återgifvet betydligt förenkladt.) <i>1.</i> Capitolium. — <i>2.</i> Hvita huset. — <i>3.</i> Treasury (finansministeriet). — <i>4.</i> Stats-, krigs- och marinministeriernas byggnad. — <i>5.</i> Jordbruksministeriet. — <i>6.</i> Patentbyrån (inrikesministeriet). — <i>7.</i> Pensionsbyrån. — <i>8.</i> Kongressbiblioteket. — <i>9.</i> Stadshus. — <i>10.</i> Posthus. — <i>11.</i> Nationalmuseum. — <i>12.</i> Smithsonian institution. — <i>12 a.</i> Carnegie institutions administrationsbyggnad. — <i>13.</i> George Washington university. — <i>14.</i> Howard university. — <i>15.</i> Corcoran art gallery. — <i>16.</i> Stadsbibliotek. — <i>17.</i> Meteorologisk byrå. — <i>18.</i> Hygieniskt museum. — <i>19.</i> Marinobservatorium. — <i>20.</i> Döfstuminstitut. — <i>21.</i> Statstryckeri. — <i>22.</i> Krigsskeppsvarf — <i>23.</i> Krigsskola. — <i>24.</i> Artilleristation. — <i>25.</i> New national theatre. — <i>26.</i> Grand opera house. — <i>27.</i> Järnvägscentralstation. — <i>28.</i> Centralsaluhall. — <i>29.</i> Washingtonmonumentet (ofantligt hög marmorobelisk). — <i>30.</i> Botanisk trädgård. — <i>31.</i> Zoologisk trädgård. 
page_number=412, index= - Washington (stad) 
Fig. 2. Capitolium i Washington. Fig. 3. Hvita huset. 
efterlikna Versailles. 1901 fick en kommitte i uppdrag att arbeta för W:s förskönande, och den upptog i det väsentliga den af L'Enfant uppgjorda planen. De offentliga byggnaderna ligga spridda öfver hela staden. Den mest imposanta är kapitoliet (<i>Capitolium;</i> fig. 2), som uppfördes 1793—1825. Byggnaden har en längd af 228,3 m. och en bredd af 36,7—98,4 m., betäckande en yta af 14,150 kvm. Midtpartiet (af sandsten) är 107 m. långt och 37 m. bredt, med en rotunda af 28,6 m. i genomskärning i midten, öfver hvilken höjer sig en kupol (af järn), hvars spets krönes af frihetsgudinnans 5,9 m. höga staty. Den höjer sig 87,5 m. öfver marken. De båda flyglarna (af hvit marmor), hvardera 72,6 m. hög och 42,7 m. bred, byggdes 1851—76 och innehålla sessionsrum för kongressens båda hus. Capitolium, som kostat omkr. 16 mill. doll., inrymmer utom lokaler för kongressen äfven unionens högsta domstol och National hall of statuary, äfven kallad Hall of fame, i hvilken hvarje stat i unionen är berättigad att uppställa porträttstatyer af två af sina "utvalda söner". Presidentens ämbetsbostad, Executive mansion, vanligen kallad Hvita huset (eng. The <i>White house;</i> fig. 3), ligger omkr. 2,5 km. v. om kapitoliet. Den är byggd af sandsten, som är målad hvit (för att dölja märkena efter branden 1814, då endast väggarna af byggnaden kvarstodo). Byggnaden är 51,6 m. lång och 26 m. bred. Den ger ett intryck af värdig enkelhet. Exteriören prydes hufvudsakligast af en jonisk portik samt en balustrad. Hvita huset undergick en restaurering 1904. Ö. om Hvita huset ligger finansministeriets hus, <i>Treasury building,</i> den äldsta af nu befintliga regeringsbyggnader, 155,5 m. lång och 104,2 m. bred, af granit; det gör ett imposant intryck med sin kolonnad af 38 joniska pelare å östra fasaden. Å de tre andra sidorna finns en jonisk portik. På västra sidan af Hvita huset ligger stats-, krigs- och marinministeriernas byggnad, 172,8 m. lång och 104,2 m. bred, af massiv granit. Ö. om kapitoliet och medelst underjordsgångar förenadt därmed är Kongressbiblioteket, <i>Library of congress</i> (se Biblioteksbyggnader, sp. 295). Posthuset, uppfördt 1915, eger en klassisk prägel med massiva kolonner. V. om kapitoliet ligger botaniska trädgården, fiskerikommissionens byggnad, nationalmuseet, Smithsonian institution (se d. o.), landtbruksmuseet, medicinska museet o. s. v. Af andra offentliga byggnader må nämnas marinobservatorium, patentbyråns hus, pensionsbyrån, marinlasarettet, krigsskeppsvarfvet vid Anacostia samt statstryckeriet (12 vån., en af W:s få höga kontorsbyggnader). Främst bland W:s många monument står <i>Washingtonmonumentet,</i> en enkel obelisk, påbörjad 1848, men, emedan arbetet afstannade efter 1855 för en tid af 22 år, färdig först 1884. Kostnaderna belöpte sig till omkr. 1,3 mill. doll., hvaraf urspr. en del hopbragts genom folksubskription. Kongressen gjorde 1877 en bevillning för ändamålet. Monumentet är af hvit marmor, 169,2 m. högt och 16,7 m. i kvadrat vid basen. Bland andra större monument märkas staty af A. Lincoln, ryttarstaty af general Sheridan och af general Sherman, amiral Farragut, B. Franklin, amiral Dupont, general Scott och general Thomas 
page_number=413, index= - Washington (stad) 
Fig. 4. Nya John Ericssonmonumentet för Washington. 
(ryttarstaty) och bronsstaty af presidenten A. Jackson. Dessutom finns ett La Fayette-monument samt en staty af Fredrik den store, skänkt till Förenta staterna af kejsar Vilhelm II. Inom kort kommer att resas ett monument öfver John Ericsson (fig. 4), till en kostnad af 60,000 doll., hvaraf 35,000 beviljats af kongressen och återstoden åstadkommits genom frivillig insamling, till största delen bland Amerikas svenskar. Nedanför kapitoliet står fredsmonumentet, till minne af i inbördeskriget fallna flottofficerare och sjömän. Till W. får äfven räknas den på andra sidan om Potomac belägna Arlingtonkyrkogården (165 har), hvarest ligga begrafna 21,106 under inbördeskriget och spansk-amerikanska kriget fallna soldater. 5 km. n. om kapitoliet ligger National military cemetery med öfver 7,000 soldatgrafvar. — Invalidhuset, <i>National soldiers home,</i> upptagande fem byggnader och med rum för 800 invaliderade eller gamla soldater, är beläget midt i en park (207 har). Af parker må särskildt nämnas Potomac park (299 har), Rock Creek park (646 har) samt National zoological park (68,6 har), mycket pittoresk och afsedd särskildt att bevara djurformer ur amerikanska faunan, som äro i utdöende. — W. har ett stort antal högre läroverk och flera universitet: det baptistiska George Washington university (grundlaget 1821; 3,150 studenter 1919—20), Howard university (grundl. 1867 och afsedt för negrer; 1,360 stud. 1920). The Catholic university of America (grundl. 1889; 1,835 stud. 1920) och det metodist-episkopala American university (grundl. 1913). Vid sidan af Smithsonian institution finnes Carnegie institution (se d. o., Suppl.) grundlagd af A. Carnegie 1902, med grundfonder uppgående till 22 mill. doll. och styrd af en nämnd af 24 personer. Till W. är förlagd Förenta staternas geologiska undersökning (United states geological survey), och 20—30 lärda sällskap ha sitt säte i W., de flesta med föreningspunkt i Washington academy of sciences. Utom kongressbiblioteket finnes ett stort antal bibliotek, bl. a. ett medicinskt, som anses vara det största i världen (omkr. 250 000 bd). Med afseende på handel och industri är staden utan någon vidare betydelse i förhållande till folkmängden. Fabrikation bedrifves hufvudsakligast för regeringens räkning och för lokal konsumtion. — W. saknar särskild stadsstyrelse, i det själfva staden och kringliggande förstadsområden, som utgöra District of Columbia, styras af kongressen. Distriktets invånare sakna all delaktighet i förvaltningen och ega ej rösträtt vid vare sig lokala eller nationalval. Sedan 1874 utgöres styrelsen af 3 af presidenten utnämnda kommitterade, af hvilka två skola vara civila, inom distriktet bosatta personer och den tredje skall tillhöra armens ingenjörkår. All lagstiftningsrätt hvilar hos kongressen. På så sätt erbjuder W. det egendomliga exemplet på en hufvudstad i en stor republik, som styres absolutistiskt, men det får tilläggas, att W. anses som det bäst förvaltade stadssamhället i hela unionen. I de flesta fall är lagstiftningen för distriktet mönstergill och har också tagits till förebild på andra platser, framför allt beträffande barnarbete. Distriktets domarkår utnämnes af presidenten. Hälften af alla utgifter bestrides genom bevillningar af kongressen, hälften uttaxeras från distriktets invånare. 
Sedan förbundsregeringens säte 1783 måst flyttas från Philadelphia, hade frågan om en ständig hufvudstad flitigt diskuterats, men utan resultat, emedan de olika staterna hvar för sig åstundade att få hufvudstaden inom sina gränsar. Slutligen enades kongressen om, att ett af vissa stater afträdt distrikt skulle utgöra förbundsregeringens säte, och i konstitutionen bestämdes, att kongressen skulle utöfva all legislativ och administrativ myndighet inom detta distrikt. Presidenten Washington fick 1790 i uppdrag att utse platsen för staden. Regeringen flyttades dit 1800, men det var icke då mycket bevändt med W. som hufvudstad. Kapitoliets ena flygel var färdigbyggd, och så var i det närmaste presidentens ämbetsbostad, men kringliggande trakt var snarlik ett träsk. De få gator, som funnes, voro nästan ofarbara. Kongressens medlemmar kunde ej ens finna bostäder för sig under sessionerna. Under kriget mot England 1814 blef W. intaget af engelska trupper, som nedbrände kapitoliet, presidentens bostad samt flera af de offentliga byggnaderna. Följande år beviljade kongressen 1/2 mill. doll. för stadens återuppbyggande. Det dröjde dock länge, innan W. växte från småstadens dimensioner och allmänna fysionomi. 1839 beskrefs staden som en stor oregelbunden by, anlagd i ett torrlagdt kärr. Den hade 1850 endast 40,000 inv. och 1860 61,122 inv. Först med inbördeskrigets utbrott (1861), då sydstaternas ledare skrytsamt hotade att inom kort tid hissa de konfedererades flagga öfver kapitoliet, vaknade man inom nordstaterna till insikt om hufvudstadens roll, och W. gjordes i hast till en viktig militärpost och omgafs med starka jordvallar. Vid ett par tillfällen under krigets gång var W. i fara att bli belägradt af 
page_number=414, index= - Washington (stad) - Washington, Mount - Washington, George 
rebelltrupper. Ännu 1871 stod det långt tillbaka i municipalt hänseende. De offentliga byggnaderna voro illa underhållna, gatorna ytterst dåliga, de obebyggda tomterna kärr och kloaksystemet sämre än intet. Kongressen upphäfde då stadens privilegier och upprättade ett slags territorialstyrelse med en guvernör och en lagstiftande församling. De allmänna arbetena öfverlämnades åt en särskild kommitte att utföras efter en omfattande plan, och genom dennas energiska, om ock ofantligt dyra verksamhet omskapades staden inom några få år som genom ett trollslag. Sedan 1874, då hela District of Columbia ställdes under en gemensam styrelse, har W:s tillväxt varit snabb. I W. afslöts 2 juni 1911 en reviderad internationell konvention rörande skydd för den industriella eganderätten (se Internationella unionen till skydd för den industriella eganderätten), och där sammanträdde i dec. 1919 första gången den internationella generalkonferens af ombud för regeringar samt för arbetsgifvar- och arbetarorganisationer, som fredstraktaten i Versailles 1919 gjorde till beslutande organisation för reglering af arbetarskyddet m. m. (se Arbetarskyddskongresser, äfven i Suppl.). O.A. L—r. 
<b>Washington</b> [ωå’ʃiȵtən], Mount W. Se White mountains. 
<b>Washington</b> [ωå’ʃiȵtən], George, Nord-Amerikas förenta staters förste president, f. 22 febr. 1732 på fädernegården Bridges creek i Westmoreland county, Virginia, d. 14 dec. 1799 på sitt landtgods Mount Vernon vid floden Potomac i Virginia, tillhörde en släkt, som torde ha härstammat från Northamptonshire i England. En John W. (d. 1676) omtalas 1658 i Virginia, anlade en plantage vid Bridges creek och blef 1666 led. af koloniens House of burgesses. Hans sonson, Augustine W. (f. 1694, d. 1743), en allmänt aktad plantageegare, var George W:s fader, modern hette Mary Ball och tillhörde en på 1650-talet till Virginia utflyttad engelsk släkt. George W., som var äldste sonen i faderns andra gifte, uppfostrades i ett godt föräldrahem, men i mycket anspråkslösa villkor och erhöll nödtorftig skolbildning, som endast i de matematiska ämnena gick något mer på djupet. Den populära sägnen om hans yxa och det skadhuggna körsbärsträdet anses vara diktad af hans förste biograf, Mason Weems. W. lämnade 1747 skolan, vistades sedan en kort tid hos sin halfbroder Lawrence W. på familjegården Mount Vernon och fick 1748 anställning som landtmätare på den med halfbrodern befryndade släkten Fairfax' gods och följande året i staten Virginias tjänst. Några år senare (1754), sedan gränskriget utbrutit mellan England och Frankrike vid Ohiofloden, började W. sin militära bana som anförare för en mindre styrka af Virginias landtmilis. Under kriget ådagalade han stor personlig tapperhet samt ovanlig förmåga att leda och utbilda soldater, steg hastigt till graden af öfverste vid virginiska milisen, tjänstgjorde 1755 som adjutant åt general Braddock och kallades s. å. af Virginias lagstiftande församling till högste befälhafvare för provinsens stridskrafter. Han utmärkte sig 1758 under general Forbes vid eröfringen af Fort Duquesne, nedlade mot slutet af året sitt befäl, gifte sig kort därefter med en rik änka, Martha Custis, född Dandridge (f. 1732, d. 1802), och slog sig ned på Mount Vernon, som han fått i arf efter halfbrodern Lawrence W. På detta ställe framlefde W. de följande åren som en ganska förmögen och inflytelserik virginisk godsegare, ifrigt sysselsatt med sitt vidlyftiga jordbruk och med de kommunala bestyren inom sin provins. I den principstrid, som efter det franska krigets slut upplågade mellan England och dess nordamerikanska kolonier, spelade W. i början ingen framstående roll, men han förklarade öppet, att amerikanerna, om nöden kräfde, borde med vapen i hand försvara sina rättigheter. Han var från 1758 led. af Virginias lagstiftande församling och valdes aug. 1774 till ett af Virginias ombud vid den första kontinentala kongressen i Philadelphia och kom där att utöfva stort inflytande vid sidan af sådana patrioter som Samuel Adams, Richard Lee och Patrik Henry. Skilsmässa från moderlandet ansåg han emellertid ständigt som allenast en yttersta utväg, när alla andra voro stängda, och anslöt sig därför relativt sent till oafhängighetspartiet. I mars 1775 utsågs han till ombud för Virginia i andra kontinentalkongressen och valdes, sedan kriget ändtligen brutit ut, 15 juni 1775 af denna, på förslag af John Adams, till högste befälhafvare öfver den amerikanska armen. Därmed börjades W:s egentliga fältherrebana. Han visade sig därunder både kunna segra, och, hvad nästan är lika viktigt, afvända de ödesdigra följderna af lidna nederlag (se vidare Nord-Amerikas förenta stater, sp. 1216—17). W. påminner i detta fall om Vilhelm III af Oranien. Han lade i dagen ett sällsynt organisatoriskt snille, och han förstod dessutom att hos sina råa och obildade milissoldater inge icke blott militärisk disciplin, utan äfven aktning för och kärlek till den sak, åt hvars tjänst de egnat sig. Han höll med mycken möda kolonierna tillsammans och stärkte gång på gång det sjunkande modet hos sina medborgare, som understundom voro färdiga att ge allt förloradt. Han framstod alltjämt som det lysande föredömet af offervillighet och patriotisk dygd och blef därigenom icke blott det militära, utan ock det moraliska stödet för den amerikanska frihetens sak. Ej sällan motarbetades han af missnöjda eller ärelystna officerare, och hösten 1777 var t. o. m. en sammansvärjning å bane med syfte att undantränga honom från öfverbefälet och få detta anförtrodt åt Burgoynes besegrare vid Saratoga, den för ytliga iakttagare bländande general Horatio Gates. Sitt öfverbefäl nedlade W. efter 
page_number=415, index= - Washington, George - Washington, Booker Taliaferro 
krigets slut i kongressans händer i Annapel's 23 dec. 1783 och skyndade sedan hem att fira julen på Mount Vernon, fast besluten att där för sin återstående lefnad återtaga det lugna landtlif, som han alltjämt skattade högst. Vid öfverbefälets nedläggande inskärpte han i ett cirkulärbref till koloniernas guvernörer betydelsen af "en oupplöslig union mellan staterna under ett federalt hufvud" samt bevarandet äfven under fredstid af en försvarsstyrka, som kunde trygga det nyvunna oberoendet. Officerarnas missnöje med den småaktiga behandling de vid krigets slut fingo röna från kongressens sida förstod han att genom sin personliga auktoritet dämpa, och ett förfluget projekt inom dessa kretsar att utropa honom till konung afvisade W. skarpt, så snart det kom till hans kännedom (maj 1782). 
Under den kritiska period i amerikansk historia, som följde efter Parisfreden 1783, då konfederationens vanmakt hotade de frigjorda staterna med allmän anarki (se Nord-Amerikas förenta stater, sp. 1217—19), var W. ett centrum för reformsträfvandena, mottog ideligen besök af bekymrade patrioter och underhöll liflig korrespondens med förfäktarna af en stark unionsmyndighet. Vid konventet i Philadelphia (maj—sept. 1787) presiderade W. och gaf därvid nya prof på sin enastående förmåga att samla och sammanhålla. Frukten af konventets arbeten blef Förenta staternas ännu gällande (dock tid efter annan med tilläggsbestämmelser försedda) författning, hvilken i full öfverensstämmelse med W:s åsikter gaf åt unionen en bättre sammanhållning och en starkare verkställande myndighet, men också betryggade den republikanska friheten. Vid det därefter följande presidentvalet (febr. 1789; rösterna sammanräknades först 6 april) utsågs W. enhälligt till Förenta staternas förste president, och han tillträdde 30 april sitt ämbete. Efter fyra år omvaldes han enhälligt. (Om hans verksamhet som president se Nord-Amerikas förenta stater, sp. 1219—20.) W. blef genom sin regering och med hjälp af sitt folks största förmågor (särskildt A. Hamilton, Th. Jefferson och J. Jay) den egentlige fredlige grundläggaren af den stora amerikanska republiken. Han förstod att i det längsta hindra partistriderna från att öppet utbryta, och med fast hand genomdref och genomförde han Förenta staternas neutralitet i kriget mellan Frankrike och England. Personliga angrepp från missnöjda politiker förbittrade särskildt hans andra presidentskap, och hans afmätt värdiga yttre uppträdande föranledde dumma beskyllningar mot honom för att efterapa monarkiska yttre former. Presidentämbetet öfverlämnade han 4 mars 1797 till efterträdaren J. Adams; några månader förut (17 sept. 1796) hade han i sin berömda afskedsadress till det amerikanska folket bestämdt undanbedt sig att vid det nya valet ifrågakomma. 
W. drog sig därefter undan till sitt kära Mount Vernon, dit en ström af hyllande besökare under hans sista år sökte sig väg. När 1798 krig med Frankrike hotade utbryta, utsågs W. ånyo till armens högste befälhafvare, och under det ansträngande organisationsarbete denna ämbetspost medförde afled han plötsligt efter blott en dags sjukdom, ådragen genom en häftig förkylning. Han dog barnlös och hade i sitt testamente förordnat om en enkel begrafning på Mount Vernon utan liktal samt om sina slafvars frigifning. Fädernegården stannade i familjen W:s ego till 1863, då den såldes till en förening, bildad för att vårda den som nationalegendom. — Kongressens representanthus fastslog i en sorgeresolution W:s enastående plats i Amerikas historia. (Den ryktbara karakteristiken: "Den förste i kriget, den förste i freden, den förste i sina landsmäns hjärtan" härrör från Henry Lees minnestal öfver W. och upptogs från detta i kongressresolutionen.) Som en fader sörjdes W. af det amerikanska folket, och hela den civiliserade världen hedrade hans minne. Lugn betänksamhet, parad med uthållig handlingskraft, skarpsinne vid valet af rådgifvare, tapperhet, plikttrohet och fosterlandskärlek voro de egenskaper, som berättigade denna, stundom dock till kanoniserandets öfverdrift gående, hyllning. — Efter W. ha uppkallats unionens hufvudstad och en af dess stater samt en mängd större och mindre orter inom dess gränser. Bland de många monumenten öfver W. märkas kolossalstatyn (af H. Greenough) i kapitoliums park i förbundshufvudstaden Washington, ryttarstatyer i Richmond (af Th. Crawford), Boston (af Th. Ball), New York (af H. K. Brown), Philadelphia (af Siemering) och i Paris (af D. C. French), en marmorbyst i Richmond (af Houdon) samt en väldig marmorobelisk nära Hvita huset i Washington. En marmorbyst af W. (utförd af Houdon 1786) tillhör sedan 1918 Sveriges Nationalmuseum, där ett af Wertmüller 1795 måladt porträtt af honom finnes. — På kongressens uppdrag utgåfvos W:s officiella och enskilda papper (jämte en biografi) af J. Sparks under titeln <i>Life and writings of George W.</i> (12 bd, 1833 ff.; ny uppl. 1855). Bästa upplagan af hans <i>Writings</i> är af W. C. Ford (14 bd, 1889—93). Hans budskap och proklamationer som president äro samlade i J. D. Richardsons "Messages and papers of the presidents", I (1896). W:s namnteckning är återgifven å illustrationssidan I till art. Autograf. Bland mängden af biografier öfver W. må nämnas sådana af J. Marshall (5 bd, 1804—07), W. Irving (5 bd, 1855—59; tysk öfv. 1855—60), E. E. Hale (1888), H. C. Lodge (2 bd, 1889; rev. uppl. 1898), B. T. Thayer (1894), Woodrow Wilson (1897), W. C. Ford (2 bd, 1900) och J. A. Harrison (1906). Jfr äfven W. S. Baker, "Itinerary of W." (1892), och H. B. Carrington, "W. the soldier" (1899). — W:s brorson, Bushrod W. (f. 1762, d. 1829), var advokat och blef 1798 biträdande domare vid unionens högsta domstol; han öfvertog vården af farbroderns efterlämnade papper, biträdde Marshall vid materialsamlingen för dennes biografi öfver W. samt ärfde efter Martha W:s död 1802 Mount Vernon. Hjr. (V. S—g.) 
<b>Washington</b> [ωå’ʃiȵtən], Booker Taliaferro, nordamerikansk negerpedagog, f. omkr. 1859 på en plantage i Franklin county, Virginia, d. 15 nov. 1915 i New York, föddes som slaf, blef vid negerslafveriets upphäfvande i Förenta staterna fri och arbetade som yngling bl. a. i en kolgrufva i Malden, West Virginia, samt därefter som 
page_number=416, index= - Washington, Booker Taliaferro - Washington academy of sciences - Washingtonia - Washingtonmonumentet - Washingtonpress - Washingtonuniversitetet - Washington-öarna - Washita l. Ouachita - Wasielewski, Wilhelm Joseph - Vasili, Comte Paul - Wasil ibn Ata - Vasilij (I) Dmitrijevitj (storfurste av Moskva) - Vasilij (II) Vasiljevitj (storfurste av Moskva) - Vasilij (III) Ivanovitj (storfurste av Moskva) - Vasilij (IV) Ivanovitj Sjujskij (rysk tsar) - Vasiljtjikov, Aleksandr Ilarionov - Vasilkov 
betjänt. Utan annan skolbildning än den han fått i en aftonskola drefs han af sin bildningstörst och sin ifver att göra något för sin ras' andliga höjande att 1872 bege sig till en läroanstalt för negrer i Hampton, Virginia, där han gjorde portvaktartjänst som ersättning för kost och undervisning. Utexaminerad 1875, verkade han i sin ordning som lärare, från 1879 vid negerskolan i Hampton, och kallades 1881 trots sin ungdom att organisera den normal- och yrkesskola för negrer i Tuskegee i Alabama, som staten Alabamas legislatur nyss förut beslutat upprätta (se Tuskegee). Statsbidraget var blott 2,000 doll., och skolan öppnades i juli 1881 med en enda lärare och ett litet fåtal elever. W. lyckades för sin skola vinna stöd af framstående finansmän, bl. a. A. Carnegie, och företog vidsträckta föredragsresor för att vinna bidragsgifvare till skolan och göra propaganda för sin ide om de amerikanske negrernas höjande till goda, nyttiga och aktade medborgare. Särskildt lade han an på praktisk yrkesutbildning, slöjd samt trädgårds- och jordbruksarbeten. Vid W:s död hade hans skola, <i>Tuskegee normal and industrial institute,</i> vuxit ut till en väldig komplex af skolbyggnader, verkstäder och laboratorier med 180 lärare och lärarinnor samt inemot 2,000 elever. W. vann småningom anseende som den främste representanten för Förenta staternas negrer, och hans offentliga inlägg i tal och skrift i diskussionen om negerproblemet tilldrogo sig allmän uppmärksamhet. Hans uppfostringsmetoder ha öfvat inflytande äfven i Europa. Yttre tecken på den aktning hans verksamhet ingaf ha varit bl. a. en på sin tid häftigt omdebatterad inbjudan till president Roosevelt i Hvita huset och den juris doktorsvärdighet Dartmouthuniversitetet 1901 gaf honom. Bland W:s skrifter märkas <i>The future of the american negro</i> (1899), <i>Up from slavery</i> (1901; "Upp från slafveriet", 1904), <i>Character building</i> (1902), <i>Story of my life and work</i> (1903), <i>Working with the hands</i> (1904), <i>Tuskegee and its people</i> (1905), <i>Life of Frederick Douglass</i> (1907) och <i>The story of the negro</i> (1909). Jfr E. Lehmann. "Uppfostran till arbete" (1909). V. S—g. 
<b>Washington academy of sciences</b> [ωå’ʃiȵtən əkä'dəmi əf sa͡i'ənsiṡ], en 1898 organiserad sammanfattning af ett stort antal vetenskapliga samfund i Washington. Akademien, som räknar 300—400 medlemmar, utger "Proceedings" och "Journal". 
<b>Washingtonia</b> [ωå’ʃiȵtå͡u'niə] Wendl., <i>bot.</i>, ett släkte af höga palmer med kraftig stam med 3 arter i södra Kalifornien. Bladen äro solfjäderformiga, bladskaften långa och kraftiga med torniga kanter; bladflikarna äro i kanten försedda med långa hårliknande trådar. <i>W. filamentosa</i> (<i>Pritchardia filifera</i>) är en hastigt växande, i växthus och boningsrum ofta odlad prydnadspalm. Släktet är uppkalladt efter George Washington. G. L—m. 
<b>Washingtonmonumentet</b> [ωå’ʃiȵtən-]. Se Washington, sp. 784. 
<b>Washingtonpress</b> [ωå’ʃiȵtən-], <i>boktr.</i> Se Tryckpress, sp. 93. 
<b>Washingtonuniversitetet</b> [ωå’ʃiȵtən-], eng. <i>Washington university.</i> Se Saint Louis. — Om andra universitet uppkallade efter G. Washington se Washington, sp. 779 och 785. 
<b>Washington-öarna</b> [ωå’ʃiȵtən-]. Se Marquesas-öarna. 
<b>Washita</b> [ωå'ʃitå͡u] l. Ouachita, en nära 880 km. lång flod i nordamerikanska staterna Arkansas och Louisiana, upprinner på sydsluttningen af Ozark-bergen i västra delen af Arkansas, flyter först mot ö., sedan mot s. ö. och s. och faller ut i Red river, ej långt från dess utlopp i Mississippi. Med denna flod är W. i nedre delen af sitt lopp i det sidländta landet förbunden genom många armar, s. k. <i>bayous.</i> För flodångare är W. farbar upp till Camden, Arkansas. Större bifloder: Saline, Bartholomew, La Fourche och Tensas fr. v. samt Little Missouri och Bayou d'Arbonne fr. h. Nedanför föreningen med Tensas kallas W. Black river. A. N—d. 
<b>Wasielewski</b> [-sile'vski], Wilhelm Joseph von, tysk musikhistoriker, f. 1822 nära Danzig, d. 1896 i Sondershausen, var elev af Leipzigkonservatoriet och Ferd. David samt därefter violinist i Gewandhaus och medarbetare i flera tidningar, tills han af Schumann kallades till konsertmästare i Düsseldorf 1850. Därefter verkade han som dirigent i Bonn 1852—55 och 1869—84, men arbetade f. ö. mest och lyckligast som musikhistorisk forskare i en serie monografier, bland hvilka <i>Robert Schumann</i> (1858; 4:e uppl. 1906), <i>Die violine und ihre meister</i> (1869; 5:e uppl. 1910) samt <i>Geschichte der instrumentalmusik im 16. jahrhundert</i> (1878) äro de yppersta. F. ö. märkas <i>L. van Beethoven</i> (2 bd, 1888), <i>Das violoncell und seine geschichte</i> (1889; 2:a uppl. 1911), <i>K. Reinecke</i> (1892) och <i>Aus siebzig jahren: Lebenserinnerungen</i> (1897). A. L.* 
<b>Vasili,</b> Comte Paul, pseudonym. Se Adam, Juliette. 
<b>Wasil ibn Ata'.</b> Se Islam, sp. 920. 
<b>Vasilij</b> (af grek. <i>Basileios</i>), ryska furstar: 1. V. (I) Dmitrijevitj, storfurste af Moskva 1389—1425. Se Ryssland, sp. 1447. — 2. V. (II) Vasiljevitj, storfurste af Moskva 1425—62, den föregåendes son. Se Ryssland, sp. 1448. — 3. V. (III) Ivanovitj, storfurste af Moskva 1505—33, den föregåendes sonson, son af storfursten Ivan III Vasiljevitj och grekiska prinsessan Sofia. Se Ryssland, sp. 1450. — 4. V. (IV) Ivanovitj Sjujskij, tsar 1606—10, den siste Ruriksättlingen på Rysslands tron, tillhörde en gren af rurikska huset, som fordom regerat i Suzdal. Sedan den svensk-ryska här, som skulle stödja V:s tron emot polackerna, blifvit slagen vid Klusjino, afsattes V. 17 juli 1610 och inspärrades i ett kloster, men fördes kort därpå af polackerna som krigsfånge till Polen, där han afled på slottet Gostynin i Masovien i febr. 1612. Se om honom vidare Ryssland, sp. 1455. H. A—t. 
<b>Vasiljtjikov,</b> Aleksandr Ilarionovitj, rysk furste, statsman, f. 1818, d. 1881, begynte efter juridiska studier sin ämbetsbana i Kaukasien, där han råkade vara Lermontovs sekundant i den ödesdigra duellen 1841, men benådades och blef adelsmarskalk i guv. Novgorod, där han nitiskt deltog i den socialekonomiska omdaningen efter bondeemancipationen. Efter 1872 egna de han sig hufvudsakligen åt nationalekonomiskt författarskap och utgaf på ryska många skrifter om den ryska jordfrågan och den kommunala själfstyrelsen. A—d J. 
<b>Vasilkov,</b> stad i Ukraina, vid Dnjeprs biflod 
page_number=417, index= - Vasilkov - Wasilowski - Vasjansi - Vas-jugan - Vask - Vaskekörningen - Vaskguld - Vadklot - Vaskmalm l. Vask - Vask-Narva (Wache- l. Wach-Narfwen) - Vaskning - Vaskulär - Vaskverk, Anrikningsverk 
Stugna, 45 km. s. om Kiev. 17,800 inv. (1910), däraf 39 proc. judar. Tillverkning af tvål, vaxljus, läder och tegel. A. N—d. 
<b>Wasiłowski</b> [-siωov-]. Se Konopnicka. 
<b>Vasjansi,</b> negerfolk. Se Mrima. 
<b>Vas-jugan,</b> en 850 km. lång biflod fr. v. till Ob, i hvilken den faller ut något nedanför Narym vid 59° n. br. Afbördar vattnet från Vas-jugans tundra. Flodområde 66,120 kvkm. A. N—d. 
<b>Vask,</b> <i>bergsv.</i> Se Vaskmalm. 
<b>Vaskekörningen,</b> <i>kam.</i> Se Byggningshjälpen. 
<b>Vaskguld,</b> sådant guld, som förekommer i form af små korn och flittror bland sand och grus i vissa flodfårors aflagringar samt därur vinnes genom vaskning. E. E. 
<b>Vasklot,</b> holme och hamn. Se Vasa, sp. 752—753. 
<b>Vaskmalm</b> l. Vask, <i>bergsv.</i>, kallas sådan malm, som innehåller så mycket bergart, att den för ett ändamålsenligt tillgodogörande måste krossas för att kunna medelst anrikning (se d. o.) eller på annat sätt skiljas från bergarten. Detta gäller hufvudsakligen de ädlare metallernas malmer. Vid en del järnmalmsgrufvor utsorteras den malm, som vid slagningen faller sönder till små stycken, för sig kallas vask. C. A. D.* 
<b>Vask-Narva</b> (Wache- l. Wach-Narfwen), ett på vänstra stranden af Narovaån vid dennas utlopp ur Peipus liggande slott, kalladt Nyslott, då hertig Karl 1602 befallde, att en skans skulle byggas där till skydd för den goda hamnen och sjöfarten mellan Narva och Dorpat. Arbetena igångsattes visserligen 1603, men gingo långsamt. 1643 var V. "förfallet, utan defension och obeqvämt", och 1656 besattes det utan motstånd af ryssarna. Det återtogs dock s. å., men föll 1658 åter i deras händer, och de behöllo det i det 3-åriga stilleståndet. När det 1661 återlämnats till svenskarna, beslöts 1662 dess slopande som befästning. 1663 befanns det dock böra bibehållas, och befästningsarbeten företogos 1671—74, men afstannade. Ryska anfall 1701 och 1702 kunde afvisas, men 1703 föll V. i ryssarnas händer. På dess plats ligger nu orten Perenez. L. W-son M. 
<b>Vaskning,</b> <i>bergsv.</i>, äldre benämning på anrikning af malm på våta vägen (jfr Anrikning, sp 1096). Vaskningen utföres i vaskverk, som alltefter malmens art ha olika maskinell utrustning. I allmänhet krossas malmen först, hvarefter den på olika slag af siktar uppdelas i "klasser". De gröfre kornstorlekarna bearbetas sedan på sättmaskiner (se Anrikning). Detta arbete utfördes under anrikningens äldre skede och ännu stundom i små förhållanden medelst s. k. sållsättning, arbete med handsättmaskin. Därvid utbredes det malmhaltiga berget till ett omkr. decimetertjockt skikt i en med botten af trådduk eller plåtsåll försedd låda, som nedsänkes i vatten och där försättes i upp- och nedgående rörelse. Vid lådans nedsänkning lyftas kornen från bottnen och ordna sig vid fallandet småningom så, att de tyngsta, malmrikaste, lägga sig underst, medan de ofyndiga, som äro lättare, stanna öfverst och kunna borttagas först, hvarefter malmen tillvaratages. Det gods, som på grund af sin ringa kornstorlek icke lämpligen kan siktas, går genom ett system af spetstrattar eller spetslådor och uppdelas där efter sin fallhastighet i vatten i flera "sorter", hvilka sedan behandlas på "härdar", bestående af ett svagt lutande plan, på hvilket det i vatten uppslammade godset får utrinna i en tunn ström och utsättes för inverkan af ytterligare tillfördt klarvatten. De första härdarna utgjordes af stillastående, svagt lutande plan och förfärdigades af väl hopfogade bräder, s. k. planhärdar. Godset tillfördes efter hela den öfre sidan och fördelade sig på härdytan så, att de rikaste malmkornen stannade öfverst och sedan allt malmfattigare, ju längre ned på härdytan de stannade. Härdytan gjordes sedan rörlig, och genom att härden, s. k. stöthärdar, stöttes mot en fast stötklots sattes kornen i lifligare rörelse och blef särskiljandet af de olika kvaliteterna bättre. Den färdiga varan måste emellertid borttagas för hand, och härdarna arbetade diskontinuerligt, hvarigenom produktionen blef låg och arbetskostnaden hög. Vid nyare härdkonstruktioner har man undvikit detta, och det erhållna godset, slig, mellanprodukter och affall, bortföres numera kontinuerligt. Bland sådana konstruktioner kunna nämnas Steins kontinuerliga stöthärd med rörligt gummiband, skakhärdar l. skakbord (se fig.) samt rundhärdar af flera olika slag med såväl fast som rörlig härdyta. Vid den första krossningen får man icke de fyndiga och ofyndiga delarna af rågodset fullt åtskilda, hvarför under arbetet mellanprodukter erhållas, som måste underkastas ytterligare krossning och behandling. Det oaktadt kunna förluster vid vaskningen icke undvikas. Dels kan man icke fullständigt "renkrossa" vaskgodset, utan smärre malmkorn sitta kvar på gråbergskornen, som gå i affallet, dels blir en del malmkorn så fint krossad, att de icke kunna tillvaratagas på härdarna, utan medfölja vattnet till den s. k. slamsumpen, där de småningom sjunka till bottnen. Vid en del vaskverk ha stora slamdammar anlagts för att uppsamla det med vattnet bortgående fina slammet, men ändock följer en del med ut i vattendragen och föranleder ofta nedanför boende strandegare att klaga och framställa ersättningsanspråk. Anrikning i vaskverk var tidigare det allmänna sättet för behandling af alla icke magnetiska malmer och användes i Sverige t. ex. för koppar-, bly-, zink- och manganmalm samt svafvelkis och blodstensmalm, men för en del dylika malmer har på senare tid oljeanrikning börjat tillämpas Jfr Koppar, sp. 974. Om guldvaskning se Guld, sp. 580 o. fig. 1, samt Sibirien, fig. 3 å sp. 334. Äfven för utvinnande af diamanter ur diamantförande grus användas vaskverk (se illustration till Kimberley, sp. 23). K. S—ll. Skakbord (från Morgårdshammars mekaniska verkstad). 
<b>Vaskulär</b> (fr. <i>vasculaire,</i> af lat. <i>vasculum,</i> litet kärl), <i>med.</i>, som har afseende på blodkärlen. 
<b>Vaskverk,</b> Anrikningsverk, <i>bergsv.</i> Se 
page_number=418, index= - Vaskverk, Anrikningsverk - Vaslui - Wasmann, 1. Friedrich - Wasmann, 2. Erich - Vasmåleri - Vasnetsov, Viktor Michailovitj - Was noch nie dagewesenes - Vasogen - Vasolimentum - Vasomotoriska nerver 
<b>Anrikning</b>, Guld, sp. 580, Koppar, sp. 974, och Vaskning. 
<b>Vaslui</b> [vaslo'i], stad i Rumänien (Moldau), vid Sereths biflod Barlad. Omkr. 9,000 inv. (1900). 
<b>Wasmann.</b> 1. Friedrich W., tysk målare, f. 1805 i Hamburg, d. 1886 i Meran, studerade i Dresden för Naecke från 1829, var verksam i München, Rom — där han blef påverkad af Overbeck — och i Tyrolen. W. målade porträtt, karaktärsfigurer, interiörer och landskap. Han representerar ärlig, rättfram, sakligt och noggrant redogörande verklighetskonst. Hans porträtt utmärkas för ren teckning och enkel, nykter färg och påminna i sin primitiva tradition om gamla tyska mästare. Trots det omsorgsfulla detaljarbetet framhålles det väsentliga. W. förebådar som figurmålare Leibl; som landskapsmålare är han en föregångare till friluftsmåleriet. Hans landskap göra intryck af att ha tillkommit i intim ensamhet med naturen, de äro friska, i mjuka toner utförda studier. W. målade många porträtt af sina närmaste anhöriga, hustrun och döttrarna, modern och systern, hvar för sig eller i grupp, ofta ute i trädgården. Han gjorde sig föga känd i konstcentra och blef bortglömd, till dess norske målaren B. Grönwold fick se arbeten af hans hand i trakten af Meran, följde spåren och äfven hittade målarens dagbok, som han utgaf (<i>Ein deutsches künstlerleben, von ihm selbst geschildert,</i> 1915). Den bästa samlingen af W:s målningar är i Grönwolds ego och har varit deponerad i Berlins nationalgalleri. Andra taflor finnas i Kunsthalle i Hamburg. — 2. Erich W., den föregåendes son, zoolog, f. 29 maj 1859 i Meran, inträdde 1875 i jesuitorden, prästvigdes 1888 och studerade 1890—92 zoologi i Prag. Han är numera bosatt i Valkenburg, Holland. W. har framgångsrikt undersökt myrornas och termiternas samt deras gästers lefnadssätt (<i>Die zusammengesetzten nester und gemischten kolonien der ameisen</i> 1891, <i>Kritisches verzeichnis der myrmecophilen und termitophilen arthropoden,</i> 1894, <i>Vergleichende studien über das seelenleben der ameisen und der höheren tiere,</i> 2 uppl. 1900, <i>Instinkt und intelligenz im tierreich,</i> 3:e uppl. 1905, <i>Termiten, termitophilen und myrmecophilen</i> 1902, <i>Ursprung der sklaverei bei ameisen</i> 1905, <i>Die gäste der ameisen und der termiten</i> 1906). Men dessutom har han författat flera — med hänsyn till hans utgångspunkt rätt skickligt hopkomna — skrifter mot nutidens biologiska uppfattning: <i>Die moderne biologie und die entwicklungstheorie</i> (3:e uppl. 1906), <i>Der kampf um das entwicklungsproblem in Berlin</i> (1907) och <i>Entwicklungstheorie und monismus</i> (1910). 1. G—g N. 2. L—e. 
<b>Vasmåleri.</b> Se Vas. 
<b>Vasnetsov</b> [-såff], Viktor Michailovitj, rysk målare, f. 1848 i Vjatka, mördad af bolsjevikerna 1919 i Moskva, prästson, studerade vid konstakademien i Petersburs från 1870 och i Paris från 1876, besökte Italien 1885 och egnade sig hufvudsakligen åt monumentalmåleri. Hans mest betydande verk blef utsmyckandet af Vladimirbasilikan i Kiev, där han prydde absiden, kupolen och kyrkans väggar och tak med fresker (mer än 4,000 kvm.) enligt bysantinsk tradition i motivfördelningen, i absiden en jättestor <i>Madonna,</i> stående på molnen och omgifven af änglar, <i>Kristus utdelande nattvarden åt lärjungarna, profeter</i> och <i>kyrkofäder,</i> på kyrkans väggar <i>Paradiset, Kristendomens införande i Ryssland, Kristus världens domare,</i> i hufvudkupolen <i>änglar, patriarker, martyrer</i> och <i>ryska helgon.</i> V:s figurer äro hållna i gammal bysantinsk anda, af stor hållning och ideell skönhet, uppfattningen helt okonstlad och allmänfattlig. Han utförde äfven fresker med fornhistoriska ämnen i historiska museet i Moskva (bl. a. <i>Stenåldersmänniskor i strid med mammutdjur</i>) samt fantasier öfver ryska legender. Jfr de Baye, "L'oeuvre de V. W." (1896). G—g N. 
<b>Was noch nie dagewesenes</b> [-ni da'geveṡenes], ty., något, som ännu aldrig har varit (sedt), någonting makalöst. 
<b>Vasogen,</b> farm. med., är en gulbrun, tjockflytande vätska, som erhålles ur samma material som <i>vaselin</i> (se d. o.) och uppges bestå af flytande vaselinkolväten, som partiellt oxiderats genom upphettning med syrgas under stegradt tryck. Vasogen innehåller litet ammoniak och reagerar därför svagt alkaliskt. Preparatet bildar vid utröring med vatten lätt emulsion. Vasogen används dels som ett mjukt, lätt ingnidet salfvegrundlag, t. ex. för kvicksilfver, dels som lösningsmedel för jod, iktyol, salicylsyra, kreosot, kamfer, mentol m. m. till ingnidning på huden. C. G. S. 
<b>Vasolimentum,</b> <i>farm. med.</i>, är en gulbrun vätska, som består af 10 dlr sprithaltig ammoniak, 30 dlr oljesyra och 60 dlr gul vaselinolja. Vasoliment har användts utvärtes i st. f. vaselin (se d. o.) särskildt med vissa tillsatser, såsom jod (6—10 proc.), iktyol (10 proc.), salicylsyra (10 proc.), mentol (2 proc.), kamfer och kloroform (af hvardera 33,3 proc.). Sistnämnda salfva har kallats <i>vasolimentum antirheumaticum.</i> Vasolimenterna äro betydligt billigare än vasogenpreparaten (se Vasogen). C. G. S. 
<b>Vasomotoriska nerver</b> (af lat. <i>vas,</i> blodkärl, och <i>motor,</i> som sätter något i rörelse), Kärlnerver, <i>fysiol.</i>, kallas nerver, som gå till blodkärlen och åstadkomma antingen förträngning eller utvidgning af dem. Dessa nerver äro af två slag: sådana, som bringa blodkärlens muskler till sammandragning och därigenom förtränga blodkärlen (kärlförträngande nerver), och sådana, genom hvilkas retning ifrågavarande muskler förslappas och på grund däraf blodkärlen utvidgas (kärlutvidgande nerver). De förra upptäcktes först af Claude Bernard (1851) och Brown-Sequard (1852) i sympatiska nerven på halsen. Vid deras retning förträngas örats blodkärl. Sedan dess har tillvaron af dylika nerver ådagalagts för kroppens alla olika delar. De kärlutvidgande nerverna uppvisades först af Bernard (1858) i en nerv, som går till underkäksspottkörteln och vid sin retning framkallar en utvidgning af dess blodkärl. Det dröjde emellertid rätt länge, innan man på fullt allvar tänkte på möjligheten, att liknande nerver kunde inverka på alla eller de flesta kärlområdena i kroppen. Denna tanke uttalades med full bestämdhet af Goltz (1874) och har genom fortsatta undersökningar till fullo besannats. — Kärlnerverna ega en mycket viktig uppgift med hänsyn till blodets fördelning i kroppen. Om samtliga blodkärl i kroppen h. o. h 
page_number=419, index= - Vasomotoriska nerver - Vasotonin - Vass - Vassaf - Wassail - Wassander, Sven Rasmusson - Vass-arv - Vassbotten - Vassbuk (Hvassbuk) - Vassdalen - Vassdalseggen - Wassenar, Jacob van (Obdam, Opdam) 
undandragas inflytandet af nervsystemet, utvidgas de i högst betydlig grad till följd af sina musklers förslappning. De kärlförträngande nerverna underhålla således en ständig verksamhet hos blodkärlens muskler. Denna är åter nödvändig, för att blodtrycket skall hålla sig på tillbörlig höjd och för att blodomloppet (se d. o.) skall försiggå på normalt sätt. Ty om blodkärlen utvidgas för mycket, göra de ett alltför litet motstånd mot blodets strömning, och blodtrycket sjunker i betydlig grad. Men därjämte kunna dessa nu starkt utvidgade kärl rymma en vida större blodmängd än annars, och från venerna återströmmar blod till hjärtat i alltför ringa myckenhet. Vidare reglera kärlnerverna blodets strömning till kroppens olika delar sålunda, att den kroppsdel, där för tillfället större verksamhet försiggår, till sig får större blodmängd. Detta sker därigenom, att blodkärlen i denna kroppsdel, under inverkan af de kärlutvidgande nerverna, utvidgas, medan samtidigt blodkärlen i någon annan del af kroppen, där verksamheten för tillfället är mindre, under inflytande af ds kärlförträngande nerverna förträngas. Genom de båda slagen af kärlnerver ega sålunda ständiga växlingar i organens blodtillförsel rum. — Slutligen ha kärlnerverna för hudens blodkärl stor betydelse vid regleringen af kroppens värmeförlust. Då luften är kall, förträngas dessa kärl, till huden strömmar mindre blod, och den blodmängd, som under strömningen genom huden afkyles, blir mindre. Vid varm luft utvidgas däremot ifrågavarande blodkärl, huden får mera blod till sig, och större blodmängd afkyles. I förra fallet utvidga sig kärlen i kroppens inre organ, i det senare förträngas de. Allt detta sker under medverkan af kärlnerverna, och vi finna således äfven därvidlag samma växlingar af blodtillförseln till olika kroppsdelar, som vi ofvan lärt känna i afseende på blodets fördelning till kroppens olika delar alltefter den olika starka verksamhet, som i dessa försiggår. R. T—dt. 
<b>Vasotonin,</b> <i>farm.</i> Se Yohimbin. 
<b>Vass,</b> allmän benämning på grofvuxna, i vatten växande gräs och halfgräs. Se Phragmites och Scirpus. 
<b>Vassaf,</b> historieskrifvare. Se Persiska litteraturen, sp. 572. 
<b>Wassail</b> [ωå'sl], eng., urspr. en välönskningsformel. Redan i hednisk tid var en dylik i bruk hos flera germanska folk, särskildt vid dryckeslag. Den form, i hvilken den kvarlefver i engelskan, är icke den inhemska (angls. <i>wes hal</i>), hvilken försvann, utan lånad från fornnordiskan (<i>wes heill,</i> hell, eg. blif välbehållen! gånge det dig väl!): äldsta ex. i början af 1200-talet: <i>waes haeil.</i> Ordet wassail fick i yngre språket äfven betydelsen af dryckeslag och af själfva drycken, som bestod af kryddadt vin eller öl. Nu är bruket af en <i>wassail bowl</i> vid julmiddagen nästan försvunnet. Ordet har både som substantiv och verb en ålderdomlig klang och förekommer mest i poesi. A. E. 
<b>Wassander,</b> Sven Rasmusson, fortifikationsofficer, f. omkr. 1640, d. 1696, blef konduktör vid Landskrona och Hälsingborgs fästningar 1661, ingenjör i Hälsingborg 1672 och var 1676 med om försvaret af denna ort mot danskarna, hvilkas fånge han blef vid slottets uppgifvande 3 juli. 1677—78 deltog han åter i kriget, skötte sedan på ett utmärkt sätt fästningsarbetet i Landskrona, förordnades 1682 till inspektör för de ingermanländska fästningarna och ledde särskildt Narvas förstärkande på ett sådant sätt, att det var till stor del hans förtjänst, att Narva 1700 kunde så framgångsrikt försvaras. 1693 upprättades för honom en generalkvartermästarlöjtnantssyssla i Ingermanland. L. W:son M. 
<b>Vass-arv,</b> <i>bot.</i> Se Stellaria. 
<b>Vassbotten,</b> en 3,5 km. lång, högst 1,5 km. bred insjö i Västergötland, strax s. v. om Vänersborg. V var före ombyggnaden af Trollhätte kanal (1909—16) förenad med Vänern genom ett kort kanaliseradt utlopp, utgörande ett led i farleden mellan Vänern och Göteborg. Vid nyssnämnda ombyggnad upptogs en ny, större kanal för sjötrafiken något längre åt v., delvis genom en grund vik af V., kallad Lilla V. Vid V:s södra ända fortsättes farleden af Karls graf (se d. o.; jfr Trollhätte kanal). Fmn. 
<b>Vassbuk</b> (Hvassbuk), <i>zool.</i> Se Sillsläktet, sp. 540. 
<b>Vassdalen.</b> Se Ströms vattudal. 
<b>Vassdalseggen,</b> fjälltopp. Se Norge, sp. 1380. 
<b>Wassenaer</b> [-nār], Jacob, baron van W., herre till Obdam och Zuidwijk, mest känd under namnet Obdam (stundom Opdam), holländsk sjöhjälte, f. 1610, var son till amiralen af Holland Jacob van Duivenvoorde, herre till Obdam, hvilken 1614 kom i besittning af herrskapet Zuidwijk under Wassenaer (i Syd-Holland, mellan Leiden och Haag) och då antog namnet W. Den unge Jacob van W. deltog i sitt lands strider emot spanjorerna, först i spetsen för ett kompani, sedermera för ett kavalleriregemente. Provinsen Holland gaf honom tidigt nog en plats i sitt råd och använde honom i beskickningar till provinser inom unionen eller till grannfurstar. Först 1653 uppträdde han till sjöss, som generalstaternas fullmäktig på den af Marten Tromp kommenderade flottan i kriget mot engelsmännen. Han fick skulden för sjötågets olyckliga utgång, såsom den där intalat Tromp slapphet, mer han frikändes af Hollands representation och valdes af denna s. å. till Tromps efterträdare som amirallöjtnant af Holland och West-Friesland, hvarefter han lämnade chefskapet för sitt kavalleriregemente. 1656 undsatte W. med en flotta det af svenskarna belägrade Danzig. 1657 kryssade han utanför Portugals kust och tog 15 fartyg af portugisernas brasilianska sockerflotta. 1658 sändes han till Danmarks undsättning i dess kamp emot Sverige. I Öresund, utanför Kronborg, möttes han 29 okt. (g. st.) af den svenska flottan, 38 skepp och 6 fregatter, under K. G. Wrangel. Giktbruten satt W. i en länstol högt på halfdäck och utdelade därifrån sina befallningar. Ehuru med vinden på sin sida, lyckades den holländska 
page_number=420, index= - Wassenar, Jacob van (Obdam, Opdam) - Vassenius, Birger - Vasserland - Wassermann, August von - Wassermann, Jakob - Wassermanns reaktion - Vassgårda 
flottan, 35 örlogsskepp och en mängd transportfartyg, först efter sex timmars strid, såsom det säges, mera genom folkets än anförarens förtjänst, bryta sig igenom fram till Köpenhamn. Då 1665 krig utbröt med England, fick W. med titel af amiralgenerallöjtnant befäl öfver generalsternas hela flotta, omkr. 100 segel stark. 13 juni i dagbräckningen sammandrabbade W. med den fientliga flottan, förd af hertigen af York, nära Lowestoft, och omkr. kl. 2 e. m. sprang han i luften med sitt skepp "de Eendragt". Hans lik återfanns aldrig, men på allmän bekostnad uppfördes till hans ära en praktfull grafvård i Haags storkyrka. (H. W—l.) 
<b>Vassenius,</b> Birger, astronom, f. 26 sept. 1687 i Vassända församling invid Vänersborg, d. 11 jan. 1771 på sin egendom Mankärr, Vassända, blef student i Uppsala 1712 och filos. magister 1722, vice lektor i matematik i Göteborg 1726, var 1735—51 ord. lektor där och lefde sedan som privatman. Han var sedan 1722 led. af Vet. soc. i Uppsala. — Redan från sin första ungdom egnade V. sig med förkärlek åt astronomiska observationer och förfärdigade själf en del af de därför behöfliga instrumenten. Bland annat iakttog han vid en solförmörkelse 1733 de upphöjningar på solranden, hvilka först i midten af 1800-talet blefvo närmare studerade och erhållit namnet protuberanser. Han beskref denna iakttagelse i en i "Philosophical transactions" s. å. publicerad uppsats. Dock kan V. knappast sägas ha "upptäckt" protuberanserna, enär de varit observerade redan flera årtionden före honom. Han sysselsatte sig äfven med geofysiska frågor, särskildt med Vänerns stigande och fallande samt i sammanhang därmed med frågan om vattenminskningen. Utom några mindre afhandlingar utgaf V. almanacker för åren 1724—48, de fyra första till Vänersborgs, de öfriga till Skara horisont. I dessa almanacker införde han äfven enligt tidens sed kortare uppsatser, t. ex. om orsaken till väderlekens olikhet under olika år (1724—30) och om världssystemet (1732—44). (B—d.) 
<b>Vasserland,</b> en 3,56 kvkm. stor småbergig ö, ö. om sydspetsen af Tjöme på västra sidan af Kristianiafjorden i dess yttre del. Kapell. 118 boningshus med 486 inv. (1910). K. G. G. 
<b>Wassermann,</b> August von, tysk läkare, f. 21 febr. 1866 i Bamberg, blef med. doktor i Strassburg 1889, inträdde 1891 som assistent vid det af Koch ledda institutet för infektionssjukdomar i Berlin, blef 1902 e. o. professor i experimental terapi vid universitetet där, 1906 afdelningsföreståndare vid nyss nämnda institut samt 1913 direktor för Kaiser Wilhelms institut Dahlem. Förutom en mängd af handlingar i tidskrifter har W. tills. med Kolle utgett en stor <i>Handbuch der pathogenen mikroorganismen</i> (8 bd, 2:a uppl. 1912—13). Om W:s serumdiagnos af syfilis se Serumdiagnostik, sp. 191. R. T—dt. 
<b>Wassermann,</b> Jakob, tysk författare, f. 10 mars 1873 i Fürth, är till börden jude och bosatt i Wien som författare. Hans allra första verk, romanen <i>Melusina</i> (1896), vardt icke uppmärksammadt, medan däremot de två närmast följande romanerna, <i>Die juden von Zirndorf</i> (1897; ny uppl. 1906) och <i>Die geschichte der jungen Renate Fuchs</i> (1900; 11:e uppl. 1908; "Renate Fuchs", 1902; 2:a uppl. 1913) gjorde honom till en af Tysklands allra mest omtalade yngre författare. Af hans därpå följande alstring kunna nämnas berättelserna <i>Schläfst du Mutter? Ruth</i> (1896), <i>Die schaffnerin, Die mächtigen</i> (1897), <i>Der Moloch</i> (1902; ny uppl. 1908; "Moloch", 1903), <i>Der niegeküsste mund. Hilperich</i> (1903; ny uppl. 1911), <i>Alexander in Babylon</i> (1905; ny uppl. 1915; "Alexander i Babylon" 1905), <i>Die schwestern</i> (1906; "Systrarna", 1906), <i>Caspar Hauser oder die trägheit des herzens</i> (1908; ny uppl. 1912), hvari han romantiserat denna gåtfulla figur (jfr Hauser, K.), <i>Die masken Erwin Reiners</i> (1910; "Erwin Reiners masker", s. å.), <i>Der goldene spiegel</i> (1911), Der <i>mann von vierzig jahren</i> (1913), <i>Das gänsemännchen</i> (1916) och <i>Christian Wahnschaffe</i> (1919); de litteraturanalytiska <i>Die kunst der erzählung</i> (en dialog, 1904), <i>Flaubert</i> (1907) och <i>Der literat oder mythos und persönlichkeit</i> (1910), de dramatiska <i>Lorenza Burgkmair</i> (1898, tragedi), <i>Hockenjos</i> (1900, komedi, "Hockenjos staty", uppf. 1912 i Stockholm), <i>Die ungleichen schalen</i> (1912; fem enaktare) och <i>Deutsche charaktere und begebenheiten</i> (1915). — W., som synnerligen tidigt uppenbarade sin egenart, har i hög grad den judiska förmågan af analys och själfiakttagelse. Från början af sin författarbana har han framför allt i skildringen af judiska karaktärer och modernt judiskt lif stått som en af de främste. Med lidelsefullhet och innerlighet tecknar han det inre lifvet, med tyskt allvar försänker han sig i spekulation öfver lifvets och människonaturens gåtor och problem. Något af bohem och dekadentlitteratur vidlåder hans arbeten, och naturalismens framställningssätt präglar hans teknik, som genomgående saknar enkelhet och storlinighet. Den värld han skildrar ar nästan alltid storstadens, och han fyller sina svåröverskådliga och stofftunga romaner med en oerhörd massa människor, hvilkas stämningar och lifsrytmer bilda en tusenstämmig orkestermusik. Drömmen om en ren, ursprunglig människonatur, som når igenom lidanden och synder till försoning och upphöjd klarhet, är den centrala i hans alstring. Ett slags Messias, som sträfvar att förkroppsliga detta ideal, uppträder i skiftande gestaltningar gång på gång i hans verk. Han kan aldrig göra sig fri från den tjusning, som den brokiga världen utöfvar på honom, men denna värld, med sin orenhet och sin hårdhet, är fienden, som det gäller att öfvervinna och att göra sig fri ifrån. Icke blott psykologiskt detaljmåleri och metafysiskt intresse, utan äfven koloristisk styrka och glöd finnas hos W., hvars melankoliska, en smula anfrätta konst så gärna kretsar kring ensamhetens och lidelsens efter det öfvermänskliga stämningar. I hans litteraturteoretiska resonemang visar sig tydligt hans trängtan efter storhet, betydenhet och lyftning i konsten; mellan hans vilja i detta hänseende och de konstnärliga egenskaper, som hans temperament eger, är det en ständig och olöst spänning. — Se O. Levertin i "Utländsk litteratur" (1909), och Leo Ehlen, "J. W." (i "Mitteilungen der literarhistorischen gesellschaft Bonn", 1915—16). R—n B. 
<b>Wassermanns reaktion.</b> Se Serumdiagnostik, sp. 191. 
<b>Vassgårda,</b> kronopark i Kristinehamns revir af Bergslagsdistriktet, Värmlands län, har jämlikt 
page_number=421, index= - Vassgårda - Vassi (Vasaller) - Vassijaure naturvetenskapliga station 
nedannämnda k. br. bildats genom inköp af följande fastigheter. Enligt k. br. 16 nov. och 29 dec. 1900 inköptes för 357,400 kr. hemmanen 1/4 mtl skatte Vassgårda n:r 1, 1/8 mtl skatte Emtfalla n:r 1, 1/4 mtl frälse Emten n:r 1, delar af frälsehemmanen Norra Höje n:r 1, Mellan-Höje n:r 1 och Södra Höje n:r 1, samt Vassgårda köpetraktsskog och hemmanet 1 mtl skatte Kväggen n:r 1, samtliga i Varnums och Bjurkärns socknar. Enligt k. br. 11 mars 1904 köptes för 140,000 kr. 3/16 mtl Ökna, 507/960 mtl Södra Höje, 211/480 mtl Mellan-Höje, 1 mtl Norra Sörby, 1 mtl Södra Sörby och 11/64 mtl Norra Höje, allt i Varnums socken. Enligt k. br. 5 febr. 1909 köptes därefter vissa områden från Kristinehamns stad och enligt k. br. 20 aug. 1909 hemmanen 215/384 mtl Norra Karaby litt. B och 71/320 mtl Södra Karaby litt. A för en köpeskilling af 87,000 kr. Areal 5,661 har (1915). S—r. 
<b>Vassi</b> (Vasaller). Se Länsväsen, sp. 194. 
<b>Vassijaure naturvetenskapliga station.</b> Sveriges vidsträckta lappmarker började först under 1870—80-talen att kartläggas, och i den mån deras topografi blef någorlunda bekant, vaknade intresset för deras vetenskapliga utforskning. Sedan midten af 1880-talet arbetade Lapplandsentusiasten Fr. Svenonius på en plan att bygga en naturvetenskaplig station vid Torne träsk till gagn för forskningar i dessa trakter. Dock först 1902 upptogs frågan på allvar, på förslag af Svenonius. Naturvetenskapliga föreningen i Stockholm tillsatte en kommitte (professorerna Hj. Theel, Kr. Aurivillius och G. Lagerheim, konservator G. Kolthoff, fiskeriintendenten R. Lundberg, lektorerna K. Lindman och Alb. Nilsson, meteorologen N. Ekholm och förslagsställaren) med uppdrag att vidtaga för ändamålet behöfliga åtgärder. Vid den tiden hade Ofotenbanan nyligen blifvit färdigbyggd, och i en 2 1/2 km. från Riksgränsens station för järnvägsbygget uppförd ingenjörsbyggnad, som med tillhjälp af insamlade medel inköptes, fann man en passande lokal för den blifvande naturvetenskapliga stationen. Denna (se vidstående fig. 1 samt fig. 1 i art. Meteorologiska stationer) låg strax n. om järnvägslinjen, 20 km. v. om Torne träsk, 505 m. ö. h. och knappt 1 km. s. om den lilla sjön Vassijaure (469 m.), som gett platsen dess namn. Sedan en mecenat skänkt 5,000 kr. för stationens iordningställande och Vet. akad. 1904 beslutit tillsvidare lämna ett årligt anslag af 500 kr., kunde verksamheten i blygsam skala börja. Våren 1905 uppdrogs åt doktor J. Westman att organisera meteorologiska iakttagelser på stationen, där under följande år en yngre vetenskapsidkare, med ombyte sommartiden, var anställd som observatör för erhållande af timobservationer öfver de viktigaste meteorologiska elementen, hufvudsakligen genom registreringsinstrument, som noga öfvervakades. Stationen nedbrann 29 dec. 1910, men arbetena återupptogos omedelbart. I dec. 1912 flyttades densamma till Abisko (386 m. ö. h.) vid Torne träsk (342 m.). Därefter har namnet ändrats till Abisko naturvetenskapliga station (fig. 2). På sistnämnda plats fortgår verksamheten alltjämt. Fig. 1. Vassijaure naturvetenskapliga station. Fig. 2. Abisko naturvetenskapliga station. 
Kommitten utgöres f. n. af professorerna V. Carlheim-Gyllensköld, Kr. Aurivillius, K. Lindman, N. Ekholm, E. Lönnberg, F. Åkerblom, doktorerna Hj. Lundbohm, Kl. Sonden, Fr. Svenonius, Thore C. E. Fries och Br. Rolf. Som föreståndare ha fungerat Fr. Svenonius (1903—11), d:r M. Jansson (1911—15) och Br. Rolf (1915—19). 1919 delades stationen provisoriskt på två afdelningar, en geofysisk med Rolf som ledare och en biologisk-geologisk med Fries som ledare. Föreståndarskapet beklädes af någon af ledarna, f. n. Fries. De meteorologiska arbetena åtnjuta statsunderstöd. Bland dem, som ekonomiskt bidragit till stationens uppehållande, äro utom ofvan anförda att nämna Hj. Lundbohm, vice häradshöfding K. Tillberg och Luossavaara-Kirunavaara a.-b. Af de meteorologiska observationerna ha 3 årgångar utkommit, nämligen 1905—06 af Rolf, 1906—07 af O. A. Åkesson och E. Bergstrand samt 1909—10 af E. H. Norinder. Dessa publikationer ha varit af grundläggande betydelse för kännedomen om nordligaste Sveriges klimat. Senare årgångar föreligga tills vidare endast i manuskript, men torde efter hand komma att publiceras. Meteorologiska drakuppsändningar egde rum 1906—07 och pilotballongobservationer 1913—15. Äfven åtskilliga andra geofysiska arbeten, såsom observationer öfver luftelektricitet (1909—10), sjötemperatur, snöafdunstning, solens och snöns strålning, ha blifvit gjorda. Till de geofysiska arbetena höra äfven långa serier af seismografiska registreringar. Ehuru jordbäfningsforskning icke kan sägas på något sätt stå i samband med eller föranledas af Nord-Sveriges säregna naturförhållanden, riktade kommitten redan tidigt sin uppmärksamhet på anställandet af seismografiska observationer på stationen. En mindre modell af Wiechters astatiska pendel (se Seismograf) anskaffades och iordningställdes 1906 af Åkerblom. Denna apparat har sedermera förflyttats till den nya stationen vid 
page_number=422, index= - Vassijaure naturvetenskapliga station - Vassla, Vassle - Vasslegrädde - Vasslekur - Vasslesmör - Vass-svingel - Vasstorf - Vassunda - Vassvikens koppargrufva - Vassviktind - Vassvipp - Vassy - Vassända-Naglum - Vasta - Waste boards - Vastenjaure - Vastes rheingraves l. Rhingraves - Vasto (stad) - Vasto, del - Vastospati - Vastovius, Joannes - Vasuðr - Vat 
Abisko, där 1919 dessutom uppställdes högkänsliga seismografer af furst Golitsyns typ med fotografisk registrering. Någon bearbetning af de seismografiska registreringarna har ännu ej publicerats. Det synes emellertid troligt, att resultat ang. jordstötar i norra Sverige, som äro för svaga att göra sig märkbara på de aflägsna seismograferna i Uppsala och Lund, skola erhållas samt att vid samtidig bearbetning af material från stationerna i Lund och Uppsala värdefulla bestämningar af närliggande eller aflägsna jordskalfshärdars läge samt af därifrån utgående jordskalfsvågors förlopp skola kunna göras. För dylika sammanställningar hade dock förmodligen en för samtliga stationer mera enhetlig apparatur varit önskvärd. Genom sitt exceptionellt långt mot n. framskjutna läge torde den lappländska stationen äfven för internationell seismologisk forskning kunna vara af betydelse. Lika viktiga som de meteorologisk-fysiska arbetena torde de botaniska vara, som utförts af ett stort antal botanister, som uppehållit sig vid stationen. Bland annat ha under 2 år ytterligt noggranna fenologiska observationer anställts. Äfven zoologiska och geologiska arbeten ha blifvit gjorda med utgångspunkt från stationen. Genom sin välbelägenhet har den naturvetenskapliga stationen blifvit en centralhärd för utforskningen af naturförhållandena inom den nordligaste delen af Sverige. A. H—g. 
<b>Vassla,</b> Vassle (lat. <i>serum lactis</i>) benämnes den vätska, som återstår, sedan man ur mjölk aflägsnat smörfett och ost. Vid mjölksur löpning uppdelas dess ostämne i parakasein, som jämte kalk bildar ostmassan, och vasselägghvita, som jämte mjölkens halt af albumin, mjölksocker och salter samt en mindre del af fettet stannar i lösning i vasslan. Dennas mängd växlar efter mjölkens vattenhalt och ystningens förlopp och utgör vanligen 87—88 proc. af oskummad, ända upp till 92 proc. af mycket mager skummad ostmjölk. Den innehåller i medeltal något öfver 93 proc. vatten, 4,7—5 proc. mjölksocker, 1 proc. ägghvitämnen, 0,6 proc. salter samt en fetthalt växlande från 0,05 efter separerad och 0,5 proc. efter oskummad mjölk. Dess näringsvärde är ungefär hälften af skummjölks, och 12 kg. vassla anses motsvara 1 foderenhet. Ur fet vassla afskiljes, varm som den kommer ur ostkaret, genom separering vasslegrädde, hvaraf kärnas vasslesmör, som vanligen innehåller något mer fett och ägghvita än vanligt smör, men är detta underlägset i lukt och smak. Ur vassla beredes genom inkokning mesost, men framför allt används den till utfodring åt svin och, i mindre mån, åt kalfvar. H. J. Dft. 
<b>Vasslegrädde.</b> Se Vassla. 
<b>Vasslekur</b> (ty. <i>molkenkur,</i> af <i>molke,</i> mjölkvassla). Af get- eller komjölk beredd vassla (se d. o.) är ett lättsmält, lindrigt afförande medel, som i förening med klimatet å högt och sundt belägna kurorter visat fördelaktiga verkningar mot skrofler, börjande lungsot, gamla luftrörskatarrer samt under konvalescens efter svåra febrar. (J. E. J—n.) 
<b>Vasslesmör.</b> Se Vassla. 
<b>Vass-svingel,</b> <i>bot.</i>, namn på <i>Scolochloa festucacea</i> (se Scolochloa). 
<b>Vasstorf.</b> Se Torf, sp. 381—382. 
<b>Vassunda,</b> socken i Stockholms län, Ärlinghundra härad. 3,256 har. 724 inv. (1919). Annex (sedan 1 maj 1920) till Sigtuna (utgjorde förut eget pastorat med Haga som annex), Uppsala stift, Ärlinghundra kontrakt. 
<b>Vassvikens koppargrufva</b> (V:s "silfvergrufva"), i Ånimskogs socken på Dalsland, har under åtskilliga perioder med större och mindre mellantider bearbetats, men alltid med förlust. Tiden för grufvans första bearbetning är okänd. 1736 upptogs den från ödesmål. Arbetet nedlades dock snart, men sedermera har denna värdelösa malmfyndighet, om den så kan kallas, gång på gång åsamkat nya spekulanter stora förluster. Th. N—m.* 
<b>Vassviktind</b> [-tinn]. Se Norge, sp. 1378. 
<b>Vassvipp,</b> <i>bot.</i>, den torkade blomställningen af <i>Phragmites communis,</i> som används till stoppning af madrasser. 
<b>Vassy</b> [-sī], stad i franska dep. Haute-Marne (Champagne), vid Marnes biflod Blaise. 3,700 inv. (1901). Järnverk. Om "blodbadet i V." 1 mars 1562 se Hugenotter, sp. 1240. A. N—d. 
<b>Vassända-Naglum,</b> socken, förenad af de båda socknarna Vassända och Naglum, i Älfsborgs län, Väne härad. 10,764 har. 4,080 inv. (1919). V.-N. bildar (fr. o. m. 1 maj 1919) med Väne-Ryr ett pastorat (förut annex till Vänersborgs stad) i Skara stift, Väne kontrakt. Socknens kyrka benämnes Gustaf Adolf. 
<b>Vasta,</b> ö. Se Internationella karantänskommissioner, sp. 785. 
<b>Waste boards</b> [ωe͡ist bå'ds], eng., vrakbräder, utskottsbräder. 
<b>Vastenjaure,</b> sjö. Se Lule älf, sp. 1350. — Man har föreslagit att framdeles använda sjön för reglering af vattenafrinningen i Lule älf. 
<b>Vastes rheingraves</b> l. Rhingraves [vast rä̃gra'v], fr. Se Dräkt, sp. 936. 
<b>Vasto</b> [-tå], stad i italienska prov. Chieti (Abruzzerna), belägen tätt intill Adriatiska hafvet och omkr. 45 km. från Apuliens gräns. Med förorter 15,600 inv. (1901). Tekniskt läroverk. I stadshuset förvaras en samling af i trakten funna romerska antikviteter och inskrifter. Olivodling utmed bergssluttningarna. Fiskehamn. V. är de samnitiske frentanernas <i>Histonium.</i> A. N—d. 
<b>Vasto</b> [-tå], del, general. Se Pescara. 
<b>Vastospati.</b> Se Mytologi, sp. 156. 
<b>Vastovius,</b> Joannes, författare (födelse- och dödsår ej kända), öfvergick till katolska läran, var en af konung Sigismunds svenska anhängare samt blef protonotarius apostolicus, kanik i Ermeland samt Sigismunds bibliotekarie och hofpredikant. Han är hufvudsakligen känd som författare till <i>Vitis aquilonia</i> (Nordens vinträd), en samling berättelser om 85 skandinaviska, företrädesvis svenska, heliga män och kvinnor från 800-talet t. o. m. början af 1500-talet, utg. i Köln 1523, ny uppl. 1708 med anmärkningar af E. Benzelius d. y., som egnar V. mycket beröm för hans noggranna och flitiga forskning samt klara och lätta stil. Jfr Kyrkohistoria, sp. 496. 
<b>Vasuðr,</b> <i>nord. myt.</i>, är enligt Snorres edda fader till Vindsval (se d. o.) och farfader till Vintern. Namnet betyder "den, som ställer till rusk(väder)". Ad. N—n. 
<b>Vat</b> [fat], holl., "fat", ett äldre holländskt målkärl för flytande varor, senast (till 1869) = 1 hl. 
page_number=423, index= - Vata - Vatatzes - Wateau - Watelet, Louis Étienne - Watellen - Vater, Abraham - Vater, Johann Severin - Vaterblinda - Vaterbom - Vaterbord - Vaterbordsplanka - Vaterbordsplåt - Waterbury - Water clerk - Water closet - Waterford 
<b>Vata</b> l. Vayu, <i>ind. myt.</i> Se Mataricvan. 
<b>Vatatzes.</b> Se Johannes, östromerska kejsare 3. 
<b>Wateau</b> [-tå]. Se Watteau. 
<b>Watelet</b> [vatlä], Louis Étienne, fransk målare, f. 1780 i Paris, d. där 1866, odlade till en början det historiska landskapet med traditionellt staffage och erhöll 1810 medalj för ett herdelandskap. Efter ett tiotal år började han måla utsikter från Paristrakten; och 1822 utförde han en stor <i>Vy från terrassen i S:t Germain-en-Laye.</i> S. å. reste han till Italien och utvecklade därmed sin förmåga, så att kan kunde i viss mån lösa sig från de gamla akademiska banden. Följden blef ett par taflor, <i>Nemi-sjön</i> och <i>Kaskatellerna vid Tivoli,</i> med hvilka han väckte uppseende vid parissalongen 1824. I Frankrike uppsökte han vackra trakter i alla provinser och återgaf dem i akvarell. Hans betydelse är, att han var en bland dem, som först på allvar läto naturen gälla för hvad den var och uppfattade den som sådan, men hans förmåga var, oaktadt skicklighet i det tekniska, alltför tom att bringa honom ifrån ett visst vacklande mellan det gamla och det nya sättet att måla landskap. 
C. R. N.* 
<b>Watellen,</b> bergstopp. Se Ahaggar. 
<b>Vater</b> [fa-], Abraham, tysk anatom, f. 1684, d. som professor i Wittenberg 1751. Se Pacini, F. 
<b>Vater</b> [fa-], Johann Severin, tysk språkforskare, f. 1771, d. 1826, blef professor i teologi och österländska språk 1796 i Halle, 1800 i Jena, 1809 i Königsberg och 1820 åter i Halle. Han var grundlig kännare af de semitiska språken och af slaviska språk samt utgaf på dessa områden flera språkläror. Genom sitt arbete <i>Ueber die sprache der alten preussen</i> (1820; katekesen från 1561 med gramm. och ordlista) gjorde han den lärda världen först bekant med den sedan 1500-talet utdöda fornpreussiskan. Efter Adelungs död (1806) fortsatte V. det af denne stort anlagda språkverket <i>Mithridates oder allgemeine sprachenkunde,</i> där han på ett för den tiden ganska förtjänstfullt sätt bearbetat Afrikas och Amerikas språk. Ett för språkforskare välbekant arbete är bibliografien <i>Literatur der grammatiken, lexika und wörtersammlungen aller sprachen der erde</i> (1815; ny uppl., utg. af Jülg, 1847). Hans mest betydande teol. arbete är en kommentar till Pentateuken (3 bd, 1802—05), där han försvarade A. Geddes fragmenthypotes. 
<b>Vaterblinda</b> (af holl. <i>water,</i> vatten), <i>sjöv.</i> Se Blindrå. 
<b>Vaterbom</b> (af holl. <i>water,</i> vatten), <i>skpsb.</i>, träspira eller stålrör, hvars ena ända är fäst till bult i fartygssidan ungefär tvärs för förliga masten; vaterbommen är svängbar omkring denna bult såväl i höjd- som sidoväg. Den manövreras med topp-, för- och aktergajar, den sistnämnda kallad bomtåget, samt är försedd med gångbräda, mantåg, båtridare och lejdare. Vaterbommar användas på örlogsfartyg och större yachter till förtöjning af båtar samt på äldre råseglare för underledsegels skotande. Vid användning ställes vaterbommen ung. tvärs ut från fartygssidan, vid andra tillfällen ligger den längs sidan ("långskepps"). 
C. K. S. 
<b>Vaterbord</b> (af holl. <i>water,</i> vatten), <i>skpsb.</i>, långskeppsgående timmer (se fig.), vanligen af ek, lagdt i vinkeln mellan däcksbalkarnas öfverkant och fartygssidan. Det fälles öfver däcksbalkarna och bultas till fartygssidan. Vaterbordet tjänar som långskeppsförstärkning och för att hålla däcksbalkarna på sina platser samt för att slippa nåt i själfva hörnet mellan sida och däck. För ytterligare styrka används ofta innanför vaterbordet en eller flera rader vaterbordsplankor, likaledes fällda öfver däcksbalkarna. Jfr Däck. <i>a</i> vaterbord, <i>b</i> vaterbordsplanka, <i>c</i> däcksbalk, <i>d</i> däcksplanka. 
C. K. S. 
<b>Vaterbordsplanka,</b> <i>skpsb.</i> Se Vaterbord. 
<b>Vaterbordsplåt,</b> <i>skpsb.</i> Se Däck, sp. 1193. 
<b>Waterbury</b> [ωå'təbri], stad i nordamerikanska staten Connecticut, vid Naugatuck river, 35 km. n. om New Haven. 89,200 inv. (1917). Betydande industristad, mest bekant för sin tillverkning af mässingsplåt samt arbeten af mässing och nysilfver (omkr. hälften af unionens hela produktion). Äfven urfabrikationen är anmärkningsvärd. W. anlades 1677, men blef stad först 1853. 
A. N—d. 
<b>Water clerk</b> [ωå'tə klā'k; sv. uttal vaterklerk], eng. (af <i>water,</i> vatten, haf, och <i>clerk,</i> kontorist), <i>hand.</i>, en skeppsmäklares (skeppsklarerares) bokhållare. 
<b>Water closet</b> [ωå'tə klåṡit], eng., förk. W. C., vattenklosett. Se Klosett och Kloak, sp. 307. 
<b>Waterford</b> [ωå'təfəd]. 1. Grefskap i irländska prov. Munster, omfattande kuststräckan mellan mynningarna af floderna Suir i ö. och Blackwater i v. samt omgifvet af grefsk. Kilkenny, Tipperary och Cork. 1,868 kvkm. W. är fylldt af berg med hufvudsaklig riktning v.—ö., endast den sydöstliga delen är slättland. De högsta bergen äro Knockmealdowns (795 m.) och Commeragh (755 m.). Af landets byggnad förklaras, att ängskultur med boskapsafvel och mejerihandtering har vida större betydelse än åkerbruk. Hafre och potatis odlas mest. W. har ej oäfna möjligheter som mineralproducerande område. Koppar har brutits och brytes i Knockmahon, marmorbrott finnas flerstädes. Vid kusten drifves ett rätt lönande fiske. Bomullsindustrien har ännu någon betydelse. Folkmängden har under det sista halfseklet varit i starkt aftagande; den utgjorde 1841 ännu öfver 196,000 pers., men hade 1891 sjunkit till 98,130 
page_number=424, index= - Waterford - Waterhouse, Alfred - Waterhouse, John William - Vateria - Vateriafett - Wateringues - Vaterland - Waterlo, Anthonie - Waterloo (England, Iowa) - Waterloo (Belgien) 
och 1911 till 83,966 pers., hvaraf 94,5 proc. romerska katoliker. — 2. Hufvudstad i nämnda grefskap, på södra (högra) stranden af Suir, 6,5 km. ofvanför dess förening med Barrow, vid innersta ändan af den djupa och välskyddade tidvattensvik, som bär namnet Waterford harbour. 28,900 inv. (1911). Katolsk biskop. W. är en af Irlands yppersta hamnar. Det exporterar framför allt lifsmedel, lefvande kreatur, kött och mejeriprodukter. Bryggerier och kvarnar. Staden, hvars inhemska namn är <i>Cuan-na-groith</i> ("solens hamn"), antas vara mycket gammal, men blef af större vikt först under danskarnas tid, till hvilkas förnämsta fasta platssr den hörde, tills den intogs af engelsmännen 1171. A. N—d. 
<b>Waterhouse</b> [ωå'təha͡us], Alfred, engelsk arkitekt, f. 19 juli 1830 i Liverpool, d. 22 aug. 1905, studerade 1848—53 i Manchester för R. Lane och fortsatte därefter studierna i Italien. 1859 vann han pris för ritningar till <i>justitiepalatset</i> i Manchester. Han byggde sedan det nya <i>rådhuset</i> där (1866—75), <i>kollegier</i> där, i Oxford och Cambridge samt i London <i>New university club</i> i gotik. Hans mest omfattande verk är <i>naturhistoriska museet</i> i South Kensington, London (1873—80 i romansk stil, den 205 m. långa fasaden h. o. h. täckt med beklädnad af terrakotta). W. var en i hög grad verkningslysten arkitekt, mera dristig och försökshågad än konstnärligt gedigen. G—g N. 
<b>Waterhouse</b> [ωå'təha͡us], John William, engelsk målare, f. 1849 i Rom, kom fem år gammal till England, fick undervisning af sin fader, som var målare, och därefter på akademien i London, visade sig till en början påverkad af Alma-Tadema, därefter af Burne-Jones, debuterade med en viss framgång 1874 med allegorien <i>Sömnen och döden,</i> målade sedan med förkärlek romantiska legendmotiv med dramatisk hållning och med sträfvan efter intensivt själsuttryck, ofta i vackert afvägd gobelängton. Bland hans målningar äro <i>Den heliga Eulalia, Trollkretsen, Rådfrågning af oraklet, "The lady of Shalott", Mariamne</i> (1889), <i>Ulysses och sirenerna</i> (1891), <i>Circe förgiftar hafvet</i> (1892), <i>La belle dame sans merci</i> ("ungmön, som binder riddaren med sitt hår", 1893, på Stockholmsutställningen 1897), <i>Hylas och nymferna, Den heliga Cecilia.</i> W. blef led. af Royal academy 1895. Han är representerad i National gallery, Tate gallery och Kensingtonmuseet. G—g N. 
<b>Vateria</b> L., <i>bot.</i>, ett släkte af träd, hörande till fam. <i>Dipterocarpaceae.</i> Det sambladiga blomfodret är helt litet, 5-klufvet, med spetsiga flikar. Kronbladen äro 5, fria, äggrunda, utstående. Ståndarna äro många och kortare än blomkronan. Fruktämnet är rundadt, med enkelt, kort stift, märket litet. Frukten är en enfröig nöt omgifven vid basen af det tillbakavikna fodret. Af de hithörande 3 arterna, som äro stora, ständigt gröna träd med läderartade blad och som växa i Främre Indien, på Ceylon och Seychellerna, är <i>V. indica</i> L. den mest bekanta. Ur stammen afsöndras det till fernissor begagnade hartset anime (se d. o.), och ur frukterna pressas fett, vateriafett l. <i>malabartalg</i>, piney tallow (se äfven Talg 2). O. T. S. (G. L—m.) 
<b>Vateriafett,</b> <i>tekn.</i> Se Vateria. 
<b>Wateringues</b> [vaträ̃'g; af fla. <i>water,</i> vatten], i Belgien och Nord-Frankrike namn på sådana trakter, som i Nord-Tyskland och Nederländerna benämnas <i>polder</i> (se d. o.). 
<b>Vaterland,</b> stadsdel i Kristiania (se d. o.). 
<b>Waterlo</b> [-lå], Anthonie, holländsk raderare och målare, f. 1609 eller 1610 i Rijssel, d. efter 1676, bodde i Leeuwarden, i Amsterdam och äfven i Utrecht, var landskapsmålare (Jan Weenix insatte vanligen figurer i hans taflor) och var berömd för sina raderingar. På detta område framställde han skogen och dess lif, men äfven byar samt färdseln på floder och sjöar; dock har han äfven efterlämnat mytologiska och bibliska landskap. C. R. N.* 
<b>Waterloo</b> [ωå'təlō']. 1. (W.-with-Seaforth) Stad och badort i engelska grefsk. Lancashire, vid Merseys utlopp i Irländska sjön, omedelbart n. om Liverpool. 26,400 inv. (1911). — 2. Stad i nordamerikanska staten Iowa vid Mississippis biflod Red Cedar. Medelpunkt för ett rikt jordbruksdistrikt med konservindustri samt tillverkning af järnvägsmateriel, automobiler, landtbruksmaskiner m. m. 37,000 inv. (1917). 1 o. 2. A. N—d. 
<b>Waterloo</b> [vatä'rlå; eng. utt. ωå'təlō'], by i belgiska prov. Brabant, 18 km. s. ö. om Bruxelles, vid vägen till Charleroi. 3,976 inv. (1900). Vid W. och de s. därom belägna byarna Mont-Saint-Jean och La Belle-Alliance utkämpades det stora slag, som 18 juni 1815 gjorde slut på Napoleon I:s herravälde och åt hvilket alla tre byarna växelvis gett namn. Sedan Napoleon 16 juni besegrat preussarna under Blücher vid Ligny och engelsmännen nödgats lämna vägknuten vid Quatrebras, samlade engelske befälhafvaren Wellington sin arme (utom 15,000 man, som onödigtvis ställdes utanför högra flygeln) i en god ställning på höjdpartiet vid Mont-S:t-Jean, där stora vägen från Charleroi förenar sig med den från Nivelle. Han hade säkerligen öfver 70,000 man och omkr. 175 kanoner samt väntade enligt löfte understöd af Blücher, hvilken med 60,000 man var i anryckning mot fransmännens högra flank och rygg. Napoleon hade detacherat Grouchy med 36,000 man just för att förhindra en dylik rörelse, men detta uppdrag hade denne ej förstått att utföra. Själf hade Napoleon högst 70,000 man och var endast i artilleri (242 kanoner) sin motståndare öfverlägsen, men måste genast vid angreppets början afdela Lobau med 
page_number=425, index= - Waterloo (Belgien) - Waterloo-with-Seaforth - Waterlow, sir Sydney - Waterlow, sir Ernest Albert - Water-maskin - Vater-Paciniska lamellkroppar - Waterproof - Vaterskot - Vaterstag - Watertown - Waterval - Waterville - Watervliet - Watford 
10,000 man mot preussarna framför byn Plancenoit. Det oaktadt angrep han häftigt platån vid Mont-S:t-Jean för att spränga engelsmännens center och bemäktiga sig deras reträttlinje mot Bruxelles. Med stora förluster lyckades engelsmännen hålla sin ställning under de våldsamma angreppen från franska infanteriet och kavalleriet; härtill synas äfven taktiska fel, begångna af Ney, ha bidragit. Mot slutet af dagen företogs ett sista förtvifladt angrepp af en del af franska gardet, men då äfven detta tillbakaslagits och samtidigt nya preussiska trupper visade sig i angriparnas högra flank, veko fransmännen i oordning, under det att engelsmännens rester gingo till motanfall. Fruktlöst sökte gardet täcka återtåget ("La garde meurt et ne se rend pas"), endast Lobaus tappra försvar af Plancenoit räddade den slagna armen från att kringrännas, och nederlaget fullständigades genom att preussarna energiskt förföljde under Gneisenaus personliga ledning. Upplösningen inom franska armen synes dock ej ha varit så stor, som man förr antagit, då bevisligen icke en enda regementsfana och jämförelsevis få osårade fångar föllo i förföljarnas händer, hvarjämte en ej obetydlig del af artilleriet synes ha räddats. Se A. Pollio, "Waterloo" och G. Kobb, "Om orsakerna till afgörandet vid Waterloo" (i "Hist. tidskr.", 1902). G.K. 
<b>Waterloo-with-Seaforth</b> [ωåtəlō' ωith sī'fåth]. Se Waterloo 1. 
<b>Waterlow</b> [ωåtəlå͡u], sir Sydney, engelsk filantrop, f. 1 nov. 1822, d. 3 aug. 1906 på sitt gods Trosley Towers i Kent, började sin bana som boktryckarlärling och grundade 1844 jämte sin fader och sina bröder den stora tryckerifirman "W. and sons". W. tog liflig andel i Londons kommunala lif, var lord mayor 1872—73 och upphöjdes 1873 till baronet. Han var liberal underhusled. 1868—69 och 1874—85. Mest gjorde han sig känd som filantrop, särskildt genom att i mycket stor skala uppföra för sin tid mönstergilla arbetarbostäder i norra London. Dessutom verkade W. för upprättande af sjukhus och skänkte Londons grefskapsråd en park i stadsdelen Highgate, hvilken efter honom fått namnet <i>Waterlow park.</i> V. S—g. 
<b>Waterlow</b> [ωåtəlå͡u], sir Ernest Albert, engelsk målare, f. 1850 i London, d. 1919, 1897 president i Royal society of painters in watercolours, blef 1902 kuight och 1903 medlem af Royal academy. Han var en högt ansedd, distingerad landskapsmålare i olja och akvarell. Han är representerad i National gallery. G—g N. 
<b>Water-maskin</b> [ωå'tə-; af eng. <i>water,</i> vatten), en af Arkwright konstruerad spinnmaskin, så kallad, emedan den från början var inrättad att drifvas med vattenkraft. Se Arkwright och Spinning, sp. 73l. 
<b>Vater-Paciniska lamellkroppar</b> [fater-patjīn-], <i>anat.</i> Se Paciniska småkroppar. 
<b>Waterproof</b> [ωå'təprōf], eng., vattentät, d. v. s. ogenomtränglig för vatten och fuktighet; benämning på ett starkt och mycket fast kypradt ylletyg, som urspr. tillverkades i England. — Väfnader, läder, trä m. m. gör man "vattentäta" genom att antingen impregnera dem eller öfverdraga dem med vissa ämnen. Väfnader göras vattentäta med paraffin, vax, linoljefernissa o. d., men vanligast med kautschuk. De med sistnämnda ämne behandlade vattentäta tygerna till kläder, till vagnar, sadelmakeriarbeten, koffertar, tält, hästtäcken o. s. v. antingen indränkas med en lösning af kautschuk (i kolsvafla, bensol, linolja, terpentinolja, petroleum e. d.), eller ock öfverdrages tyget på en eller bägge sidorna af en tunn, med färgvals påtryckt kautschukhud, såsom fallet är med regnrockar. Dylika vattentäta klädesplagg äro tillika lufttäta och till följd däraf ohälsosamma. Man framställer därför äfven vattentäta linne- och ylleväfnader, som ej äro fullständigt lufttäta, i det att man impregnerar dem med vissa lösningar, hvarvid svafvelsyrad och ättiksyrad lerjord, såpa, soda, alun, kopparvitriol, blysocker, lim, vattenglas, husbloss o. d. nyttjas. (G. A. w.) Vattentät regnrock. 
<b>Vaterskot</b> (af holl. <i>water,</i> vatten). Se Skot och art. Tackling (89). 
<b>Vaterstag</b> (af holl. <i>water,</i> vatten), <i>sjöv.</i>, grofva tåg eller kättingar, som underifrån stötta bogsprötet (se d. o. och Tackling, 16). 
<b>Watertown</b> [ωå'təta͡un]. 1. Stad i nordamerikanska staten New York, vid Black river, 12 km. ofvanför dess utlopp i Ontariosjön. 30,400 inv. (1917). Floden bildar inom staden en rad fall, hvilkas drifkraft används af de många kvarnar, pappersbruk och maskinverkstäder, som omge stränderna. W. fick stadsrättigheter 1869. — 2. Stad i nordamerikanska staten Wisconsin vid Rock river. 8,600 inv. (1905). Tegelbruk, maskintillverkning m. m. Säte för ett lutherskt universitet (Northwestern university) och en romersk katolsk högskola (Sacred heart college). — 3. Stad i nordamerikanska staten Syd-Dakota, 165 km. n. n. v. om Sioux falls, belägen i ett åkerbruksdistrikt med stora framtidsmöjligheter. Tillverkning af landtbruksredskap. Bryggerier. 8,300 inv. (1915). — 4. Förstad till Boston, Massachusetts, belägen vid Charles' river. 12,900 inv. (1910). Fornfynd, som gjorts inom staden, ha tolkats som rester efter en norsk boplats från 1000-talet. 1—4. A. N—d. 
<b>Waterval.</b> Se Krügersdorp. 
<b>Waterville</b> [ωå'təvil], stad i nordamerikanska staten Maine, vid Ticonicfallen i floden Kennebec, hvilka lämna drifkraft åt stadens industrier, bomulls- och yllefabriker, maskinverkstäder o. s. v. 12,900 inv. (1917). Baptisthögskola, Colby college (förut kallad Colby university), hvars fasad prydes af ett kolossalt döende lejon, imitation efter Thorvaldsens i Luzern. A. N—d. 
<b>Watervliet</b> [ωå'təvlīt], stad i nordamerikanska staten New York, belägen vid Hudson river strax ofvanför Albany och midt emot Troy. Kallades fordom West Troy, men bär sedan 1897 sitt nuv. namn. Erie- och Champlain-kanalerna mynna ut strax ofvanför staden. 15,600 inv. (1917). Tillverkning af åkdon m. m. A. N—d. 
<b>Watford</b> [ωå'tfəd], stad i engelska grefsk. 
page_number=426, index= - Watford - Vathy - Vatica - Vaticanum, Vatikankonsiliet - Vaticanus (Mons) - Vaticinium - Vatikanen, Vatikanpalatset (Palazzo Vaticano) 
Hertford, vid Thames' biflod Colne, n. v. om London. 41,000 inv. (1911). Kvarnindustri, bryggerier. Flera välgörenhetsinrättningar. A. N—d. 
<b>Vathy.</b> 1. Hufvudstad på Ithaka (se d. o.). — 2. Hufvudstad på Samos (se d. o.). 
<b>Vatica</b> L., <i>bot.</i>, ett släkte af 44 träd, hörande till fam. <i>Dipterocarpaceae,</i> förekommande i Syd-Asien och nära släkt med <i>Vateria.</i> Flera arter lämna ett tekniskt användbart harts. G. L—m. 
<b>Vaticanum</b> (näml. <i>concilium</i>), Vatikankonsiliet (se d. o.). 
<b>Vaticanus</b> (Mons Vaticanus), lat., Vatikanska berget. Se Rom, sp. 661. 
<b>Vaticinium</b> (lat., af <i>vates,</i> siare, och <i>canere,</i> sjunga), profetia, spådom. 1. V. lehninense. Se Lehninska profetian. — 2. V. post eventum, profetia om hvad som redan inträffat, något som förekommer i många folks religiösa litteratur. — 3. En dikt af K. V. A. Strandberg (se d. o., sp. 278). 
<b>Vatikanen,</b> Vatikanpalatset (it. Palazzo Vaticano), påfvens residens i Rom, är beläget på högra Tiberstranden utefter sluttningen af det forna Mons Vaticanus och invid Peterskyrkan n. om denna. Påfven Symmachus (d. 514) lät vid ingången till Petersbasilikans atrium uppföra två små byggnader, som blefvo tillfälliga bostäder för påfvar och äfven för Rombesökande kejsare. Under Nikolaus III (d. 1281) tillkom i norr det sedermera s. k. Palazzo vecchio. Efter påfvarnas återkomst från Avignon 1378 blef detta palats tidtals deras residens. Tämligen förfallet, blef det återställdt eller förnyadt af Nikolaus V (d. 1455). Enligt en karta från 1493 
page_number=427, index= - Vatikanen, Vatikanpalatset (Palazzo Vaticano) 
var palatset en fast byggnad, omslutande en trång, fyrkantig gård. Alexander VI (d. 1503) ökade det fästningsartade i dess utseende genom att tillfoga tornet "Torre Borgia". Under Paul II (d. 1471) och dennes efterföljare hade två palats för de påfliga ämbetsverken blifvit uppförda invid Peterskyrkans atrium. Under Sixtus IV (d. 1484) tillkom <i>Sixtinska kapellet,</i> invigdt 1483, och kort därefter byggdes den lilla sommarvillan <i>Belvedere</i> med ett kapell därbredvid (fullbordad 1490) på en höjd norrut 0,5 km. från Palazzo vecchio. De nya byggnaderna från denna tid blefvo rikt prydda med målning och skulptur af de främste konstnärer. Vatikanens och Peterskyrkans hela område var starkt befäst. Men de stora genomgripande förändringarna började under Julius II (d. 1513) i samband med byggandet af den nya Peterskyrkan. Framför Palazzo vecchio byggdes en ny länga i öster utåt S. Damasogården med öppna loggier i tre våningar ("Rafaels loggier"; se därom Loggia) och med utsikt öfver Rom och Kampanjan. Åt norr fick Palazzo vecchio en ny fasad, och därifrån drogos byggnadslängor fram ända till Belvedere, omslutande en gårdsplan, Cortile di Belvedere, som i terrasser med trappanläggningar höjde sig till Giardino della Pigna (se vidstående generalplan, fig. 1), där den afslutades med en imponerande palatsfasad. Gårdsplanen var mer än 300 m. i längd. Upphofsmannen till denna grandiosa anläggning var Bramante, som äfven ledde arbetet. Lika litet som Peterskyrkan blef likväl Vatikanen fullbordad i sitt nya skick efter den ursprungliga planen. Sixtus V (d. 1590) ödelade gårdspartiets verkan, då han styckade det i två delar genom att förlägga en åt biblioteket egnad byggnad tvärs öfver detsamma. Sidolängornas öppna loggier förvandlade han till slutna gallerier. Han började äfven bygga det stora palats, 5 våningar högt, som bildar S. Damasogårdens östra sida (se fig. 4 i art. Peterskyrkan). Pius VI (d. 1799) tillbyggde en ny museiflygel invid Belvedere, och Pius VII (d. 1823) lade en andra tvärbyggnad, <i>Braccio nuovo,</i> tvärs öfver Giardino della Pigna. Pius IX (d. 1878) kringstängde S. Damasogården helt och hållet, då han öfvertäckte och ombyggde trappuppgången. 
Någon enhetlighet utmärker ej denna ofantliga komplex af byggnader. Den upptar en yta af 55,000 kvm., däraf kommer omkr. hälften på de 20 gårdarna. Höga fästningsmurar skilja palatset från staden, som under de sistförflutna årtiondena trängt sig fram öfver den dittills obebyggda terrängen norr om V. Rummen i palatsen uppgå till 1,000; den vanligen uppgifna siffran, 11,000, är alltså betydligt öfverdrifven. Förutom påfvens bostad och representationssalar inrymmas där lokaler för den påfliga förvaltningen och ej minst för vetenskapliga och konstsamlingar. Hufvudingången är från Petersplatsens kolonnad genom bronsportarna och <i>Scala regia,</i> ett verk af Bernini (fullb. 1666). T. h. för <i>Scala pia</i> upp till Damasogården, därifrån är uppgången till påfvens våning. Loggierna rundt om gårdens tre sidor i tre våningar fingo yttervägg af glas 1813. Scala regia leder till den praktfulla <i>Sala regia</i> med ingång till <i>Sixtinska kapellet</i> (se d. o.) med Michelangelos hvalfmålningar och "Yttersta domen" samt en rad fresker af umbriska mästare. Nära härintill i Palazzo vecchio ses den våning (<i>appartamenti Borgia</i>) Alexander VI bebodde, väl restaurerad; de medeltidsaktiga, dystra, hvälfda rummen med fönstersmygar i de fasta murarna äro dekorerade af Pinturicchio. öfver denna våning ligga de af Julius II och hans efterträdare inredda 4 <i>Stanzerna</i> (se d. o. samt vidstående fig. 2 och Santi, fig. 3 å pl. II), hufvudsakligen dekorerade af Rafael och dennes lärjungar; i deras närhet Nikolaus V:s kapell, dekoreradt af Fra Angelico, och Rafaels <i>Loggier</i> (se Loggia, sp. 980). Fig. 1. Camera della segnatura, en af "Rafaels stanzer"i Vatikanen. (I fonden hans målning "Parnassen".) 
De vatikanska museerna upptaga större delen af byggnadslängorna fram till Belvedere. — Antiksamlingen, grundlagd af Julius II, sedermera betydligt tillökad, omfattar <i>Museo Pio-Clementino,</i> uppkalladt efter Klemens XIV (d. 1774) och Pius VI (d. 1799), <i>Museo Chiaramonti</i> och <i>Braccio nuovo,</i> båda grundlagda af Pius VII (d. 1823), <i>Galleria Lapidaria</i> (inskrifter från hedniska och kristna tiden) samt det egyptiska och etruskiska museet, bildade af Gregorius XVI (d. 1846). Målningssamlingen (<i>Pinacoteca</i>) har sedan 1909 sin lokal i bottenvåningen af västra längan; den är ej nummerstark, men innehåller hufvudalster af Rafael, Perugino, Melozzo da Forli, Domenichino, Tizian, Caravaggio m. fl. I samma länga bevaras Rafaels tapeter. G—g N. 
Det påfliga arkivet (<i>Archivio Segreto della Santa Sede</i>) är det äldsta och universellaste i 
page_number=428, index= - Vatikanen, Vatikanpalatset (Palazzo Vaticano) 
världen. Tillförlitliga uppgifter om detsamma finnas från 300-talet, då påfven Damasus I (366—84) lät bygga ett <i>nytt</i> hus för detsamma vid kyrkan S. Lorenzo in Prasina (sedermera kallad in Damaso). Sedan midten af 600-talet var det inrymdt i Lateranpalatset, men gick till största delen förloradt vid Roms plundring af Robert Guiscard (1084). 1304 fördes det till Perugia, öfverflyttades 1305 och senare till Avignon och fördes vid olika tillfällen (senast 1783) tillbaka till Rom, sedan påfven (1378) återvändt dit. Där förvarades det på spridda ställen, tills Martin V 1428 åt det upplät ett palats vid kyrkan S. Apostoli. 1475 skaffade Sixtus IV det rum i Vatikanen, där den nuv. arkivbyggnaden (i västra byggnadslängans midt) uppfördes af Paul V år 1611. Synnerligen viktiga arkiv förvarades dock till franska ockupationen 1798 i San Angelo. I följd af Napoleons dekret 1 och 2 febr. 1810 fördes arkivet till Paris, hvarifrån det 1817 återflyttades till Rom. I senare tider ha med detsamma införlifvats statssekretariatets (1884—1909), konsistoriets (1907) m. fl. arkiv, och genom inköp af bl. a. huset Borgheses arkiv (1893) har det ytterligare ökats samt uppges omfatta öfver 102,000 band och faskiklar. Bland dess viktigaste afdelningar må nämnas <i>Regesta</i> (i regel koncept till bullor), de äldsta från Innocentius III (1198—1216), <i>Supplicationes</i> (ansökningar jämte resolutioner), de äldsta från Klemens VI (1342—52), samlingen af fördrag och privilegier (den äldsta originalurkunden är Otto I:s privilegium af 962), af <i>Brevia</i> (se Breve), bevarad som serie från Martin V (1417), <i>Nuntiaturae</i> (de påfliga sändebudens, nuntiernas, berättelser samt instruktioner och skrifvelser till dem m. m.), med början från Leo X (1513—21). Till 1879 stodo arkiv och bibliotek under en kardinalprefekt; sedan dess står det förra under en kardinalarkivarie, det senare under en kardinalbibliotekarie. Förut nästan otillgängligt för vetenskapen, öppnades arkivet 1881 för forskare från hela världen. En mängd handlingar, företrädesvis Regesta, har utgetts dels af arkivets tjänstemän, dels af utländska lärde, ofta på regeringsuppdrag (se Historiska institutet i Rom). Urkunder af vikt för Sveriges historia afskrefvos af eller excerperades genom öfverintendenten K. F. Fredenheims (se denne) försorg 1783 och 1788, af P. A. Munch 1861, af K. H. Karlsson (se denne) 1891—1900 samt af Skandinaviska historiska expeditionen till Rom 1920 (L. M. Bååth, Alfr. Krarup och O. Kolsrud). Litt.: L. P. Gachard, "Les archives du Vatican" (1874), P. A. Munch. "Oplysninger om det pavelige Fig. 3. Stora salen i Vatikanbiblioteket. 
page_number=429, index= - Vatikanen, Vatikanpalatset (Palazzo Vaticano) - Vatikanens loggier - Vatikankonsiliet 
archiv etc." (1876), H. Bresslau, "Handbuch der urkundenlehre etc.", I (1912), K. H. Karlssons art. i "Nord. tidskr." 1905, och Gisbert Brom, "Guide aux archives du Vatican" (1910). 
Biblioteket (<i>Biblioteca apostolica vaticana;</i> jfr fig. 1 o. 3), grundlagdt af Nikolaus V, förvaradt i en byggnad, som 1588 uppfördes af Fontana, omfattar omkr. 400,000 böcker och 45,000 handskrifter. (Bland handskriftsamlingarna märkes den, som tillhört drottning Kristina och förvärfvades 1690.) I de vackra rummen mellan arkivet och biblioteket och tillgängligt för forskare i bägge finns ett referensbibliotek (<i>Biblioteca di consultazione</i>), som bildades af Leo XIII, hufvudsakligen genom gåfvor från nästan alla länder (äfven från Sverige) och som innehåller de olika ländernas viktigaste historiska litteratur. Till dessa afdelningar ansluta sig smärre samlingar af föremål från den kristna forntiden och af antika målningar. I bottenvåningen är påfliga <i>mosaikfabriken,</i> berömd för sina afbildningar i glasmosaik af ryktbara målningar. 
Utmed hela västra sidan af palatskomplexen sträcka sig de omfattande vatikanska trädgårdarna (se planen fig. 1), anlagda af Pius IV. Där ligger ett litet förtjusande kasino, <i>Villa Pia,</i> uppbyggdt 1560 af Pirro Ligorio (se d. o.) för Pius IV, och på den högsta punkten Leo XIII:s trädgårdshus ("palazzino") invid ett torn från 800-talet, nuv. bostad för direktören för det närbelägna ansedda vatikanska <i>observatoriet.</i> Vatikanen utgör jämte Lateranpalatset i Roms södra utkant och sommarvillan vid Castel Gandolfo efter 1871 den enda återstod af Kyrkostaten, öfver hvilken påfven fortfarande är suverän härskare. Se P. Letarouillys planschverk "Le Vatican et la basilique de Saint-Pierre de Rome" (2 foliobd, 1882). 
<b>Vatikanens loggier.</b> Se Loggia, sp. 980, och Vatikanen. 
<b>Vatikankonsiliet</b> (officiellt <i>Concilium Vaticanum primum,</i> "det första Vatikankonsiliet"), det, efter romersk-katolsk räkning, tjugonde ekumeniska kyrkomötet, hölls i Rom i Vatikanen (Peterskyrkan) 8 dec. 1869—20 okt. 1870. Dess förnämsta beslut var antagandet af dogmen om påfvens infallibilitet (ofelbarhet), hvars genomdrifvande för det hierarkiska jesuitpartiet, med kardinal Antonelli i spetsen, var hufvudsyftet med mötets sammankallande. Inom det högkyrkliga katolska lägret hade man länge varit betänkt på att få till stånd ett "ekumeniskt kyrkomöte", ty sedan Tridentinska mötet (1545—63), "det nittonde ekumeniska", hade icke hållits något sådant. Två dagar före utfärdandet af encyklikan "Quanta cura" 1864 (se PiusIX) förde den af ofvannämnda jesuitparti styrde påfven Pius IX själf saken på tal inför kardinalerna. 1867 nedsattes 7 s. k. "kommissioner" för att utarbeta öfverläggningsämnena vid mötet, hvarvid "den dogmatiska kommissionen" fick ofelbarhetsdogmen på sin del, och efter åtskilliga andra förberedelser utfärdades 1868 på Peter-Paulsfestens dag (29 juni) den högtidliga kallelsen till mötet genom bullan "Aeterni Patris unigenitus filius". Under kanondunder och klockringning öppnades mötet af påfven själf på Jungfru Marias obefläckade aflelses dag (8 dec.) 1869 för att, såsom kallelsebullan angaf, "upprätta och befria kyrkan och staten från otrons och syndens välde". Af de omkr. 1,040 prelater, som voro berättigade till säte och stämma på konsiliet, d. v. s. kardinaler, patriarker, ärkebiskopar, biskopar och ordensgeneraler, hade 716 infunnit sig. Antalet steg omsider till 764, men minskades sedan småningom betydligt. Största antalet utgjordes af italienare. Äfven Amerika (med 113 prelater), Asien och Australien voro representerade. Också till de protestantiska kyrkorna, den grekisk-katolska kyrkan och de öfriga schismatiska kyrkosamfunden hade ett slags inbjudning till mötet utgått, icke för att deltaga i förhandlingarna, utan för att de måtte "skynda att återvända till Kristi enda fårahus"; men ingenstädes hörsammades denna kallelse. Till "förste president" vid mötet utnämnde påfven kardinalen de Angelis (efter kardinal Reisach, som af sjukdom hade hindrats att någonsin intaga ordförandeplatsen och som dog redan 23 dec. 1869). Till sekreterare hade påfven utsett biskop J. Fessler (se d. o.). Arbetsordningen var uppgjord genom bullan "Multiplices inter", som för sin stränghet blef föremål för flera angrepp från det liberalare partiets sida. Sammanträdena voro af tre slag: 1) Utskottssammanträden (<i>congregationes speciales</i> l. <i>deputationes</i>), där frågorna undergingo förberedande behandling. Utskotten utgjordes af ett mindre antal valda medlemmar, omkr. 24, med en kardinal till ordf., utnämnd af påfven. 2) Generalkongregationer (<i>congregationes generales</i>), där frågorna diskuterades af hela mötet "in pleno", men för slutna dörrar. 3) Offentliga sessioner (<i>sessiones publicae</i>), där besluten skulle högtidligen fattas. Förhandlingarna skulle i regel föras på latin, men som flertalet af mötesdeltagarna voro mindre öfvade i att förstå och uttrycka sig på detta språk, kunde egentliga debatter ej förekomma. De offentliga sessionerna voro endast fyra (8 dec. 1869, 6 jan., 24 april och 18 juli 1870), och efter dem sönderföll mötet i fyra perioder. På den första sessionen öppnades mötet och bestämdes tiden för nästa sessions hållande. På den andra skulle till antagande framläggas ett af jesuiterna Schrader och Franzelin författadt utkast till "Constitutio de doctrina catholica contra multiplices errores ex rationalismo derivatos", i korthet kalladt "Schema de fide", ett slags dogmatiskt kompendium, grundadt på "Syllabus errorum" af 1864. Men detta arbete uppväckte så starkt motstånd, att det måste återremitteras till den dogmatiska kommissionen. Den andra offentliga sessionen 6 jan. måste därför i likhet med den första utfyllas med en ceremoni: samtliga mötesdeltagarna aflade inför påfven ed på tridentinska bekännelsen. Under den därpå följande perioden, mellan andra och tredje sessionen, framlades ett "Schema de ecclesia Christi" (om Kristi kyrka), som plötsligt 6 mars försågs med ett bihang angående påfvens primat af det innehåll, att "påfven i frågor, som röra tron och det sedliga lifvet, icke kan begå misstag". Ofelbarhetsdogmen var därmed formligen förelagd mötet till antagande. Det påflig-jesuitiska partiet hade hoppats, att ofelbarhetsdogmen skulle antagas med enstämmig acklamation, men fann till sin missräkning, att den hade motståndare, visserligen en 
page_number=430, index= - Vatikankonsiliet - Vatikansk - Vatinius, Publius 
minoritet, men framstående män, såsom kardinalerna Rauscher och Schwarzenberg, ärkebiskop Conolly, biskoparna Strossmayer, Hefele, Ketteler, Dupanloup m. fl. Man vågade ej ens utan vidare komma fram med dogmen, utan försökte ge saken utseende af, att detta skedde på grund af en från själfva mötet uttalad önskan. För detta ändamål hade man uppsatt en till påfven riktad petition, att han måtte underställa frågan om ofelbarhetsdogmen mötets afgörande. Men trots alla ansträngningar hade man dock ej lyckats få mer än 410 namn på petitionslistan. Kardinal Rauscher samt några andra prelater hade därefter författat petitioner i motsatt syfte, hvilka erhållit 137 underskrifter. Ofelbarhetspetitionen hade därjämte framkallat häftiga strider i pressen, och vissa regeringar hade på diplomatisk väg sökt afstyra det påfliga partiets tilltänkta steg. Detta partis belägenhet var alltså ytterst genant, men stödjande sig på de 410 namnen, tog man mod till sig och framlade, såsom nämndes, i en hastig vändning ofelbarhetsdogmen "på grund af en af mötets majoritet uttalad önskan". Sedan detta skett, sysselsatte sig mötet på de närmast följande generalkongregationerna dock ej med denna dogm, utan med granskning af "Schema de fide" för att få frågan därom klargjord till 3:e sessionen. Spänningen mellan partierna visade sig emellertid nu tydligare än förut. 17 generalkongregationer behöfdes för att komma till rätta med detta "Schema" och dess ingress ("Proœmium"). Den senare, som innehöll ett utfall mot protestanterna, blef orsaken till det stormigaste uppträdet under hela mötet. Kardinal Schwarzenberg och biskop Strossmayer, hvilka hörde till oppositionspartiet, kallades till ordningen af presidenten, och Strossmayer, som därjämte af de förbittrade fäderna afbröts med tillropen "kättare!", "ned från talarstolen!" o. s. v., måste slutligen ge vika för oväsendet och åtnöja sig med att följande dag afge en skriftlig protest mot behandlingen. Sedan "Schema de fide" blifvit för andra gången jämte sitt "Proœmium" återförvisadt till förnyad omarbetning af den dogmatiska kommissionen och af denna delvis blifvit ändradt, blef det vid 3:e sessionen ändtligen antaget. Då först börjades den officiella öfverläggningen om "Schema de ecclesia" och den därtill hörande ofelbarhetsdogmen. Sedan alla debatter förklarats afslutade, företogs på generalkongregationen 13 juli en förberedande omröstning öfver hela "Schema de ecclesia". Af 606 i omröstningen deltagande medlemmar röstade endast 451 ja ("placet"), 88 nej ("non placet") och 62 ja med vissa förbehåll ("placet juxta modum"). Att på grund af en sådan omröstning vid den blifvande offentliga sessionen förklara dogmen antagen var nära nog omöjligt. Infallibilisterna ansträngde sig för att uppnå ett bättre slutresultat. Påfven lade t. o. m. i vågskålen tyngden af sin personliga vilja, och "biskoparna hade ju svurit påfven och den påfliga stolen lydnad". I detta kritiska läge afsände oppositionspartiet på aftonen 15 juli en deputation af 6 biskopar för att bedja påfven taga tillbaka eller åtminstone mildra uttrycken i de delar af "Schema de ecclesia", som handlade om ofelbarhetsdogmen, men utan resultat. Dagarna före 18 juli förklarade den påfliga kurian, att de mötesdeltagare, som så önskade, finge resa hem. På detta sätt sökte man undvika skandal och ändå få sin vilja fram. Det påfliga partiet lyckades vinna på sin sida en del af ofelbarhetsdogmens motståndare, men de öfrige, med undantag af två biskopar, begagnade sig af tillåtelsen att resa hem. Antalet närvarande vid den 4:e sessionen var därför endast 535, och två af dessa, den korsikanske biskopen Riccio af Cajazzo och den nordamerikanske biskopen Fitzgerald af Littlerock, hade mod att offentligt rösta "non placet". (Sedan lyckades man dock förmå dem stryka öfver "non", så att beslutet blef enstämmigt.) Efter omröstningen gaf påfven sin apostoliska sanktion åt kyrkomötets beslut (se vidare Ofelbarhet). Det kyrkliga aktstycke, som innehåller och närmare utvecklar detta beslut, kallas <i>Constitutio Pastor aeternus.</i> Konsiliet afslutades under förhållanden, som voro för påfven särdeles ogynnsamma. Konung Viktor Emanuels trupper inryckte 20 sept. i Rom, som fråntogs påfven, hvilken därefter blef "fången i Vatikanen". Konsiliet kunde under sådana förhållanden ej bli synnerligt lifaktigt. 20 okt. 1870 hemförlofvade den djupt förödmjukade påfven, genom bullan "Postquam Dei munere", de 20O medlemmar, som till dess hållit ut i Rom, och uppsköt fortsättningen af mötesförhandlingarna "till bättre tider". 
Påfvemaktens och påfvekyrkans höjande genom ofelbarhetsdogmen var det egentliga ändamålet med Vatikankonsiliet, men detta mål vanns icke, såsom följderna visade. Följderna voro: en påfvedömets auktoritet underminerande schism (se Gammalkatoliker), "kulturkampen" (se d. o.) i Preussen, regeringarnas misstänksamma hållning i allmänhet gentemot de påfliga maktsträfvandena och slutligen det undertryckta missnöjet hos många af de mest framstående prelaterna. Jfr Quirinus (såsom det antages pseudonym för den katolske professorn J. Friedrich och Lord Acton), "Römische briefe vom Concil" (1870), "Acta et Decreta S. Oec. Concilii Vaticani" (s. å.), E. Friedberg, "Sammlung der aktenstücke zum ersten vaticanischen concil mit einem grundriss der geschichte desselben" (1871—72), J. Friedrich, "Documenta ad illustrandum Concilium Vaticanum" (1871), "Tagebuch während des V. C. geführt" (s. å.) och "Geschichte des V. K.", I—III (1877—87), Lord Acton, "Zur geschichte des V. C." (1871), Manning, "The true history of the V. C." (1877), och Th. Frommann, "Geschichte und kritik des V. C." (1873). Från jesuitisk-kurial ståndpunkt Granderaths "Geschichte des V. K.", I—III (1903—06). J. P. 
<b>Vatikansk,</b> som har samband med Vatikanen (se d. o.). 
<b>Vatinius,</b> Publius, anhängare till Julius Caesar. Ehuru illa känd från sin kvestur 63 f. Kr. och sin förvaltning i Hispanien, blef han tribun 59 f. Kr. under Caesars konsulat och bidrog genom ett lagförslag att skaffa Caesar det öfverbefäl denne önskade. Genom Caesars hjälp blef han slutligen pretor år 54. Under medborgarkriget förde han befäl på Caesars sida och vann en seger öfver Octavius' flotta vid ön Tauris i Illyrien. V. spelade en bemärkt, om ock ej så vacker roll 
page_number=431, index= - Vatinius, Publius - Vatke, Johann Karl Wilhelm - Watkin, sir Edward William - Watling island - Watling street - Vatnajökull (Klofajökull) - Vatne - Vatnsdœla l. Vatsdœla saga - Va tout 
i tidens processer och förstod att gå fri från grundade anklagelser genom hänsynslöshet och mäktiga gynnares bistånd. R. Tdh.* 
<b>Vatke</b> [fa't-], Johann Karl Wilhelm, tysk protestantisk teolog, f. 14 mars 1806 i Behndorf nära Magdeburg, d. 19 april 1882, blef privatdocent i Berlin 1830 och e. o. professor 1837. Hans mest betydande, ganska förtjänstfulla arbete <i>Die biblische theologie</i> (1835) vann dock icke någon särskild uppmärksamhet. Jfr Bibelkritik, sp. 235. Han gaf bl. a. också ut <i>Die menschliche freiheit in ihrem verhältnisse zur sünde und zur göttlichen gnade</i> (1841). J. P. 
<b>Watkin</b> [ωå'tkin], sir Edward William, engelsk järnvägsorganisatör, f. 1819, d. 1901, utbildades till köpman och dref en tid i kompaniskap med sin fader affärer i Manchester. 1845 blef han tjänsteman vid Trent Valley-järnvägen och avancerade snart nog till chefdirektör, senare styrelseordförande för Manchester—Sheffield järnvägarna samt förenade därmed ordförandeskapet äfven i styrelserna för South-Eastern och Metropolitanjärnvägarna. Han ifrade bl. a. för anläggning af en järnvägstunnel under Engelska kanalen mellan Dover och Calais och hade äfven planer på en tunnel mellan Skottland och Irland. W., som tillhörde parlamentet 1864—68 och 1874—95, adlades 1868 och utnämndes till baronet 1880. Fmn. 
<b>Watling island</b> [ωå'tliȵ a͡i'lənd], ö. Se San Salvador. 
<b>Watling Street</b> [ωå'tliȵ strīt], en af de stora romerska vägarna i Britannien, började vid Dover och gick genom Canterbury och Rochester till London, där en gata ännu bär dess namn, och därifrån genom Uriconium och Chester till Caer-Seiont (forntidens <i>Segontium</i>) i Caernarvonshire. Från Uriconium gick en gren norrut genom Manchester och Kendal till Skottland. Lämningar af den gamla vägen finnas på många ställen; en och annan sträcka begagnas ännu som landsväg. Namnets ursprung är ganska osäkert; enligt det sannolikaste antagandet var det ursprungliga namnet <i>Stratum Vitellianum.</i> 
<b>Vatnajökull</b> (äfven Klofajökull), Islands största jökel (se kartan till art. Island), belägen i sydöstra delen af ön, där en varm hafsström stryker förbi utanför kusten och nederbörden därför har en tendens att ökas. 8,500 kvkm. ( = Skaraborgs län. Hela jökelarealen i Schweiz utgör endast 1,839 kvkm., i Norge 3,000 kvkm.). Höjden växlar mellan 1,400 och 2,000 m. ö. h. — Högsta mätta punkten, äfven hela Islands kulmen, finnes i s. på Öraefajökull, 2,119 m. ö. h. Från V:s väldiga ismassa, en inlandsis i smått, utgår en mängd glaciärer (något öfver 40), bland hvilka märkas Dyngjujökull (400 kvkm.) och Bruarjökull (500 kvkm., mer än Sveriges hela gletscherareal) på nordsidan; Heinabergsjökull, Breiðamerkurjökull och Skeiðararjökull på sydsidan. Den förste resande, som lyckades vandra öfver V., var engelsmannen W. Watts (1875). Den, som nedlagt mesta arbetet på utforskandet af V., är isländaren Th. Thoroddsen. Denne undersökte den västra och nordvästra sidan 1884, nordranden s. å., västranden 1889 och 1893, nordöstranden 1894. Sydsidan är den bäst kända; den har studerats af O. Torell. A. Helland o. a. och har blifvit kartlagd af danska generalstaben 1903—04. En otalig mängd små och stora jökelälfvar strömmar ut åt alla sidor från V. och medför oerhörda mängder grus och lera, som dels afsättas framför glaciärranden, dels föras ut i hafvet. Kusten närmast V. får därför en egendomlig form: alla fjordar äro utfyllda, i stället finnas grunda laguner, afstängda från hafvet genom sandreflar. På sydsidan utbreda sig väldiga sandfält, som genomkorsas af starkt föränderliga jökelälfvar. Helland uppskattar den mängd slam, som årligen medföres af V:s glaciärälfvar, till 15 mill. ton, hvilket skulle i fast form motsvara 5,5 mill. kbm. sten eller en kub af 176 m. sida. Stundom inträffar en katastrofartadt häftig smältning af ismassorna, när något vulkaniskt utbrott eger rum. V. hvilar nämligen på vulkanisk grund. De flesta af krateröppningarna äro dock dolda bland ismassorna, och man har därför mycket ringa kännedom om den vulkaniska verksamheten här. Från Öraefajökull har man under historisk tid konstaterat utbrott 1341, 1349, 1598 och 1727. Från okända delar af V. egde utbrott rum 1862, 1867, 1873 och 1883. Två unga svenska forskare, H. Wadell och E. Ygberg, företogo aug. 1919 en isvandring på V., hvarunder de upptäckte en ny krater (8 km. lång, 5 km. bred), som erhöll namnet "Sveakratern". — Litt.: W. L. Watts, "Across the Vatna jökull" (1876), Th. Thoroddsen, "Islands jökler i fortid og nutid" (i "Geogr. tidsskr.", 1891) och "Fra det sydöstlige Island" (ibid., 1895), och P. Herrmann, "Island" etc. (1907). A. N—d. 
<b>Vatne,</b> härad och socken under Skodje pastorat, Möre fylke (före 1919 Romsdals amt), strax ö. om Aalesund, Norge. 136,92 kvkm. med 1,743 inv. (1918). Jordbruk och fiske. K. G. G. 
<b>Vatnsdœla</b> l. Vatsdœla saga, fornisländsk saga om nybyggaren Ingemund den gamle, hans förfäder och ättlingar från 800-talets början till 1013. Handlingen tilldrar sig hufvudsakligen på norra Island, och största delen infaller under tidsskedet 890—935. Den gamla skinnhandskriften af V. är tyvärr uppbrunnen, och sagan föreligger endast i pappersafskrifter, så när som på ett brottstycke af ett pergamentmanuskript. Den text vi ha kan icke vara den ursprungliga, som med stöd af gammal god tradition torde ha skrifvits ned i början af 1200-talet, utan den bär många tydliga spår, både språkliga och sakliga, af en omarbetares hand på 1300-talet. Likafullt hör sagan till de trovärdigaste, ehuru tidräkningen i senare delen är oriktig, i det att Ingemunds dottersonson Torkel Kravla uppges vara född mycket för sent. Grundtemat i V. är Ingemundsättens förutbestämda, oundvikliga och dryga, oemotståndliga lycka. Kulturhistoriskt är sagan värdefull tack vare fylliga skildringar af ålderdomliga bruk (nidstång, trolldom, förödmjukelse genom att krypa under tre upplyfta grästorfsremsor, spådomsväsen m. m.). V. har varit känd och nyttjad som källa af förf. till "Landnamabok". Den är utg. af G. Vigfússon (i "Fornsögur") 1860 och Valdimar Ásmundarson 1893 samt öfv. till da. af N. M. Petersen i "Islaendernes faerd hjemme og ude" (3:e uppl. 1901). R. N—g. 
<b>Va tout</b> [tō], fr. ("nu gäller det allt"), hasardspel om samtliga spelinsatser. 
page_number=432, index= - Vatout, Jean - Vats - Vatsdœla saga - Watson, Thomas - Watson, William - Watson, 1. James - Watson, 2. Thomas - Watson, George - Watson, Hewett Cottrell - Watson, John Dawson - Watson, James Craig - Watson, John - Watson, sir William 
<b>Vatout</b> [vatō], Jean, fransk skriftställare, f. 1792, d. 1884, anställdes 1822 som bibliotekarie hos hertigen af Orleans (sedermera konung Ludvig Filip), som satte värde på honom och hans glada visor. V. var deputerad 1831—48, blef conseiller d'etat 1837 och invaldes i Franska akademien 1848. Han utgaf bl. a. <i>Galerie des tableaux du duc d'Orleans</i> (2 bd, 1824—29), <i>Histoire du Palais-royal</i> (1830) och <i>Souvenirs historiques des residences royales de France</i> (7 bd, 1837—46). 
<b>Vats,</b> härad och socken under Skjold pastorat, Rogaland fylke (före 1919 Stavanger amt), ö. om Haugesund, Norge. 130,34 kvkm. med 1,086 inv. (1918). Jordbruksdistrikt. K. G. G. 
<b>Vatsdœla saga.</b> Se Vatnsdœla saga. 
<b>Watson</b> [ωå'tsən], Thomas, engelsk författare, f. omkr. 1557, d. 1592, skref först latinska dikter och öfversatte Sofokles' "Antigone" till latin. 1582 utgaf han en samling kärleksdikter, skrifna i ett slags sonettform (adertonversig), som ej vann efterföljd. Postumt utgafs <i>The tears of fancie</i> 1593. — W. var i viss mån en föregångare till sonettisterna under drottning Elisabet och till Shakspere (i "Venus and Adonis"). W:s engelska arbeten utgåfvos af E. Arber 1870, hans tolkning af italienska madrigaler 1899. R—n B. 
<b>Watson</b> [ωå'tsən], William, engelsk konspiratör, f. omkr. 1559, afrättad 9 dec. 1603 i Winchester, blef 1586 i Frankrike katolsk präst och satt flera gånger i fängelse under propagandabesök i England. Dessemellan var han invecklad i häftig polemik med jesuiterna. Efter drottning Elisabets död 1603 skyndade W. till Skottland för att försäkra Jakob I om de engelske katolikernas lojala stöd. Då Jakob fortfor att utkräfva böter af katolska "rekusanter" (de, som vägrade att delta i anglikanska kyrkans gudstjänst), inlät sig W. jämte några andra på Jakob besvikna i en fantastisk sammansvärjningsplan (<i>W:s' plot</i> l. <i>Bye plot</i>) med syfte att bemäktiga sig konungens person och tvinga honom till ändrad politik. Planen röjdes af jesuiter; W., en annan katolsk präst vid namn W. Clark och den protestantiske hofmannen George Brooke (se Brooke, Henry) grepos och afrättades. Jfr S. R. Gardiner, "History of England, 1603—1642", I. V. S—g. 
<b>Watson</b> [ωå'tsən], engelska kopparstickare. 1. James W., f. 1740, d. 1790, utförde med mycken talang kopparstick i svartkonstmaner, förnämligast porträtt efter Reynolds, van Dyck, Jordaens, Gainsborough m. fl. — 2. Thomas W., den förres broder, f. 1743, d. 1781, utmärkte sig liksom denne i svartkonstmaner och utförde en mängd goda blad, porträtt efter Lely och Reynolds samt historiska framställningar. (G—g N.) 
<b>Watson</b> [ωå'tsən], George, skotsk målare, f. 1767, d. 1830, var lärjunge af Josuah Reynolds och blef i Edinburgh medtäflare till porträttmålaren Raeburn. I Edinburghs galleri finnes bl. a. hans själfporträtt. W. blef Royal scottish academys i Edinburgh förste president (1820). (G—g N.) 
<b>Watson</b> [ωå'tsən], Hewett Cottrell, engelsk botanist, f. 1804 i Firbeck (Yorkshire), d. 27 juli 1881 i Thames Ditton, företog en botanisk resa till Azorerna 1847 och är mest känd som författare till några verk af floristiskt och växttopografìskt innehåll: <i>Cybele britannica</i> (4 dlr, 1847—59) och <i>A compendium of the Cybele britannica</i> (1870). C. Lmn. 
<b>Watson</b> [ωå'tsən], John Dawson, engelsk tecknare och akvarellist, f. 1832, d. 1892, var lärjunge af Davis Cooper i London och ingick i akademien, där han 1853 framträdde med en <i>Konstnärsatelje</i> samt andra genrebilder af mestadels gladt innehåll, såsom <i>Studenten, Korpral Trim</i> o. a. Främst förvärfvade han ett namn som illustratör, bl. a. af Bunyans "Pilgrim's progress" och "Robinson Crusoe". (G—g N.) 
<b>Watson</b> [ωå'tsən], James Craig, nordamerikansk astronom, f. 28 jan. 1838 i Elgin, Canada, d. 13 nov. 1880, blef 1857 assistent och 1863 astronomie professor i Ann Arbor, Mich., och var 1863—79 direktor för observatoriet där. 1879 blef han direktor för Washburn-observatoriet i Madison, Wisc. W. upptäckte 26 småplaneter och är känd för sina iakttagelser tydande på tillvaron af en intramerkurial planet, men mest för sin framstående handbok <i>Theoretical astronomy</i> (1868). K. B. (B—d.) 
<b>Watson</b> [ωå'tsən], John, presbyteriansk präst och författare, f. 1850 i Manningtree, Essex, d. 1907 i Mount Pleasant, Iowa, Förenta staterna, under en föreläsningsturne. W:s föräldrar härstammade från skotska högländerna, och själf inträdde han som präst i skotska frikyrkan, i hvilken han innehade olika prästerliga befattningar 1874—80. Han verkade 1880—1905 inom en presbyteriansk församling i Liverpool. Där utöfvade han ett mycket vidtgående inflytande dels genom sina predikningar, af hvilka flera samlingar utkommit i tryck (däribland <i>The upper room,</i> 1895; "I nattvardssalen", 1899), dels genom sitt kyrkliga arbete för öfrigt — han blef moderator för den presbyterianska synoden 1900 —, dels genom sitt teol. författarskap. Utom ett homiletiskt arbete <i>The cure of souls</i> (1896) märkas <i>The mind of the master</i> (1896) och <i>The life of the master</i> (1900; "Vår Frälsares lefnad". s. å.). Största ryktbarheten vann han genom sitt skönlitterära författarskap under pseudonymen Ian Maclaren. 1894 utkom <i>Beside the bonnie briar bush</i> ("Vid rosenbusken", 1897, "Vid den blommande rosenbusken", 1914), en mästerlig, om ock något litet sentimental skildring af det skotska landtlifvet, en bok, som vann synnerligen stor popularitet och öfversattes till flera språk. 1895 följde <i>The days of auld lang syne</i> ("I den gamla goda tiden", 1899), 1897 <i>Kate Carnegie and those ministers</i> ("Kate Carnegie och hennes präster", 1901), 1898 <i>Afterwards and other stories</i> ("Efteråt samt andra berättelser", 1899). Utom ofvan nämnda arbeten äro några smärre saker af W:s hand öfv. till sv. — Biogr. af sir W. Robertson Nicoll. E. M. R. 
<b>Watson</b> [ωå'tsən], sir William, engelsk skald, f. 2 aug. 1858 i Yorkshire, debuterade 1880 med en själfständig diktsamling, som 1884 följdes af <i>Epigrams of art, life and nature</i> och 1890 af <i>Wordsworth's grave,</i> som gåfvo honom anseende. Hans diktning är öfvervägande politisk, kritisk och filosofisk; den erinrar om äldre skedens resonerande och kontemplativa engelska poesi, är högtidlig och klassicerande i sin stil. Af hans senare arbeten kunna nämnas <i>Lacrimae musarum</i> (1892), <i>Odes</i> (1894), <i>The year of shame</i> (1896). <i>The hope of the world</i> 
page_number=433, index= - Watson, sir William - Watson-Wentworth, Charles, Rockingham - Watt (fysik) - Watt, Joachim von (Vadianus) - Watt, James 
(1897), <i>For England</i> (1903; om boerkriget, mot imperialismen), <i>New poems</i> (1909), <i>Sable and purple</i> (1910), <i>The heralds of the dawn</i> (1912), <i>The muse in exile</i> (1913), <i>Retrogression</i> (1916), <i>The man who saw</i> (1917), <i>The superhuman antagonists</i> (1919) och kritikerna <i>Excursions</i> (1893). W:s <i>Collected poems</i> i 2 bd utkom 1906. W. adlades 1917. R—n B. 
<b>Watson-Wentworth</b> [ωå’tsən ωe'ntωəth], Charles, 2:e markis af Rockingham, engelsk politiker, f. 1730, d. 1 juli 1782, härstammade från en godsegarsläkt Watson i Northamptonshire, hvilken 1645 erhållit baron- och 1714 earlvärdighet af Rockingham. En släktgren hade genom gifte ärft de gods, som tillhört Th. Wentworth, earl af Strafford, och lade därför namnet Wentworth till släktnamnet. Till denna gren hörde Charles W:s fader Thomas W., f. omkr. 1690, d. 1750, som 1746 upphöjdes till markis af Rockingham. Charles W. bar till 1740 titeln lord Higham, upphöjdes 1750 till irländsk earl af Malton och ärfde dec. s. å. faderns markistitel och plats i öfverhuset. Han deltog 1746 som frivillig i striden mot pretendenten Karl Stuart, blef 1751 kammarherre och framträdde i början af 1760-talet som ledare för de whigmagnater, hvilka hvarken ville ansluta sig till bröderna Grenville eller till hertigen af Bedford. Fiendskap från Bute beröfvade honom 1762 hans kammarherreplats och lordlöjtnantssyssla, men då Butes efterträdare som premiärminister, Charles Grenville, 1765 störtades, fick W. i uppdrag att bilda ministär. Han vann anseende som god administratör, men lyckades ej ena de rivaliserande grupperna inom sitt parti. Då kabinettets starkaste förmåga, hertigen af Grafton, maj 1766 afgick, blef W:s egen ställning snart ohållbar, och han nödgades aug. s. å. vika för Grafton. I öfverhuset förde han sedermera frimodig opposition mot lord North och dennes ödesdigra nordamerikanska politik, och efter Norths fall var tiden mogen för en ny ministär Rockingham (mars 1782) med Fox och Shelburne som tongifvande medlemmar. W. afled emellertid efter några få månader. Han vann som politiker anseende för osjälfvisk välmening och stor förmåga att samla och sammanhålla dugande medarbetare. Jfr Albemarle, "Memoirs of the marquis of Rockingham and his contemporaries" (2 bd, 1852). V. S—g. 
<b>Watt</b> (namnet efter James Watt), <i>fys.</i>, enhet för effekt (se d. o.) eller arbetsförmåga i det absoluta måttsystemet (se Absoluta enheter). 1 watt är den arbetsförmåga, som åstadkommer 1 joule på 1 sekund. Som större enheter användas 1 kilowatt (kw) = 1,000 watt, och 1 hektowatt (hw) = 100 watt. Watt (resp. kilo- och hektowatt) används företrädesvis vid elektriska mätningar som enhet för arbetsförmågan. Se närmare Arbetsförmåga. T. E. A. 
<b>Watt,</b> Joachim von (latiniseradt Vadianus), schweizisk humanist och reformator, f. 1484 i Sankt Gallen, d. 1551, blef efter universitetsstudier i Wien och resor på kontinenten professor i klassiska språk i Wien och vann så stort anseende som en af de mest begåfvade humanisterna, att han 1514 af kejsaren kröntes som skald och 1516 utnämndes till rektor vid universitetet i Wien. Sedan W. äfven förvärfvat sig medicinsk doktorsgrad, återvände han 1518 till Sankt Gallen och blef där stadsläkare. Direkt inspirerad af Luther, verkade han kraftigt med råd och dåd, framför allt genom den anonyma satiren <i>Wolfgesang</i> (1521—22), för reformationens införande i Schweiz. Medlem af rådet i Sankt Gallen 1520, genomdref han 1523 ett beslut att ditkalla evangeliska lärare. Hans val till borgmästare 1526 afgjorde det evangeliska partiets seger; han genomförde en reformert gudstjänstordning i Sankt Gallen 1527, hvarigenom Sankt Gallen blef den första stad i Edsförbundet, som slöt sig till Zwinglis verk. Han presiderade vid religionssamtalen i Zürich 1523 och i Bern 1528. Efter Zwinglis död var W., i förening med Bullinger, nitisk i försöken att komma till samförstånd med Luther i afseende på nattvardsläran. Förutom tidigare arbeten på klassicitetens område och teol. skrifter till häfdande af de schweiziske reformatorernas dogmatiska ståndpunkt författade W. bl. a. det i handskrift efterlämnade verket <i>Chronik der äbte von S:t Gallen,</i> ett af reformationstidens mest betydande historiska arbeten, i hvilket klosterväsendets och medeltidshierarkiens uppkomst och urartning samt reformationens rättmätighet läggas i dagen. W:s historiska skrifter på ty. utgåfvos i 3 bd 1875—79 af E. Götzinger. Litt.: Götzingers biografi öfver W. (1895), E. Egli, "Schweizerische reformationsgeschichte", I (1910), F. Humbel, "Ulrich Zwingli und seine reformation im spiegel der gleichzeitigen schweizerischen volkstümlichen literatur" (1912), E. Fueter, "Geschichte der neueren historiographie", I (s. å.), och Th. Müller, "Die St. Gallische glaubensbewegung 1520—30" (1913). (Hj. H—t) 
<b>Watt</b> [ωå't], James, skotsk fysiker och mekaniker, uppfinnaren af ångmaskinen i egentlig mening, f. 19 jan. 1736 i Greenock, d. 25 aug. 1819 i Heathfield hall vid Birmingham. Redan hos gossen röjdes klartänkthet och oaflåtligt forskande sinnelag; helst sysslade han med matematiska eller mekaniska uppgifter. Han kom nittonårig i lära hos en matematisk instrumentmakare i London, men återvände redan 1756 till Glasgow och antogs 1757 till instrumentmakare vid universitetet där samt kom i vänskapligt umgänge med framstående naturforskare. 1764 erhöll han till lagning en modell af den då brukliga Newcomens ångmaskin, en klumpig, långsamt 
page_number=434, index= - Watt, James - Watt, Robert - Watt, sir George - Watteau, Antoine 
arbetande och högst bränsleödande s. k. atmosfärisk maskin för vattenuppfordring ur grufvor, och W. beslöt då att råda bot på densammas enorma ångförbrukning. Han anställde vetenskapliga rön öfver ångans egenskaper och leddes efter hand till de mest genomgripande förbättringar i ångmaskinens konstruktion. Emellertid måste han försörja sig med tillfälligt mekaniskt arbete, från 1767 som landtmätare och civilingenjör för uppgörande af planer till kanaler, hamnar, flodrensningar o. s. v. 1769 uttog han ändtligen patent på en enkelt verkande ångmaskin med särskild <i>kondensor</i> (se d. o.), en högeligen viktig uppfinning, jämte luftpump. Cylindern var upptill täckt, och ånga i st. f. fria luften utöfvade trycket ofvanifrån på kolfven, medan packning bragte kolfven såväl som kolfstången att sluta tätt. Därjämte var cylindern försedd med ångbälte och skyddande klädsel. Sedan W. s. å. trädt i bolag med järnverksegaren d:r Roebuck, fick han tillfälle att bygga en större maskin, men efter några år kom Roebuck i ekonomiskt trångmål. Ett gynnsammare kompaniskap ingick W. 1774 med M. Boulton, skaparen af de berömda järnverken i Soho vid Birmingham, och 1775 fick han sitt nämnda patent förlängdt på 25 år. De närmaste 10 åren egnade W. åt utveckling och spridning af ångmaskinen. Boulton & W. anlade genast en stor maskinfabrik och levererade länge från Soho nästan alla ångmaskiner i England, Amerika och största delen af Europa samt bekämpade segerrikt alla antastare af W:s patent. Hans 1781 uttagna 2:a patent innebar fem olika sätt för förvandling af kolfvens rätliniga rörelse till en roterande, så att den kringdref ett svänghjul och genom rörelsens fortledande från svänghjulsaxeln kunde drifva <i>alla slags</i> maskiner, icke längre endast pumpverk, hvarjämte <i>trottelventilen</i> och den därmed förbundna <i>centrifugal-regulatorn</i> (se d. o.) samtidigt infördes för att reglera ångpåsläppningen i mån af maskinens hastighet och arbete. W:s nästa patent, 1782, lydde å två högst betydelsefulla förbättringar: dels gjordes ångmaskinen <i>dubbelt verkande,</i> i det att <i>sliden</i> framsläppte ånga växelvis öfver och under kolfven, dels användes ångans <i>expansion</i> (se d. o.) vid dess arbete i cylindern. 1784 patenterade han den genialiskt enkla uppfinningen af häfstångsinrättningen, <i>Watts parallellogram</i> (se d. o.). En märklig slutlänk i kedjan var <i>indikatorn</i> (se d. o.), genom hvilken ångans tryck och arbete på pistongen kunna bestämmas. Medelst alla dessa uppfinningar gjorde W. ångmaskinen till en drifkraft af allmän användbarhet för industriens och samfärdselns behof, hvarigenom oöfverskådliga fält för det mänskliga framåtskridandet öppnades. Sådan som han lämnade lågtrycksmaskinen, har denna alltsedan i allt väsentligt förblifvit. Högtryck i maskinerna ville han däremot, egendomligt nog, aldrig veta af. — När patentet utgick 1800, afstod W. sin bolagsandel åt sina båda söner och bosatte sig på landtgården Heathfield hall. Af samtida skildras han som en ovanligt mångsidigt lärd och beläst man, underhållande i umgänget och mycket anspråkslös. W. blef led. af Royal society i London 1785 och hedersdoktor i Glasgow 1806 samt valdes till utländsk led. af Franska institutet 1814. Bildstoder öfver honom äro resta i Westminster abbey samt i Greenock, Birmingham, Manchester m. fl. städer. — W:s skapande förmåga var ej inskränkt till ångmaskinens område. Han stod långt före sin tid i uppfattningen af det fysiska begreppet "energi". Många ha tillskrifvit honom framför Cavendish upptäckten af vattnets sammansättning. W. införde den vetenskapliga benämningen hästkraft (se d. o.) samt uppfann brefkopiepressen, en filarmikrometer, ett redskap för perspektivritning, maskiner för skulpturverks kopiering i förminskad skala, en ånghammare, ånguppvärmning af rum m. m. Efter W. har uppkallats effektenheten watt (se d. o.). Litt.: J. P. Muirhead, "The origin and progress of the mechanical inventions of James W." (3 bd, 1854; 2:a uppl. 1859) och "Life of James W." (1858), samt Ernst, "J. W. und die grundlagen des modernen dampfmaschinenbaus" (1897). (T. E. A.) 
<b>Watt,</b> Robert, dansk författare, f. 28 okt. 1837, d. 11 juni 1894, förde 1857—60 ett rätt äfventyrligt lif i Australien och gjorde sedan 1864 vidsträckta resor, som lämnade honom stoff till de synnerligen liffulla och af publiken väl emottagna skildringarna <i>Fra Australien</i> (1862) och <i>I Verandaen</i> (1864) samt till <i>Pariser-fotografier</i> (1865; ny saml. 1874), <i>Igjennem Europa</i> (1865), <i>Breve fra Rusland</i> (1867), <i>Fra Egypternes land</i> (1869) och <i>Hinsides Atlanterhavet</i> (1872—74) m. fl. W. öfversatte därjämte arbeten af Thackeray, Poe, Bret Harte och Mark Twain. Han uppsatte 1866 veckobladet "Figaro", som 1868 omdanades till dagbladet "Dagens nyheder" och som han redigerade till 1871. Han var 1876—84 direktör för Folketheatret samt öfvertog ledningen af Tivoli 1886 och ledde tillika Casino 1890—91. E. Ebg. 
<b>Watt</b> [ωå't], sir George, skotsk botanist, f. 24 april 1851 i Old Meldrum (Aberdeen), genomgick Glasgows universitet, var professor i botanik vid Calcutta universitet 1873—84, rapportör till indiska regeringen om ekonomiska produkter 1887—1903 med en mängd andra uppdrag och lämnade indiska tjänsten 1906. Han utgaf "The agriculture ledger" 1892—1903 och har författat flera skrifter om tropisk växtkultur, däribland <i>Dictionary of the economic products of India</i> (9 dlr, 1891 ff.), <i>Commercial products of India</i> och <i>The wild and cultivated cottonplants of the world</i> (1907). C. Lmn. 
<b>Watteau</b> [-tå], Antoine, fransk målare, f. 10 okt. 1684 i Valenciennes, d. 18 juli 1721 i Nogent-sur-Marne, var till börden flamländare — hans födelseort hade 6 år innan han föddes blifvit annekterad af Frankrike. Fadern var taktäckare och timmermästare. W:s förste lärare var en målare J. A. Gerin; efter dennes död begaf han sig till Paris 1702. Där arbetade han åt ett par obetydliga målare — en af dem förfärdigade helgonbilder fabriksmässigt —, blef sedan biträde åt Claude Gillot, en originell och mångsidig man, som var ornamentstecknare och äfven komponerade dekorationer och kostymer för teatern. Från Gillot öfvergick W. till Claude Audran, som var uppsyningsman och konservator vid Luxembourgpalatset och en mycket anlitad rumsdekoratör. Under dessa båda mästares ledning medverkade W. i att komponera och utföra väggmålningar, plafonder, spisskärmar, "panneaux decoratifs" i tidens anda 
page_number=435, index= - Watteau, Antoine 
1. A. Watteau. Efter ett själfporträtt. Fig 2. <i>Sällskap i en park,</i> målning af Watteau.(Kaiser-Friedrich-museum i Berlin.) med figurgrupper, najader och satyrer, damer och kavaljerer i det gröna, herdar och herdinnor, infattade i ett lätt och lekande ramverk af arabesker, blomrankor, musselskal, snäckor, exotiska fåglar. Han utförde äfven kineserier, som på denna tid voro högst moderna, och "singeries", groteska apkompositioner (typiska för arten äro apscenerna af Gillot i två rum i slottet Chantilly, ett "singerie" af W. finns i Louvre, flera äro bevarade i gravyr). 1709 anmälde sig W. som elev vid konstakademien i hopp om att vinna det stora stipendiet och kunna resa till Rom. Han deltog i en täflan med ämne ur Davids historia, men fick endast andra priset. Kort därefter återvände han till sin födelsestad. Från dessa år förskrifva sig flera målningar med soldat- och lägermotiv: <i>Rekryternas afmarsch</i> — uppges vara målad i Paris före afresan —, <i>Soldaternas rast, Defilen, Trossen</i> m. fl. samt landtliga motiv såsom <i>Den sanna glädjen</i> (dansande bondfolk, i en privatsamling i London). Ett bevaradt ungdomsverk är <i>Savojardgossen</i> (Eremitaget, Petersburg). 1712 befann han sig åter i Paris. Han gjorde då bekantskap med konstsamlaren de Julienne, som blef hans nära vän, och med bankiren Crozat. Åt den senare målade W. 4 väggstycken, <i>Årstiderna,</i> med nakna allegoriska figurer, ganska akademiskt hållna. Crozat gaf honom husrum i sitt förnäma hotell och ställde till hans förfogande sina storartade konstsamlingar. W:s arbeten från den följande tiden visa förfinad smak och betydligt ökad teknisk mogenhet. Målningar som <i>Antiope, Paris' dom</i> (båda i Louvre), <i>Diana i badet, Den afväpnade Amor</i> (Chantilly) visa intryck från Rubens, Tizian och Paolo Veronese. — 1712 blef W. agreerad af konstakademien; led. blef han 1717, då han utfört och aflämnat sitt receptionsstycke <i>Affärden till Cythere</i> (Louvre, ett större, i detalj utarbetadt och äfven bättre bevaradt exemplar inköptes af Fredrik II af Preussen). Från denna tid äro några landtliga motiv, <i>Bröllopståget</i> (Fredrik II:s samling), <i>Byfest</i> (Soanemuseet i London), <i>Vigselkontraktet</i> (Pradomuseet i Madrid). Men för den motivkrets, som blef hans speciella område, är "Affärden till Cythere" representativ. Han blef kallad "de galanta festernas målare". Rubens och Tizian hade målat "kärleksträdgårdar"; det var alltså intet nytt uppslag, som W. gaf, då han framställde unga herrar och damer promenerande, musicerande, koketterande i miljö af en vacker, städad parknatur i ljumma sommarkvällar. Bland hans poetiska idyller inom denna ämneskrets märkas <i>Landtlig glädje</i> (menuett under ett träd, Chantilly), <i>Kärlekens ö, "L'amour paisible", Herdarna, Lektion i kärlek</i> (de 3 sistnämnda i Fredrik II:s samling), 
page_number=436, index= - Watteau, Antoine - Vattel, Emmerich de - Vatteluttu - Vatten 
<i>Sällskap i det fria</i> (Dresdengalleriet), <i>Musiktimme</i> m. fl. En annan motivkrets erbjöd honom teatern. Gillet tyckes ha infört honom i kulissvärlden. Han målade typer och scener ur komedier, den italienska truppens afresa, de båda motstyckena <i>Kärlek på den franska teatern</i> och <i>Kärlek på italienska teatern</i> (båda i Kaiser-Friedrich-museum i Berlin). Bland karaktärstyper ur maskkomedien är i första rummet att nämna <i>Gilles,</i> pierrot, målad i helfigur och kroppsstorlek jämte några bifigurer (Louvre). W:s hälsa var emellertid undergräfd af en smygande lungsjukdom; han flyttade från Crozat, gjorde 1719 en resa till London — sannolikt för att söka bot för sitt lidande —, men återvände till Paris sommaren 1720. Nu målade han åt sin vän konsthandlaren Gersaint en skylt till dennes försäljningslokal vid Pont neuf. Det blef en helt realistisk framställning af butiken med dess tafvelklädda väggar och dess publik af eleganta herrar och damer. Man konverserar vid disken, medan taflor framvisas och andra inpackas —, en hvardaglig scen ur lifvet i Paris, målad med liffull och spirituell pensel, med ett behag och en elegans, som ej ens W. själf öfverträffat. <i>Gersaints skylt</i> (Fredrik II:s samling) blef hans sista betydande verk. En vän gaf honom gästfrihet på landet i Nogent utanför Paris. Han målade till det sista. Bland arbeten, som han nu utförde, var <i>Kristus på korset</i> för samhällets kyrka (försvunnen). 
W:s värld är ungdom, musik, svärmeri, älskogslek. Eleganta unga par spela gitarr eller dansa menuett, bilda grupper i gröngräset eller lustvandra i intimt samtal under de lummiga träden, eller beger sig hela sällskapet ned till båten, som ligger rosenkransad och omsvärmad af amoriner, redo att anträda färden till kärlekens ö. Typerna, målningssättet, temperamentet i denna konst äro nya och egenartade. Färgen är lätt och luftigt pålagd, behandlingssättet är flyktigt och lekande, teckningen nervös och raffineradt känslig. "Dessa improvisationer ha sitt innehåll i sin måleriska charme, sin stämning af dikt, af något utanför materia och verklighet, af sinnesglöd och vemod, sorg i rosenrödt, en melankolisk, utestängd sjuklings dröm om lifvet, om gyllene ungdom, poesi och kärlek. I Watteaus värld är sinnelifvet förfinadt och förandligadt, där talar ej den starka lidelsen, alla känslouttryck äro dämpade, återhållna och stilla. Denna värld har han själf skapat, en förtrollad liten värld utanför verklighetens, men som fångat något af dat mest subtila och ogripbara i tidens väsen" (G. Nordensvan). 
W. målade äfven porträtt (<i>Pater,</i> i Valenciennes' museum m. fl.). I gravyr finnes ett par själfporträtt. — Den yppersta samlingen af W:s målningar är den, som inköptes af Fredrik II och som gått i arf inom preussiska konungahuset och förvaras dels i Potsdam, dels på slottet i Berlin. Flertalet af dem utlånades af Vilhelm II till världsutställningen i Paris 1900, där de jämte ett antal öfriga franska målningar ur Fredrik II:s samling prydde den tyska paviljongen. 
Förutom i Louvre och Chantilly och på andra här nämnda platser är W. representerad af målningar i museer i Angers, Nantes, Dijon, i Wallacemuseet i London (9 nummer) och andra engelska samlingar. Teckningar finnas i Louvre, British museum, Albertina i Wien m. fl. Efter W:s död lät Julienne utföra en stor mängd gravyrer efter hans målningar och teckningar. De utgåfvos i 4 bd innehållande 500 kopparstick; sedan ökades samlingen med ytterligare 300. Många af hans längesedan försvunna målningar äro bevarade i gravyr. Ett monument öfver W. (af Gauquie) restes 1896 i Luxembourgparken i Paris, W:s staty (af Carpeau) är rest i Valenciennes, en byst (af Auvron) i Nogent-sur-Marne. Såväl W:s brorson Louis W. som dennes son Francois Louis Joseph W. voro målare. Den senare, kallad "W. de Lille", f. 1758 i Valenciennes, d. 1823 i Lille, gjorde sig känd genom med lätt hand utförda kostymstycken och bondelifsbilder. Han är representerad i museerna i Valenciennes och Lille. 
Litt.: E. och J. de Goncourt, "L'art au XVIII:e siecle" (1860), E. de Goncourt, "Catalogue raisonne de l'oeuvre... d'A. W." (1875). Monografier af J. W. Mollett (London, 1883), E. Hannover (Köpenhamn, 1888, ty öfv. 1891), P. Mantz (1891), G. Dargenty (s. å.), Phillips (London, 1895), A. Rosenberg (Leipzig, 1896), G. Seailles (1901), V. Josz (1903), H. Zimmermann (i samlingen "Klassiker der kunst", 1912) och E. Pilon ("W. et son ecole", s. å.). Dessutom betydande studier af R. Dohme, L. de Fourcaud m. fl. G—g M. 
<b>Vattel,</b> Emmerich de, schweizisk författare i folkrätt, f. 1714, d. 1767, blef 1746 ambassadråd och 1758 geheimeråd i kurfurstlig sachsisk tjänst. Han är förnämligast känd genom <i>Droit des gens</i> (1758; många uppl., de bästa af Ch. Dumas 1775 och A. de Lapradelle 1916 med inledning och noter), i hvilket han gjorde filosofen Wolfs ideer tillgängliga för statsmän och diplomater och gaf en äfven för vår tid synnerligen klar framställning af sin tids gällande folkrätt. Rld. 
<b>Vatteluttu,</b> alfabet. Se Tamil, sp. 386. 
<b>Vatten</b> (lat. <i>aqua,</i> grek. <i>hydor</i>). Vatten ansågs i gamla tider utgöra ett grundämne (element). Genom Cavendish, Lavoisier, Gay Lussac och v. Humbolt visades emellertid (i slutet af 1700- och början af 1800-talet), dels att vatten uppkommer vid förbränning af väte, dels att det består af väte och syre samt slutligen, att det bildas af exakt 2 volymdelar väte och 1 volymdel syre. Och alldenstund 1 volym syre väger 16 gånger mera än 1 volym väte, måste viktsförhållandena bli 1 viktsdel väte till 8 viktsdelar syre. Vattnets kemiska formel är H2O. — Kemiskt rent vatten, d. v. s. vatten, som är absolut fritt från hvarje inblandning af annat ämne, förekommer ej i naturen och kan knappast framställas med konst. Orsaken härtill är, att vatten i sig upptar gaser och alla möjliga andra ämnen, med hvilka det kommer i beröring. Särskildt ha svårigheterna att erhålla <i>rent</i> vatten gjort sig märkbara vid vetenskapliga undersökningar öfver elektrisk ledningsförmåga. Beträffande andra egenskaper hos vattnet (genomskinlighet, täthet, specifikt värme, frys- och kokpunkt m. m.) göra sig spårvis förekommande inblandningar ("föroreningar") mindre märkbara. Rent vatten säges ega blå färg (i djupt lager). Vikten af 1 kubikdecimeter vatten af + 4° C., utgör viktsenheten kilogram. Vattnet eger sin största täthet vid + 4° C. och blir alltså lättare, vare sig det uppvärmes eller afkyles från + 4°, en 
page_number=437, index= - Vatten 
egenskap, som spelar en högst viktig roll med afseende på jordens klimat — den är orsaken till, att sjöarna ej bottenfrysa. Af stor betydelse för såväl jordens som de enskilda ländernas klimat är äfven vattnets stora egentliga värme, till följd hvaraf värme dels magasineras i haf, sjöar och vattendrag, dels fördelas med hafsströmmarna från region till region. Liksom vikten af en viss rymd vatten utgör enheten för vårt allmännaste viktsystem (metersystemet), så har man användt andra förhållanden hos vattnet för att erhålla lämpliga enheter för andra mätningar. Vattnets fryspunkt (0°) och kokpunkt (+100) äro utgångspunkter vid gradering af vår vanliga 100-gradiga (Celsius-) termometer; den myckenhet värme, som förmår uppvärma 1 kg. vatten 1 grad C., är enheten för värmemängd och benämnes kalori (Cal.) l. "värmeenhet" ("v. e."). Härmed sammanhänger nära vattnets egentliga värme, hvilket är den enhet, med hvilken alla andra ämnens egentliga värme plägar jämföras. Äfven för egentlig vikt ger vattnet den vedertagna enheten. I afseende på elektrisk ledningsförmåga anser man, att rent vatten är oledare för elektricitet. Man har visserligen ej lyckats bereda vatten, som varit oledare för elektriciteten, men har dock kommit ganska nära. Om man antar, att en viss elektrisk ström, som genomgår en viss kvicksilfverpelare, betecknas med 100,000,000,000, så har man för en likadan vattenpelare af det bäst renade vatten kommit ned till 2 1/2. Det i naturen förekommande renaste vattnet (ren, smält snö) motsvarar omkr. 40 och regnvatten 180. För sjö-, flod- och källvatten — för att ej nämna hafsvatten — finner man ofantligt mycket större tal. 
<i>Vattens betydelse för kemiska och biologiska processer.</i> För att på ett lättfattligt sätt visa vattnets betydelse för kemiska processer erinras om ett i handeln förekommande preparat, som plägar benämnas "fräspulver" och som man använder för att erhålla en musserande dryck genom att hälla öfver det vatten. Fräspulver är en blandning af vin- eller citronsyra e. d. med bikarbonat. Så länge pulvret är torrt, sker ingen inverkan mellan de båda ämnena; men då vatten tillsättes, inträder häftig kolsyrebildning i vätskan. Det nu antydda förhållandet upprepar sig, hvarhelst alldeles torra blandningar af än så reaktionskraftiga ämnen förefinnas. Först då vatten tillkommer, inträder reaktionen, som kan vara t. o. m. så häftig, att explosion inträffar. Den teoretiska förklaringen till det nu angifna länge kända förhållandet tillhör den moderna fysikaliska kemien. Vattnets betydelse för allt lif är så kändt, att den knappt behöfver nämnas. Från de lägsta organismerna till de högsta kräfva alla för sin utveckling vatten. 
<i>Vattnets förekomst i naturen.</i> Jordens stora vattenförråd är oceanen eller världshafvet (22/30 af jordens yta upptas af vatten; se Jorden, sp. 128—129, fig. 2—5). Därifrån härstammar ytterst allt vatten, i det att detsamma afdunstar från hafvet och åter söker sig ned dit efter att ha som <i>nederbörd</i> (se d. o.), i form af regn, snö, rimfrost eller hagel, fallit till jorden och därvid fyllt sjöar, vattendrag och markens porer med vatten. Oceanens vatten innehåller i lösning sådana ämnen, som vatten kan utlösa ur jordlagren och som icke åter utfalla, om alla dessa ämnen få inverka på hvarandra. Det sålunda i hafsvattnet befintliga "hafssaltet" uppges innehålla 32 grundämnen, hvaraf dock ett fåtal ingår i afsevärdare myckenheter. Viktigast bland dem äro klor, natrium, sulfat-ioner och magnesium. Hafssaltets sammansättning är icke alldeles lika i alla delar af världshafvet, dock äro variationerna icke synnerligen stora i fråga om de öppna delarna af världshafven. Däremot visa instängda delar af hafvet, t. ex. Östersjön, en något olika sammansättning hos saltet. Haf, som ej kommunicera med oceanen, ega ett helt olika sammansatt salt, t. ex. Kaspiska och Döda hafven. Efter en af Arrhenius gjord sammanställning meddelas nedanstående medelsiffror, hvarvid till jämförelse medtas äfven Kaspiska och Döda hafven. 
Procent af hafssaltet Klor Natrium Sulfat-ioner Magnesium Kalcium Kalium Karbonat-ioner Brom Oceanen i allmänhet 55,29 30,59 7,69 3,73 1,20 1,11 0,21 0,18 Atlanten 55,20 30,26 7,91 3,90 1,24 1,11 0,21 0,18 Östersjön 55,01 30,47 8,00 3,53 1,67 1,00 0,14 0,18 Kaspiska hafvet 42,04 24,70 23,99 5,97 2,29 0,56 0,37 0,05 Döda hafvet södra delen 67,39 5,50 0,24 15,92 6,64 1,68 — 2,72 
Salthalten växlar högst afsevärdt i hafvets olika delar äfvensom från ytan till bottnen. I genomsnitt plägar siffran 3,6 proc. salt anges för oceanen; Medelhafvet håller omkr. 3,9 proc. I Östersjön tilltar salthalten från omkr. 0,4 proc. i nordligaste delen till de danska sunden, där den kan vida öfverstiga 1 1/2 proc. och småningom öfvergå i den i Kattegatt rådande (2 1/2 a 3,2 proc.; se vidare Haf, sp. 985—986). Som konsumtionsvatten är hafsvatten för de flesta ändamål (dryck, matlagning, tvätt, industriella ändamål) olämpligt. Det utgör dock ett viktigt råmaterial för beredning af salt (se därom Koksalt.) — <i>Bräckt</i> vatten benämnes en blandning af hafsvatten med färskvatten. <i>Nederbördsvatten</i> eger sin väsentliga betydelse genom att vattna jorden samt genom att bilda sjöar och floder ofvan marken och grundvattenströmmar och vattensamlingar under jorden. Uppsamladt med omsorg, är nederbördsvattnet själft det renaste i naturen förekommande vattnet. Erfarenheten har dock visat, att detta uppsamlande ingalunda är så enkelt. Och vid beröring med jorden eller föremål på jorden upptar vattnet större eller mindre myckenheter föroreningar. Mest utsatt för dylika är det vatten, som afgår å jordytan (ytvatten), där det bildar bäckar, floder och sjöar. Till skillnad från hafsvatten eller bräckt vatten benämnes detta vatten <i>färskvatten</i> eller <i>sötvatten.</i> Det vatten, som sipprar ned i marken, löser visserligen mera oorganiska beståndsdelar, men då dessa i regel äro oskadliga, plägar man ej betrakta dem som "föroreningar" i den mening, som allmänna språkbruket afser därmed. I tekniskt och hygieniskt afseende skiljer man alltså mellan 
page_number=438, index= - Vatten - Watten - Vattenafledning 
ytvatten och grundvatten (se d. o.), hvartill man äfven velat lägga källvatten, ett vatten, som skulle vara ett mellanting mellan båda, d. v. s. ett vatten, som efter att ha passerat marken åter kommer upp till ytan. Riktigare synes vara att skilja endast mellan de båda förstnämnda slagen samt därvid förstå med grundvatten det, som passerat längre väg genom markens porer, och med ytvatten allt annat färskvatten. En källa (se d. o.) kan vara utlopp för grundvatten, men äfven utgöras af ytvatten, som i bergsprickor eller andra håligheter runnit en viss väg under jorden. Mellan ytvatten och grundvatten förefinnas flera i praktiskt afseende viktiga olikheter. Ytvattnet följer med afseende på <i>värmegraden</i> ganska nära årstidernas växlingar (t. ex. 0—20°), medan grundvattnet håller sig hela året vid mera likformig temperatur (t. ex. 7—11°), hvilket förhållande är ganska betydelsefullt, då vattnet används till vattenledningsändamål. Ytvattnet kommer till följd af bakteriella föroreningar alltid att bli af misstänkt beskaffenhet, med hänsyn till dugligheten till dryck, matlagning, sköljning af matkärl o. s. v. samt bör därför aldrig användas därtill utan föregående rening. Ett grundvatten kan i regel användas utan annan rening än från upplöst järn. Grundvattnet är dock vanligen "hårdare", något som ej eger betydelse för vattnets användbarhet till dryck, men väl för matlagningsändamål, tvätt, ångpannematning o. s. v. Ett grundvatten, som innehåller större myckenhet upplösta salter än det normala eller särskilda beståndsdelar, som förläna vattnet viss egenart, plägar kallas mineralvatten (se d. o.). Innebär denna egenart vissa medicinska egenskaper, benämnes vattnet stundom "hälsovatten" (se Källa), bland hvilka må erinras om "järnvatten", "bittervatten", "alkaliska vatten" o. s. v. Gränsen mellan dessa och "läskevatten" är i några fall rätt svår att draga. En art af "hälsovatten", som med upptäckten af radioaktiva ämnen började finna användning, äro de radioaktiva vattnen (se Radioaktivt vatten). Härvid erinras, att ett mycket stort antal grundvatten är i någon mån radioaktivt, men endast de rikaste vattnen finna användning till medicinskt bruk. 
<i>Avloppsvatten.</i> Af det ofvanstående framgår, att vatten ur flera synpunkter tagits i betraktande som konsumtionsvatten för ett eller annat ändamål. Men sedan vattnet gjort tjänst för ett dylikt ändamål och därvid i regel upptagit en hel del för rent vatten främmande ämnen, afgår det som afloppsvatten (kloakvatten, spillvatten), medförande dessa ämnen (orenlighet, föroreningar) till floder, sjöar eller till hafvet. Blir föroreningen stor, kan detta medföra afsevärd skada för det vattendrag, hvari vattnet faller ut. (Se Vattenrening.) 
<i>Undersökning af vatten</i> förutsätter ett visst syfte: undersökning af vattnets lämplighet till dryck (se Dricksvatten), tvätt, ångpannematning o. s. v., om det gäller konsumtionsvatten, eller föroreningsart eller föroreningsgrad, om fråga är om afloppsvatten. I många fall, t. ex. då lämpligheten till ångpannevatten skall pröfvas, kan man i regel komma till ett positivt resultat. I andra fall kan man ej komma längre än till en viss sannolikhet. En samvetsgrann undersökare intygar aldrig, att ett vatten "är lämpligt till dryck", utan blott "att anledning saknas att anse vattnet olämpligt till dryck" eller kanske i annan riktning att "stora skäl finnas att misstänka vattnet som olämpligt till dryck". Nästan aldrig innehålla våra källor, brunnar, sjöar eller vattendrag ämnen, hvilka verka som <i>gift</i> i den betydelse detta ord vanligen fattas. Däremot innehålla de ej sällan bakteriella föroreningar, som kunna vara farliga. Som emellertid dessa ofta äro af synnerligen tillfällig natur och därför kunna uppträda den ena dagen och vara försvunna den nästa, kan ej heller omöjligheten att i visst, konkret fall kunna påvisa sjukdomsalstrande bakterier i ett vatten tas som bevis för dettas oskadlighet. Man får alltså i de flesta fall åtnöja sig med ett på kombination af kemiska och biologiska data med iakttagelser rörande yttre omständigheter (beträffande orena tillflöden m. m.) grundadt omdöme om sannolikheter. K. S—n. 
Om vattnets blomning se Blomning 2. — Om Dagvatten, Destilleradt vatten, Hydrostatiskt vatten, Hygroskopiskt vatten och Kapillärt vatten se dessa ord. 
<b>Watten,</b> ty. (holl. <i>wadden</i>), sand- och dybankar på Nordsjöns södra och sydöstra strand, belägna mellan fastlandet och den därutanför befintliga ökedja, som sträcker sig från nordholländska halfön till Slesvig. De ligga mestadels torra under ebb, men öfversvämmas under flod. Där tidvattnet mellan öarna gör sig kraftigare märkbart, ha strömningarna kunnat hålla djupare rännor öppna. Watten äro till öfvervägande del öde sandsträckor, men äro stundom, där grunden så tillåter, bevuxna med säf, som mejas och används till stoppning af madrasser m. m. Så är t. ex. fallet vid den holländska ön Wieringen (se d. o.). A. N—d. 
<b>Vattenafledning.</b> 1. <i>Jur.</i>, enligt Vattenlagen (se d. o.) sådant företag, som afser marks torrläggning genom att sänka eller uttappa sjö eller annan vattensamling, fördjupa, utvidga elier räta älf, å eller annat vattendrag eller eljest vatten därifrån afleda. Med afsaende på sådant företag äro Vattenlagens bestämmelser ang. vattenafledning tillämpliga oafsedt det med torrläggningen åsyftade ändamålet. Detta kan, såsom enl. 1877 års dikningslags förut gällande bestämmelser om vattenafledning, afse vinnande af jords odling och förbättring, således en förhöjning i jordens förmåga att lämna afkastning som åker, äng eller skogbärande mark, men det kan äfven vara beredandet af annan af markens torrläggning beroende förmån, t. ex. möjliggörande af torftäkt. För vattenafledning finnes tvångsrätt att få genomföra företaget, äfven om annat torrläggningsintresset motstående intresse beröres; och tarfvas för ändamålet, att å annan fastighet lägges damm, vall eller väg eller ledning för vattnet eller att där verkställes gräfning, sprängning eller annan åtgärd för strömbäddens reglerande eller till förebyggande eller minskande af skada, är egaren af fastigheten skyldig mot ersättning tåla sådant intrång. Tvångsrätten är dock icke ovillkorlig. Skulle för ändamålet fordras, att annan tillhörigt strömfall borttages eller dess fallhöjd minskas eller att till men för annans egendom vattenförhållandena i sjö, vattendrag eller 
page_number=439, index= - Vattenafledning 
annan vattensamling eljest förändras, är företaget icke tillåtet, om ej nyttan däraf efter afdrag af kostnaden för dess verkställande, jämte beräknade skadan å egendom, tillhörig den, som sökt företaget, eller förenat sig med denne, finnes öfverstiga skadan och intrånget å annans egendom. För vissa fall, där vattnet är att anse som redan taget i anspråk för särskilda ändamål, är denna regel skärpt. Vid förlust af vattenkraft, som redan är tillgodogjord eller som uppenbarligen är afsedd för befintlig eller under byggnad varande anläggning, eller vid förlust af annan förmån, som i fråga om vattenhushållning eller vattentillgång tillkommer egare af byggnad för uttagande af vattenkraft, äfvensom vid skada eller intrång å vattenverk, bevattningsanstalt eller andra med sådana anstalter jämförliga anläggningar, skall nämligen vid jämförelsen med nyttan sådan förlust, skada eller intrång tagas i beräkning två gånger. Äfven om angifna förhållande mellan nyttan och skadan af företaget är för handen, är det icke sagdt, att detta får genomföras. Till beaktande af vissa intressen af allmän natur stadgas nämligen, att detta icke få ske, om företaget skulle ha till följd, att större fabrik eller annan anläggning, hvaraf många ha sitt uppehälle, måste nedläggas eller dess drift väsentligt minskas eller att fiskerinäring af större betydelse lede väsentligt förfång eller att därigenom skulle förorsakas en bestående förändring af naturförhållandena, hvarigenom väsentligt minskad trefnad för närboende eller betydande förlust för landets djur- eller växtvärld vore att befara; vidare ej heller om därigenom skulle vållas menlig inverkan på klimatet eller på allmänna hälsotillståndet eller eljest allmänt intresse i afsevärd mån förnärmas. I vissa fall kan dock en vattenafledning efter medgifvande af konungen få genomföras, ehuru hinder skulle möta enligt berörda bestämmelser, för så vidt företaget pröfvas vara af synnerlig betydelse för jordbruksnäringen eller för orten eller eljest från allmän synpunkt. 
Beträffande vattenafledningsföretag, som någon vill genomföra, ges stadganden om tvångsdelaktighet, och äro i regel samtliga, hvilkas mark har båtnad af företaget, skyldiga deltaga i detta i mån af värdet af den båtnad, hans mark därigenom beredes, enligt närmare bestämmelser i Vattenlagen. Särskildt kan härvid vara att anmärka, att deltagare, som ej själf sökt företaget eller är att med sökanden likställa, icke är skyldig vidkännas större kostnad, än som svarar mot den båtnad, hans mark genom företaget beredes, eller som skulle ha behöfts för torrläggning af hans egen mark, utan att annan däri tagit del. Sådan delegare är ock berättigad erlägga å honom belöpande bidrag med fördelning på visst antal år, och inträder hans skyldighet att taga del i kostnaden icke, förrän han begagnar sig af båtnaden, om denna utgöres af annat än jordförbättring eller värdeökning af tomtmark e. d. Är fråga om sänkning eller uttappning af sjö, äro dessa bestämmelser om tvångsdelaktighet tillämpliga endast, om den beräknade båtnaden af företaget med mer än hälften faller å egendom, tillhörig den, som sökt företaget, eller förenat sig med denne. 
Innan vattenafledningsföretag påbörjas, skall, om fråga är om annans deltagande i företaget, eller i alla fall om sannolika skäl äro, att allmän eller enskild rätt genom företaget förnärmas, besked inhämtas, huru och under hvilka villkor arbetet må göras. Ansökan ang. vattenafledning inges till K. M:ts befallningshafvande, och kommer frågan sedermera att pröfvas vid särskild syneförrättning. Den skall därefter i vissa fall underställas vattendomstolens pröfning och hänskjutes i särskilda fall till konungens afgörande. 
Af öfriga vattenafledning berörande bestämmelser är ytterligare att anmärka, att i Vattenlagen och i en lag af 11 juni 1920, om hvad vid anläggning af järnväg eller spårväg iakttagas bör till tryggande af närliggande marks torrläggning, föreskrifter meddelats till tryggande af möjligheten att bereda nödigt vattenaflopp genom väg eller järnväg. 
2. <i>Landtbr.</i> Afledning af vatten, som hindrar jords odling och brukning, brukar i dagligt tal likasom i lagbestämmelser och understöd från det allmänna skiljas från afdikning (se d. o.), som betecknar grundvattnets sänkning till det för växterna lämpliga djupet. Då vattenafledning ökar landets odlingsjord och bidrar att aflägsna frostländighet, har staten sedan långt tillbaka lämnat understöd åt dylika företag (se Frostminskningsanslag, Odlingslånefonden, Afdikningsanslag. Suppl.) och anställt tjänstemän, som uppgöra förslag till företagen. De rättsliga förhållandena mellan de jordegare, hvilkas intressen beröras af företaget, äro reglerade genom Vattenlagen, kap. 7 om torrläggning af mark genom dikning, vattenafledning eller invallning af 11 juni 1920. 
Hvarje vattenafledningsföretag bör föregås af en noggrann planläggning och kostnadsberäkning, på det att afloppen må bli tillräckliga för att med nödig hastighet och till lämpligt djup afleda vattnet, utan att dock bli större och sålunda dyrare än nödvändigt. Grundläggande för dessa beräkningar bör vara en undersökning om den största vattenmängd, som på grund af nederbördsområdets storlek och ytbeskaffenhet kan beräknas bli att afleda på tidsenheten (i sekundliter pr kvkm. af nederbördsområdet). Denna vattenmängd växlar enligt erfarenhet från 0,4 sekundliter i södra Sveriges skogfattiga slättbygder, med stigande tal, ju mer marken är skogbevuxen och ju större den samlade vinternederbörden är upp till 1,5 eller högst 2 sek.-liter i norra Sverige. Sedan den vattenmängd, som beräknas komma att afledas, samt afloppsgrafvarnas sträckning bestämts, beräknas dessa senare behöfliga mått, hvarvid såväl vattenmängden på tidsenhet som äfven den strömhastighet, som vattnet lämpligen kan få, bli afgörande. Vattnets strömhastighet bör vara så stor den kan vara utan fara för utskärning i dikesväggarna och bör därför rätta sig efter jordens fasthet. Strömhastigheten beror hufvudsakligen på dikets fall, men därjämte äfven på dikets medeldjup samt dikesväggarnas lutning (dosering) och skroflighet, och för dylika beräkningar finnas olika formler beräknade. 
På grund af dessa undersökningar inläggas de behöfliga kanalerna och dikena på en noga uppmätt och afvägd karta af området, upprättad i 
page_number=440, index= - Vattenafledning - Vattenafsöndring - Vattenaloe - Vattenandar - Wattenbach, Wilhelm - Vattenbad - Vattenbaggar - Vattenbalk - Vattenballast - Vattenballasttank - Vattenbarometer 
åkerskalan 1 : 4000, och detaljritningar öfver grafvarnas profiler, broar, dammar och andra behöfliga fältbyggnader upprättas till ledning för arbetets utförande. Sedan grafvarna med ledning häraf utstakats på marken och deras mått och djup utmärkts genom utsatta pålar och stickor till efterrättelse vid arbetet, utföres detta på samma sätt som vid afdikning (se d. o.). 
3. Om afledning af afloppsvatten i städer o. s. v. se Kloak. 1. B. H. D. 2. H. J. Dft. 
<b>Vattenafsöndring,</b> <i>bot.</i>, afgifvande af flytande vatten, en företeelse, som särskildt tydligt förekommer hos växter hörande till fam. <i>Araceae</i> (se Guttation och Vattenfoder). (G. L—m.) 
<b>Vattenaloe,</b> <i>bot.</i>, namn på <i>Stratiotes aloides.</i> 
<b>Vattenandar.</b> Se Undiner. 
<b>Wattenbach,</b> Wilhelm, tysk häfdaforskare och paleograf, f. 1819 i Rantzau, Holstein, d. 1897 i Frankfurt a. M., blef 1851 docent i historia vid Berlins universitet, 1855 provinsarkivarie i Schlesien samt 1862 professor vid Heidelbergs och 1873 vid Berlins universitet. Redan 1843 anställdes W. som medarbetare i "Monumenta Germaniae historica" och var 1886—88 företagets ledare. Han blef led. af Vet. akad. i Berlin 1882. Af W:s arbeten må nämnas det förträffliga arbetet <i>Deutschlands geschichtsquellen im mittelalter bis zur mitte des 13. jahrhunderts</i> (1858; 6:e uppl. 1893), <i>Anleitung zur griechischen paläographie</i> (1867; 3:e uppl. 1895), <i>Anleitung zur lateinischen paläographie</i> (1869; 4:e uppl. 1886), <i>Das schriftwesen im mittelalter</i> (1871; 3:e uppl. 1896) samt åtskilliga reseskildringar, t. ex. <i>Stockholm</i> (1875). 
<b>Vattenbad,</b> <i>kem.</i>, en på laboratorier använd apparat för upphettning eller afdunstning vid temperatur under vattnets kokpunkt. Vattenbadet utgöres vanligen af en kopparpanna, täckt af ett lock med öppningar, i hvilka kärlen, som skola upphettas, insättas. Numera förses vattenbad ofta med en enkel anordning för vattnets bibehållande vid konstant nivå under kokningen. Fig. 1 och 2 visa vanliga, enkla laboratorievattenbad, fig. 3 ett dylikt för konstant nivå och med mycket litet kokrum för vattnet, hvarigenom ernås, att föga tid åtgår för badets sättande i funktion. P. T. C. (K. A. V—g.) 
<b>Vattenbaggar</b> (<i>Hydrophilidae</i> l. <i>Palpicornia</i>), <i>zool.</i>, en till gruppen Polyphaga bland skalbaggarna (se d. o., sp. 867) hörande familj, ha korta antenner, i spetsen förtjockade till en klubba. De trådformiga maxillarpalperna äro lika långa som eller längre än antennerna. De flesta hithörande arter lefva i vatten och ha bakbenen omdanade till simben. Andra arter lefva i slam och spillning. De i vatten lefvande formerna ha vid flyktigt påseende stor likhet med dykarna (se Dykarfamiljen), men förete vid närmare påseende stora olikheter, och likheten innebär ingen närmare släktskap, utan är ett konvergensfenomen, till följd af båda familjernas tillpassning till lifvet i vattnet. Vattenbaggarnas kropp är ej på långt när så väl afpassad för simning och dykning som dykarnas. Kroppens öfversida är starkt kullrig, medan undersidan är platt, och simbenen röras växelvis, så att ingen snabb simning kan åstadkommas, hvarför djuren ofta krypa fram på mossa och vattenväxter. Detta gäller i ännu högre grad om larverna, som helst vilja ha fast mark under fötterna och därför i regel endast anträffas på ett par cm. djupt vatten. När skalbaggarna skola förnya sitt luftförråd, klättra de upp på vattenväxter, till dess hufvudet befinner sig i vattenbrynet och luften kommer i förbindelse med den under djurets buksida medelst fina hår kvarhållna luftmängden genom en kanal, som bildas af antennlederna och en hårklädd ränna på hufvudet. De större formerna äro som fullvuxna växtätare, som larver rofdjur. Äggen läggas i egendomliga, af honan spunna kokonger, som flyta på vattenytan. Till vattenbaggarna höra bl. a. släktena <i>Hydrous</i> med arten <i>piceus,</i> en af våra största skalbaggar (se fig.), samt <i>Hydrophilus</i> och <i>Hydrobius.</i> I. T—dh. <i>Hydrous piceus.</i> I midten hanne, t. h.hona med sin äggkokong, t. v. larv. 3/7 nat. storl.(Efter Brehm.) 
<b>Vattenbalk,</b> <i>skpsb.</i>, en på högkant stående balk e. d., som går tvärs eller snedt öfver ett fartygs däck på lämpligt afstånd från förstäfven för att hindra öfverspolande eller genom kättingklys inkommande vatten att rinna akter öfver. R. N. (C. K. S.) 
<b>Vattenballast,</b> <i>sjöv.</i> Se Ballast 1. 
<b>Vattenballasttank,</b> <i>skpsb.</i> Se Tank 1 b. 
<b>Vattenbarometer,</b> fys., kallas en barometer (se d. o.), som är fylld med vatten i st. f. kvicksilfver. Sedan Viviani och Torricelli (1643) utfört det berömda försök (se Torricellis försök), som ledde till kvicksilfverbarometerns uppfinning, ersatte Blaise Pascal (1648) kvicksilfret i barometern med andra vätskor (vatten, vin och olja) samt visade, att enligt lagen för kommunicerande kärl de olika vätskornas höjder vid ett och samma 
page_number=441, index= - Vattenbarometer - Vattenblad - Vattenblick - Vattenblommor - Vattenbok - Vattenbokare - Vattenbroms - Vattenbromsen - Vattenbråck - Vattenbyggnadsbyrån 
lufttryck förhålla sig omvändt som vätskornas tätheter. Vattenbarometern har en höjd af omkr. 10 1/3 m. och är på grund däraf obekväm att använda. Å andra sidan är den visserligen 13,6 gånger känsligare än kvicksilfverbarometern; men den är likväl icke ett så noggrant instrument som denna, dels därför att den långa vattenpelarens medeltemperatur, af hvilken vattnets täthet och alltså pelarens höjd beror, icke kan tillräckligt noggrant bestämmas, dels därför att genom vattnets afdunstning det lufttomma rummet ofvan vattenytan fylles med mättad vattenånga, hvars tryck, som förändras med temperaturen, minskar pelarens höjd. Den sistnämnda felkällan försvinner i det närmaste, om vattnet ersattes med glycerin eller olja, h vilkas afdunstning är ytterst obetydlig. N. E—m.* 
<b>Vattenblad,</b> ett ornamentalt blad af långsträckt form med vågformiga kanter, som förekommer i medeltida arkitektur och dekorativ skulptur. G—g N. 
<b>Vattenblink,</b> <i>bot.</i> Se Hottonia. 
<b>Vattenblommor.</b> 1. <i>Bot.</i> Se Blomning 2. — 2. <i>Fys. geol.</i> Se Is, sp. 884. 
<b>Vattenbok,</b> <i>jur.</i>, är en för hvarje vattendomstols (se d. o.) område förd bok för anteckning af uppgifter rörande företag enligt Vattenlagen. Vattenboken föres i tre afdelningar: den första för inskrifning af faktiska och tekniska förhållanden rörande anläggningar för tillgodogörande af rinnande vatten, äfvensom ang. dammanläggningar i allmänhet; den andra för införande af uppgifter rörande allmän farled och flottled; den tredje för förteckning af alla efter 1 jan. 1921 i laga ordning beslutade torrläggningsföretag och andra till första och andra afdelningarna ej hänförliga anläggningar med afseende å vatten, allt enligt närmare bestämmelser i Vattenlagen kap. 12 och i k. förordn. 28 febr. 1919 ang. vattenboks förande. Vattenboken föres af vattenrättsdomaren; och sker inskrifning eller anteckning ex officio, där den grundar sig på laga kraft egande beslut efter det vattenlagens bestämmelser trädt i kraft. Efter ansökan af egaren kan inskrifning beträffande anläggning, hvarom inskrifning bör ske i vattenbokens första afdelning, ske äfven om anläggningen tillkommit, innan Vattenlagen trädde i kraft, eller därefter i enlighet med dessförinnan meddeladt beslut. Inskrifning kan dock icke beviljas med afseende å anläggning, som utan tillstånd uppförts eller väsentligt förändrats efter 30 april 1881, d. v. s. efter det 1880 års vattenrättsförordning trädde i kraft. Sker inskrifning med afseende å äldre anläggning, beredes denna därigenom en särskildt gynnad ställning enligt Vattenlagen kap. 12 § 11. Inskrifningen medför nämligen efter viss tid laga häfd för anläggningens fortbestånd och, om fråga är om en anläggning för vattnets tillgodogörande, beträffande rätten till det med anläggningen sammanhörande vattnet. Förutsättning härför är dock, beträffande rätten till vattnet, att god tro föreligger hos den, som uppfört byggnaden, eller hos någon senare egare. Berörda gynnsamma ställning vinns emellertid icke i fråga om förhållande, som står i strid mot domstols efter 30 april 1881 meddelade beslut, och ej heller beträffande reglerna för hushållning med vattnet. B. H. D. 
<b>Vattenbokare,</b> <i>bergsv.</i>, kallas en mindre vattenhammare, som förr begagnades vid masugnarna för att sönderslå malmen till lagom storlek för uppsättningen. Sedan krossverk numera alltmänt införts vid masugnarna, ha vattenbokarna kommit ur bruk såsom mindre ändamålsenliga. Jfr Handbokning. C. A. D * 
<b>Vattenbroms,</b> <i>mek.</i>, bromsinrättning, i hvilken bromsklotsarna pressas mot bromsskifvan medelst vattenkraft. 
<b>Vattenbromsen</b> (<i>Hexatoma pellucens</i>), <i>zool.</i>, är 12—14 mm. lång, glänsande blåsvart, med främre delen af bakkroppen tätt grå- eller gulgråhårig. Arten är i Sverige funnen endast i södra delen af landet. Larverna lefva i stillastående vatten. Honorna äro mycket blodtörstiga och angripa såväl djur som människor. I. T—dh. 
<b>Vattenbråck,</b> <i>kir.</i> Se Hydrocele. 
<b>Vattenbyggnadsbyrån,</b> konsulterande ingenjörsfirma inom vattenbyggnadsfacket med hufvudkontor i Stockholm, grundlades 1902 af f. d. professorn J. G. Richert (se Richert 4) jämte några medarbetare. Verksamheten består i utredningar, värderingar, upprättande af förslag samt arbetsledning och arbetskontroll för vattenkraftanläggningar, vattenregleringar, vattenrättsfrågor, vattenledningar, vattenaflopp, reningsverk för vattenlednings- och afloppsvatten, kanaler, hamnar och kajbyggnader m. m. Till jan. 1920 hade byrån fullgjort omkr. 2,600 uppdrag från stats- och kommunala myndigheter samt enskilda inom Sverige, Norge, Finland, Ryssland och utomeuropeiska länder. På vattenkraftområdet märkas bl. a. utredningar — för Järnvägsstyrelsen — rörande lämpliga vattenfall för statsbanornas elektrifiering samt planläggning m. m. af kraftanläggningar och vattenregleringar i landets olika delar, t. ex. i Lagan för Sydsvenska kraft-a.-b., i Mörrums- och Helgeåarna för Hemsjö kraft-a.-b., i Ätran för Yngeredsfors kraft-a.-b., i Gullspångsälfven för Kraft-a.-b. Gullspång-Munkfors, i Dalälfven för Stora Kopparbergs bergslags a.-b., Avesta järnverks a.-b., Stockholms stad och Sandvikens järnverks a.-b., i Ljungan för Skönviks a.-b., o. s. v. I Norge har byrån bl. a. medverkat vid planerandet af Norsk hydro-elektrisk kvaelstof aktieselskaps anläggningar vid Svaelgfos och Rjukanfos m. fl., och i Finland har den på senatens uppdrag utarbetat förslag till utnyttjandet af Vuoksenflodens vattenkraft samt för kommuner och enskilda planlagt kraftverk i Kymmene och Kumo älfvars mera betydande forsar, bl. a. för kraftöfverföring till Helsingfors och Åbo. Vattenregleringar ha planerats för ett stort antal sjöar i Sverige, Norge och Finland (i Sverige bl. a. Vättern, Siljan, Storsjön i Jämtland). På det kommunaltekniska området har byrån medverkat vid lösningen af vattenlednings- och afloppsfrågorna i större delen af svenska samt i flera finska och ryska städer och samhällen. Bland anläggningar, utförda enligt byråns förslag, märkas Malmö stads förseende med grundvatten från ett flera km. långt galleri af 80 m. djupa rörbrunnar, Göteborgs, Falu och Sala anläggningar för konstgjord grundvattenbildning, Hälsingborgs, Gäfle, Örebro, Västerås m. fl. vattenledningsverk, Skara stads anläggning för biokemisk rening af afloppsvatten, Malmö, Gäfle, 
page_number=442, index= - Vattenbyggnadsbyrån - Vattenbyggnadskonst (Hydroteknik) - Vattenbåt (Vattenskuta) - Vattenbäfning - Vattencistern - Vattendelare, Vattendelningslinje - Vattendomstol 
Örebro, Borås', Karlstads m. fl. vattenaflopp. 1903 erhöll byrån vid den internationella täflingen för Petersburgs kanalisation det enda utdelade priset. Vid Göteborgs stads internationella täfling 1904 för ny hamnplan erhöll byrån första priset. Ytterligare hamnförslag ha utarbetats för Malmö frihamn, Kristianstad, Karlstad m. fl. platser och utomlands bl. a. för Schang-hai och Åbo, samt kanalplaner för sträckan Vänern—Uddevalla och Glan—Norrköping m. fl. Vattenbyggnadsbyrån, som jämte ett systerföretag Byggnadskonstruktionsbyrån står under ledning af f. n. 8 "konsulterande ingenjörer" och vanligen sysselsätter 25—40 civilingenjörer, är Sveriges och sannolikt världens största konsulterande ingenjörsfirma inom vattenbyggnadsfacket. C. K. 
<b>Vattenbyggnadskonst</b> (Hydroteknik, se d. o.), den gren af byggnadskonsten, som sysselsätter sig med utförande af "vattenbyggnader". Under denna benämning har man af ålder brukat sammanfatta en ganska olikartad samling af byggnadsarbeten, hvilka till stor del icke ha något annat gemensamt med hvarandra än vattnets närvaro. Under 1700-talet räknade man sålunda ännu till vattenarkitekturens område mycket, som numera anses tillhöra maskinväsendet, såsom anläggning af vattenkvarnar och sågverk, tillverkning af pumpar och brandsprutor m. m. Äfven brobyggnadskonsten betraktas och behandlas numera som en själfständig gren af byggnadskonst, hvilken icke lämpligen kan innefattas i vattenbyggnadskonsten, då den egentligen karakteristiska delen af densamma är oberoende af vattnet. Icke dess mindre omfattar dock vattenbyggnadskonsten fortfarande ett stort antal ganska olikartade byggnadsarbeten. Med afseende på ändamål och beskaffenhet kunna dessa arbeten indelas i två hufvudklasser. De till den ena klassen hörande ha fått namn af vattenbyggnader, endast därför att de utföras uti eller i närheten af vatten, i sjöar och rinnande vattendrag eller vid deras stränder. Dit höra hufvudsakligast hamnanläggningar med alla därvid förekommande specialarbeten, såsom kajbyggnader, strandskoningar, vågbrytare, lastnings- och lossningsbryggor, skeppsdockor m. m. Dit kunna äfven räknas landfästen och pelare för broar öfver vattendrag samt, på grund af arbetets beskaffenhet, jämväl mycket djupgående grundläggningar till byggnader af hvad slag som helst. Däremot karakteriseras vattenbyggnader af den andra klassen däraf, att de ha själfva vattnet till föremål för sin verksamhet för att i afseende på detsamma åstadkomma någon förändring i för handen varande förhållanden eller för att förebygga sådana förändringar. Dessa arbeten kunna därför i mera speciell mening benämnas vattenbyggnader. Dit böra t. ex. flodregleringar, sjösänkningar, vattenaftappningar, utdikningar och torrläggningar af alla slag, hvilka ha till ändamål att i möjligaste mån afhjälpa de skador och olägenheter, som vattnets närvaro i vissa fall för med sig. De företagas vanligen i jordbrukets intresse och till dess förkofran samt utgöra i våra dagar föremål för landtbruksingenjörernas verksamhet. Men äfven städernas kloakledningar utgöra vattenbyggnader af detta slag. En annan grupp af dithörande arbeten har däremot till ändamål att afhjälpa vattenbrist eller fylla det behof af vatten, som å vissa orter kan förefinnas. Konstgjorda ängsvattningar och vattenledningar för städer äro ofta förekommande anläggningar af detta slag. En tredje grupp af vattenbyggnader, som äfven tillhöra den senare klassen, har till uppgift att åstadkomma konstgjorda vattenvägar eller förhöja de naturliga vattendragens användbarhet till båt- och segelfart. Dit höra hufvudsakligen kanal- och slussbyggnader i förening med dammbyggnader och strömrensningar. Slutligen äro att märka sådana vattenbyggnader, som afse vattnets användning till mekanisk drifkraft och åstadkommande af därtill erforderliga vattenmagasin, nämligen vattenkraftanläggningar (se Vattenkraftverk), sjöregleringar och därmed sammanhängande byggnader. P. V. A. (Fmn.) 
<b>Vattenbåt</b> (Vattenskuta), <i>sjöv.</i>, båt eller fartyg, på senare tid äfven maskindrifna, som antingen direkt i lastrummet eller i stora cisterner medför dricksvatten, hvarmed andra fartyg (eller platser i land) skola förses. För detta ändamål är båten utrustad med pumpar och långa slangar. Jfr Trängfartyg. R. N.* 
<b>Vattenbäfning,</b> <i>geol.</i> Se Jordskalf, sp. 167. 
<b>Vattencistern,</b> Se Vattenledning. 
<b>Vattendelare,</b> Vattendelningslinje. Se Flod, sp. 593. 
<b>Vattendomstol,</b> <i>jur.</i>, en specialdomstol för handläggning af vattenmål. Den är första domstol i sådana mål, och dess verksamhetsområde, som icke är inskränkt till afdömande af tvister rörande vattenfrågor, utan äfven omfattar vidsträckt förvaltningsrättslig befogenhet, bestämmes i Vattenlagen. Om vattendomstols sammansättning stadgas i denna lags kap. 11. Man har sökt inom domstolen bereda tillgång till nödig sakkunskap på skilda områden för domstolens verksamhet. Vattendomstol består af 1 lagkunnig, i domarvärf förfaren vattenrättsdomare som ordf., förordnad af konungen för viss tid, och som öfriga ledamöter 2 vattenrättsingenjörer och 2 vattenrättsnämndemän. Vattenrättsingenjörerna skola vara i vattenfrågors tekniska behandling sakkunniga och erfarna män, den ene särskildt beträffande byggnad i vatten, den andra särskildt i fråga om torrläggning af mark. Äfven dessa förordnas af konungen på viss tid, dock att, om ej lämplig person finnes att tillgå, villig åtaga sig dylikt uppdrag, konungen eger uppdraga åt vattensrättsdomaren att tills vidare för hvarje mål till led. inkalla person, som af konungen förklarats behörig mottaga sådan kallelse. Vattendomstolen kan vara beslutför med allenast den ene af vattenrättsingenjörerna, om fråga är om vattenmål, som ej kan ha nämnvärd inverkan på vattenförhållandena och hvaraf ej heller motstående intresse af någon betydelse beröres. Till tjänstgöring inkallas för sådant fall den af vattenrättsingenjörerna, som företrädesvis eger sakkunskap i det ämne, hvarom fråga är. Hvad angår vattenrättsnämndemännen inkallas af vattenrättsdomaren till tjänsteöring 2 för hvarje mål bland dem, som utsetts till vattenrättsnämndemän från det län, som beröres af målet. Vattenrättsnämndeman utses för sex år, en för hvarje domsaga, eller i Norrland samt i Värmlands och Kopparbergs län, för hvarje tingslag. De skola 
page_number=443, index= - Vattendomstol - Vattendrifvande medel - Vattendrifvare - Vattenenergi - Vattenfall 
vara valbara till nämndemansbefattning vid häradsrätt inom orten och få ej ha uppnått 65 års ålder samt böra vara allmänt betrodda, om sin orts förhållanden kunniga män. De utses genom medelbara val på sätt, som om utseende af led. af egodelningsrätt stadgas, dock att vid val af de sockenfullmäktige, som skola utse vattenrättsnämndeman, en röst tillkommer enhvar, som är röstberättigad i kommunens allmänna angelägenheter. Närmare bestämmelser om val af vattenrättsnämndeman ges i k. kung. 30 aug. 1918. Hos vattenrättsdomstol skall enligt Vattenlagen vara anställd en lagkunnig sekreterare, som förordnas af konungen. Om tjänstgöringen vid vattendomstol m. m. ha detaljerade föreskrifter meddelats i k. stadgan 6 dec. 1918, enligt hvilken vid vattendomstol skola, jämte förut nämnda befattningshafvare, finnas anställda äfven en vattenrättsamanuens och en kommissionär samt, eventuellt, ett eller flera skrifbiträden. 
Antalet vattendomstolar i riket bestämmes af konungen. F. n. (1920) finnas 5 vattendomstolar, nämligen <i>Norrbygdens, Mellanbygdens, Österbygdens, Söderbygdens</i> och <i>Västerbygdens.</i> Se k. kung. 30 juli 1918, i hvilken äfven föreskrifter meddelats om vattendomstolarnas domsområden. Dessa domstolars kanslier äro enl. k. kung. 18 okt. 1918 och 27 juni s. å. förlagda till resp. Umeå, Sundsvall, Hedemora, Stockholm och Vänersborg. B. H. D. 
<b>Vattendrifvande medel,</b> <i>med.</i> Se Hydragoga. 
<b>Vattendrifvare,</b> <i>sjöv.</i> Se Drifvare. 
<b>Vattenenergi</b> [-ʃī], <i>mek.</i>, den energi, som vatten under olika förhållanden kan utveckla, tages vanligen i samma betydelse som vattenkraft (se vidare d. o.). Benämningen vattenkraft kan dock anses vara mindre riktig såsom stridande mot den teoretiska mekanikens grundbegrepp kraft och energi. Jfr t. ex. hvad som säges om kraft och energi i art. Trådlineledning. 
<b>Vattenfall</b> bildas på de ställen, där en ström störtar utför en afsats i sin bädd. Alltefter arten af de hinder, som strömmen har att öfvervinna, bergarternas hårdhet, förklyftning eller skiktställning, uppkomma vattenfall af skiljaktig karaktär och utvecklingshistoria (se Hydrogeologi). Då strömmen under sitt eroderande arbete nått ned till ett hårdare skikt, kan fördjupandet af dalgången ej mera ske i samma tempo; det fortskrider raskare nedanför och ofvanför det nämnda hårdare skiktet. Detta kommer att stå som ett utskjutande parti i dalens längdprofil. Ett fall bildas, hvilket kommer att fortbestå, till dess strömmen gräft sig ned till det djup, som motsvarar dess prestationsförmåga. Härvid inverka i främsta rummet skiktens lutningsförhållanden. Stupa dessa, såsom oftast torde vara fallet, inåt i motsatt led mot strömmens riktning, så kommer fallhöjden att aftaga i samma mån, som hela fallet skrider tillbaka, tills den sista ojämnheten är öfvervunnen och längdprofilen uträtad. Ligga skikten horisontellt, kommer fallet att skrida jämnt tillbaka, så länge de naturliga förutsättningarna det tillåta. Nedanför fallet komma dalväggarna att fortsätta som en trång canon (se d. o.). Närmast af detta slag äro Niagarafallen (se Niagara med fig.) i Nord-Amerika, hvilka skurit sig genom silurisk kalk- och sandsten i bakåtskridande riktning mot Eriesjön och hvilka komma att upphöra, när denna senare sjö blifvit nådd. — En ström med många vattenfall har ännu ej uträttat det arbete, som är densamma förelagdt; den befinner sig på ett ungdomligt utvecklingsstadium. Då man alltså har att göra med ett område, som är rikt utrustadt med forsar och fall, kan man draga den slutsatsen, att någon faktor i relativt sen tid omgestaltat landets yta och därigenom gett nya förutsättningar för flodverksamheten. Såsom dylika störande faktorer kunna lavaströmmar uppträda, hvilka dämma upp flodlopp eller tvinga dem in i andra riktningar. Allra mest storartadt finner man dock dylika "föryngringar" af flodlopp i områden, som varit utsatta för nedisning. Dessa trakter äro, vare sig de finnas i Gamla eller Nya världen, "tusen sjöars land", men också de många vattenfallens och hästkrafternas land. Glaciala och glacifluviala aflagringar dämma upp dalgångarna, leda floderna in i andra strömfåror och omgestalta sålunda grundligt flodnätet. Särskildt anmärkningsvärda bli vattenfallen i de floder, som utmynna i en dalgång, hvilken blifvit utsatt för s. k. "öfverfördjupning". Utfyller nämligen en gletschermassa en hufvuddal, så förmår denna uträtta mycket mer under sitt undanröjningsarbete än de smärre gletschrarna i sidodalarna. När då istäcket smälter bort, komma dessa sidodalar att utmynna i hufvuddalen med en brant afsats. Karakteristiskt för dylika fall är den stora höjden i förening med ganska ringa vattenmängd (Yosemite-fallen i Sierra Nevada, Vöringsfoss i Norge). — Bland märkliga vattenfall må anföras följande: i Nord-Amerika, utom de nyssnämnda Niagarafallen (49 m.), de 5 Missourifallen ofvanför Fort Benton (af sammanlagdt 50 m. höjd på 18 km. länffd), Mohawks fall vid Cohoes (af hvilka ett, fullt lodrätt, är 25 m.), Trentonfallen (110 m.) i Mohawks biflod West Canada i staten New York; af de många fallen i Kordiller-systemet i v. äro de mest bekanta Yosemite-fallen med en sammanlagd höjd af 790 m., det öfversta fallet ensamt störtar utför en lodrät brant af 450 m.; i Syd-Amerika Salto de Tequendama (146 m.) i Rio Bogota och Iguassús (Yguassus) fall ofvanför dess förening med Parana (ett trettiotal fall, af hvilka det högsta är minst 50 m.); i Afrika Mosivatunja- l. Victoriafallet i Sambesi (se d. o.; 119 m.); i Europa: vattenfallet i Cirque de Gavarnie (422 m.) i Pyreneerna (se d. o. med fig.), Velinos fall vid Terni (se d. o. med fig.) i Italien (sammanlagdt omkr. 200 m.), Rhenfallet vid Schaffhausen (24 m.; se Rhen, fig. 1), Staubbach i Lauterbrunnendalen (264 m.) samt de mindre höga, men på grund af sin större vattenmängd mera imponerande Reichenbachfallet (90 m.) och Handeckfallet (77 m.) i Hasledalen och Toce- l. Tosafallet (165 m.) i italienska prov. Novara. Europas vildaste, till vattenmängden största och efter mångas åsikt äfven ståtligaste vattenfall är Harsprånget (se d. o. med fig.) l. Njåmmelsaska i Lule älf (74 m. fall på 2 km. längd, däraf 27 m. på själfva hufvudfallet). Andra större vattenfall i Sverige äro Tännforsen (se d. o. med fig.; 38 m.) i Indalsälfvens källflod Åre älf, Handölsforsarna (tills. 130 m. fall; se Handöl med fig.), Laforsen (se d. o.; 24 m., däraf 7,7 m. 
page_number=444, index= - Vattenfall - Vattenfallselektricitet - Vattenfallsrätt - Vattenfallsrättsbok - Vattenfallsstyrelsen 
lodrätt) i Ljusnan, Njupeskärsfallet (se Njupån) i Fuluälfven, Älfkarlebyfallet (16,5 m. på 150 m. längd) i nedre Dalälfven, Hammarforsen (se d. o. med fig.; 15,8 m.) i Indalsälfven, de fyra Huskvarnafallen (se Huskvarna med fig.; 79 m.) samt Trollhättefallen (se d. o. med fig.) i Göta älf. (En förteckning och beskrifning på Sveriges vattenfall utges sedan 1913 af Kungl. Vattenfallsstyrelsen.) Norges största och mest bekanta vattenfall äro Vettisfossen i Jotunheimen (260 m.), Rjukanfoss (se Rjukan med fig.; 104 m.) i Maane älf, Skjeggedalsfossen (se Ringedalsvand; 160 m.) och Vöringsfoss (145 m.) i Hardanger. Finlands största vattenfall är Imatra (se d. o. med fig.) i Vuoksen, ej på grund af sin höjd (19 m. på en längd af 850 m.), utan på grund af vattenmassan. — Som drifkraft för industriella verk ha vattenfallen under senare år vunnit en alltmer stegrad betydelse särskildt för Sverige (se därom Vattenkraftverk). A. N—d. 
<b>Vattenfallselektricitet,</b> <i>fys.</i>, ett af Tralles 1780 vid vattenfall iakttaget och af Lenard 1900 utförligt studeradt fenomen, som består däri, att det afrinnande vattnet blir positivt elektriskt, under det att den omgifvande luften antar negativ elektrisk laddning. Samma fenomen inträffar i regel, när droppar af någon vätska ryckas lös från vätskan eller splittras. Vid salthaltigt vatten blir den elektriska effekten i regel omvänd, hvilket är fallet vid bränningar i hafsvatten. Öfver den fria oceanen kan ifrågavarande fenomen anses vara en af hufvudorsakerna till luftens ionisering (jfr Luftelektricitet, sp. 1295). Man har iakttagit, att verkan af dylik genom ett vattenfall framkallad ionisering af luften kan sträcka sig ganska långt, ofta flera kilometer rundt omkring fallet. T. E. A. 
<b>Vattenfallsrätt,</b> <i>jur.</i>, en särskild art nyttjanderätt, införd i vårt rättssystem genom lagstiftning 22 juni 1911. Med denna vattenfallsrätt afsågs att möjliggöra upplåtelse på begränsad tid af kronan tillhöriga vattenfall utan afhändande af eganderätten till desamma, men dock med tillfälle för den person, till hvilken upplåtelse skett (vattenfallsrättshafvaren), att i inteckningsväg begagna sina anläggningar i vattenfallet som underlag för realkredit. Ingen annan vattenfallsegare än kronan får upplåta vattenfallsrätt. Upplåtelsen, som kan afse vattenfall med eller utan tillhörande strandområde (s. k. utmål), skall göras i samma form som upplåtelse af tomträtt (se d. o.), skriftligen med vittnen och med uttryckligt angifvande, att vattenfallsrätt afses. Genom tilläggsaftal kan området för redan upplåten vattenfallsrätt utvidgas. Upplåtelsetiden skall vara preciserad och får enligt de regler, som nu tillämpas, ej öfverstiga 85 år. Inskrifning af och inteckning i vattenfallsrätt kunna ske med enahanda rättsliga verkningar som samma åtgärder i fråga om tomträtt (se Tomträttsprotokoll). C.G.Bj. 
<b>Vattenfallsrättsbok,</b> <i>jur.</i>, en vid hvarje underrätt i riket förd uppslagsbok öfver de vattenfallsrätter, som finnas upplåtna inom rättens domvärjo och för hvilka sökts inskrifning i rättens tomträttsprotokoll (se d. o.). En k. kung. 19 maj 1916 har reglerat vattenfallsrättsböckernas förande i nära överensstämmelse med de några år förut inrättade tomträttsböckerna (se Tomträttsbok). Liksom dessa äro vattenfallsrättsböckørna att betrakta som sakregister till tomträttsprotokollet, och anteckningarna i desamma ha lika litet afgörande betydelse för enskildas rätt. C. G. Bj. 
<b>Vattenfallsstyrelsen,</b> ett under Kommunikationsdepartementet sorterande centralt ämbetsverk, hvars ämbetsbefattning afser i första rummet dels tillgodogörande af staten tillhörig vattenkraft, dels förvaltning af statens trafikkanaler. Styrelsen åligger enligt instr. af 30 juni 1920 att som styrelse för <i>statens vattenfallsverk</i> ombesörja förvaltningen af därtill hörande egendom och affärsrörelse samt utförandet af därtill hörande anläggningar; att föreslå och efter K. M:ts bemyndigande vidtaga åtgärder, egnade att främja tillgodogörande af vattenkraften inom landet; att föreslå och i mån af befogenhet vidtaga åtgärder för åstadkommande af en rationell tillförsel af elektrisk energi till sådana delar af landet, där statens ingripande i detta afseende pröfvas lämpligt; samt att bevaka statens rätt och bästa, då staten ingått som delegare i företag, som afse tillgodogörande af vattenfall eller användning af kraft från staten tillhörigt vattenfall, så ock i andra företag, i hvilka styrelsen för statens räkning kan bli intresserad. 
Alla statens mera betydande vattenfall, inberäknade sådana, som på sin tid inköptes i och för elektrifiering af statens järnvägar, äro förlagda under V., men vissa mindre fall förvaltas ännu af Domänstyrelsen, hvarifrån dock öfverflyttning af Kammarkollegium och vattenfall med erforderliga utmål till V. brukar föreskrifvas, då fråga om fallets tillgodogörande blir aktuell. De hittills (1920) utbyggda, staten tillhöriga, styrelsen underlydande vattenkraftverken äro de vid Trollhättan, Porjus och Älfkarleby (so art. om dem); härtill kommer en ångkraftstation i Västerås. Under utbyggnad äro dessutom vattenkraftstationer vid Harsprånget, Motala och Lilla Edet (se art. om dem; äfven i Suppl.). De kanalanläggningar, som sortera under V., äro f. n. Trollhätte kanal och Södertälje kanal (se dessa ord). Bland öfriga fastigheter, som tillhöra V:s förvaltning, märkas industri- och bostadsområden vid Trollhättan och Porjus. 
Sedan statsverket 1904 förvärfvat Nya Trollhätte kanalbolag tillhörig egendom, ställdes denna enligt beslut vid 1905 års riksdag under förvaltning af den härför nyinrättade Styrelsen för Trollhätte kanal- och vattenverk, som äfven ålades ombesörja anläggning och förvaltning af de elektriska kraftstationer, som vid Göta älf kunde komma att anläggas för statens räkning. Denna styrelse, som var organiserad ungefär som en vanlig bolagsstyrelse, bestod af 1 led., med befogenhet, i viss mån motsvarande ett enskildt affärsföretags verkställande direktörs, samt 4 från annan verksamhet tillkallade led., af hvilka en särskildt skulle ega erfarenhet i handläggning af allmänna ärenden, en ega tekniska insikter samt två vara industriidkare eller andra affärsmän, särskildt representerande kanaltrafikanterna. Vid 1907 års riksdag föreslog K. M:t inrättande af en permanent vattenfallskommission för att handha ärenden rörande statens vattenfall. Förslaget vann emellertid ej riksdagens bifall, och därför uppdrogs åt särskilda sakkunniga att utarbeta nytt förslag till 
page_number=445, index= - Vattenfallsstyrelsen 
lösning af denna administrationsfråga. På sådant förslag grundad k. proposition, innebärande inrättande af en Vattenfallsstyrelse, hvari styrelsen för Trollhätte kanal- och vattenverk skulle uppgå, antogs af 1908 års riksdag. Enl. instr. af 31 dec. 1908 bestod styrelsen af 5 led., hvaraf 1 <i>vattenfallsdirektör,</i> tillika ordf., och 4 andra led. Hos styrelsen skulle finnas anställda en biträdande ingenjör för handläggning af tekniska frågor samt en sekreterare och ombudsman för öfriga ärendens handläggning, bägge dock endast med förordnande tills vidare, samt därutöfver den extra personal, som styrelsen pröfvade erforderlig. Af nyssnämnda å stat upptagna tjänstemän var biträdande ingenjören chef för styrelsens <i>tekniska utredningsbyrå</i> samt sekreteraren och ombudsmannen för <i>administrativa byrån.</i> Med den snabbt stegrade omfattningen af styrelsens verksamhet växte organisationen hastigt ut, ehuru under mer än 11 år endast å extra stat. Den för driften af kanal- och kraftverken erforderliga personalen blef dock efter hand uppförd på ord. stat. Sedan flera kraftverk tillkommit, sammanfattades styrelsens verksamhetsområde under benämningen <i>statens vattenfallsverk.</i> Redan 1910 medgaf K. M:t, att en öfveringenjör anställdes vid Vattenfallsstyrelsens byggnadsarbeten, och med denne som chef inrättades en särskild <i>byggnadsbyrå.</i> S. å. tillkom äfven en <i>elektroteknisk byrå,</i> och under denna, med en öfveringenjör som chef, förlades från 1916 alla ärenden, som rörde statens kraftverk. Den ombildades 1916 till en centralafdelning af en <i>statens kraftverksförvaltning,</i> under hvilken samtliga kraftverken inordnades och hvars chef från 1919 uppfördes å statens vattenfallsverks stat med titel <i>direktör</i> för statens kraftverksförvaltning. Slutligen inrättades 1919 å extra stat dels en <i>kameralbyrå</i> för handläggning af räkenskaps- och personalärenden, dels en <i>teknisk förvaltningsbyrå</i> för handläggning af ärenden rörande kanalverkens drift och förvaltningen af fastigheter, ej tillhörande visst kraftverk. 
En omorganisation af V., innebärande äfven upptagande af ett större antal tjänstemän å ord. stat föreslogs i k. proposition till 1919 års lagtima riksdag, som dock ej hann behandla densamma, hvarför i hufvudsak samma förslag förelades 1920 års riksdag. Af denna antogs detta med vissa afvikelser, och i öfverensstämmelse härmed utfärdades ofvannämnda, nu gällande instr. af 30 juni 1920. Enligt denna utgöres V. af: <i>1 generaldirektör och chef</i> för statens vattenfallsverk, tillika ordf. i styrelsen, samt <i>4 ledamöter,</i> som med generaldirektören dela ansvaret för statens vattenfallsverks förvaltning, på sätt i instruktionen närmare anges. I styrelseärendenas behandling, men ej i besluten, delta dessutom 1 öfverdirektör för ärenden rörande förvaltningen af statens kraftverk, 1 öfveringenjör, därest sådan finnes (å extra stat) förordnad för byggnadsärenden, 3 byråchefer föredragande hvar för ärenden, tillhörande den byrå han föreslår, samt 1 extra byråchef, därest sådan finnes förordnad, för tekniska utredningsärenden, äfvensom i förekommande fall annan som föredragande särskildt förordnad tjänsteman. Hos styrelsen finnas sex byråer, nämligen å ord. stat <i>Kraftverksbyrån,</i> hvars chef är öfverdirektören och som är fördelad på två afd., hvardera under ledning af en förste byrådirektör med ställning hufvudsakligen motsvarande byråchefs, <i>Kanal- och fastighetsbyrån, Administrativa byrån</i> och <i>Kameralbyrån,</i> hvardera under en byråchef, samt å extra stat <i>Byggnadsbyrån,</i> under befäl af öfveringenjören och fördelad på två afd., hvardera under ledning af en förste byrådirektör; och <i>Tekniska byrån</i> under ledning af en extra byråchef. Vissa ärenden af principiell, större ekonomisk eller eljest väsentlig betydelse, s. k. pleniärenden, afgöras samfälldt af generaldirektören och styrelseledamöterna i plenum efter föredragning af chefen för någon af byråerna eller särskildt förordnad föredragande. Styrelsen är härvid beslutmässig, då generaldirektören och minst två ledamöter äro närvarande. Afgörande sker med enkel röstpluralitet, hvarvid generaldirektören eger utslagsröst. Ärenden, som ej hänföras till pleniärenden, afgöras af generaldirektören efter vederbörlig föredragning eller, efter af styrelsen meddelade bemyndiganden, af chefen för vederbörande byrå. Därest vid handläggning af pleniärende eller ärende, som föredras för generaldirektören, fattas beslut, stridande mot föredragandens åsikt, åligger det denne att till protokollet låta anteckna sin skiljaktiga mening. 
Vid afgörande af bestraffningsärende rörande tjänsteman ej tillsatt af K. M:t skola utom generaldirektören deltaga äfven chefen för administrationsbyrån och chefen för den byrå, under hvilken den i målat ifråga kommande tjänstemannen sorterar. Dylika ärenden afgöras genom omröstning af de i beslutet deltagande med utslagsrätt för generaldirektören. 
De till statens vattenfallsverk hörande lokalförvaltningarna utföras enligt stat, gällande från 1 juli 1920, af Trollhätte, Älfkarleby och Motala kraftverk, hvardera med tillhörande vattenkraftstationer, ledningsnät och understationer, under ledning af en kraftverksdirektör, Porjus och Västerås kraftverk (det senare ångkraftstation), hvilka hvardera förestås af en driftchef, Trollhätte kanalverk, med en kanaldirektör som ledare, samt Södertälje kanalverk, som förestås af en kanalinspektor af klass 1. I Trollhättan finnes en särskild räkenskapsafdelning gemensam för dit förlagda förvaltningar med en kontorschef som föreståndare. Härtill komma lokala fastighetsförvaltningar, som af styrelsen kunna underställas chef för annan af lokalförvaltningarna. Af K. M:t förordnas generaldirektör på tid af högst sex år, styrelseledamöter på högst tre år, öfverdirektör och kraftverksdirektör på högst sex år; öfriga ord. tjänstemän i t. o. m. byrådirektörs grad tillsättas af K. M:t genom konstitutorial. Andra ord. tjänstemän konstitueras af styrelsen, öfveringenjör och extra byråchef förordnas af K. M:t. Öfriga icke ord. befattningshafvare antas af styrelsen eller underlydande myndighet. För granskning af statens vattenfallsverks förvaltning och räkenskaper förordnar K. M:t årligen två öfverrevisorer. Utöfver ofvannämnda tjänstemän finnas vid V. och statens vattenfallsverk följande slag af ord. tjänstemän, nämligen manliga: byrådirektör, förste sekreterare, förste byråingenjör, distriktsingenjör, direktörsassistent vid kraftverk, direktörsassistent vid kanalverk, byråingenjör, sekreterare, kamrer, revisor, registrator, notarie, kontrollör, kassör, kanalinspektor af klass 1, kanalinspektor af klass 2, 
page_number=446, index= - Vattenfallsstyrelsen - Vattenflottör - Vattenflugor - Vattenfoder - Vattenformor - Vattenfri guldklorid - Vattenfärgsmåleri - Vattenglas - Vattengeuser - Vattenglas - Vattenglasfärger (Silikatfärger) - vattenglaskitt - Vattenglasmålning - Vattenglass - Vattengran - Vattengråsugga 
driftverkmästare, bokhållare, mätartekniker, instrumentmakare, öfvermontör, stationsmästare, ritare, maskinmästare, kontorsskrifvare, verkstadsmästare, reparationsmästare, förste maskinist, byggmästare, brädgårdsmästare, schaktmästare, förste montör, förrådsmästare, befälhafvare å bogserbåt, slussmästare, muddermästare, fyrmästare, montör, maskinist, kontorsbiträde, skogvaktare, kanalförman, förrådsförman, vakt, expeditionsvakt samt kvinnliga: kassör och bokhållare, ritare, kontorsskrifvare, kanslibiträde och kontorsbiträde. Härtill komma e. o., extra och tillfälliga tjänstemän i stort antal. Totala antalet tjänstemän af olika slag vid V. och statens vattenfallsverk beräknades i juni 1920 utgöra omkr. 1,140 och antalet anställda arbetare omkr. 2,800, de senare till större delen sysselsatta med nyanläggningar. Den ord. personalens löneförmåner äro fastställda genom för statens kommunikationsverk gällande aflöningsreglemente af 19 juni 1919, hvartill dock f. n. (1920) komma dyrtidstillägg enligt särskilda bestämmelser, öfverdirektören och kraftverksdirektörerna, hvilka äro förordnade endast på viss tid, åtnjuta enligt aflöningsreglementet viss tantieme på kraftverkens inkomster. Denna bestämmelse eger ej motsvarighet vid något annat statens verk. Fmn. 
<b>Vattenflottör,</b> <i>bot.</i> Se Flottör. 
<b>Vattenflugor,</b> <i>Ephydridae</i>, <i>zool.</i>, små grå eller stundom blå- eller grönglänsande flugor, hvilkas larver lefva i vatten, äfven salthaltigt. En art, <i>Ephydrida riparia,</i> är allmän utefter hela Sveriges kust, där dess larver lefva i små vattensamlingar på skär och klippor. Andra arters larver lefva i starkt salthaltiga sjöars vatten, t. ex. i saltsjöarna i Utah, där de vissa årstider förekomma i sådana massor, att de bilda centimeterhöga drifvor vid stränderna. De insamlas där af indianerna, som förtära dem. Till vattenflugorna hör också ättikflugan (se d. o.). I. T—dh. 
<b>Vattenfoder,</b> <i>bot</i>., ett sambladigt blomfoder, från hvars insida vatten i riklig mängd afsöndras. Så länge vattenafsöndringen pågår, äro foderflikarna tätt slutna till hvarandra eller kronans nederdel, och fodret förblir därför fylldt med vatten, tills den inneslutna blomkronan vuxit ut eller börjat vissna. Vattenfoder förekommer hos varma länders växter, t. ex. hos bignoniacesläktet <i>Spathodea,</i> solanacesläktet <i>Jochroma</i> m. fl. G. L—m. 
<b>Vattenformor,</b> <i>bergsv.</i> Se Forma, sp. 847. 
<b>Vattenfri guldklorid.</b> Se Guld, sp. 579. 
<b>Vattenfärgsmåleri.</b> Se Akvarell-måleri. 
<b>Vattengas,</b> <i>fys.</i> Se Vattenånga. — Om vattengas och halfvattengas i tekniskt afseende se Generatorgas, sp. 917, och Lysgas, sp. 110. — Vattengasbrännare, Vattengasglödljuset, <i>tekn.</i> Se Glödljus, sp. 1352, 1353. 
<b>Vattengeuser</b> [-göser], politiskt parti. Se Geuser. 
<b>Vattenglas,</b> <i>kem. tekn.</i>, silikat af kalium eller natrium, var kändt redan 1640 af van Helmont, men framställdes i stor skala först 1826 af professor von Fuchs (se d. o., sp. 77) i München. Det framställes genom sammansmältning af kvartspulver med passande mängder af pottaska eller soda eller med natriumsulfat och något kol. Natronvattenglas beredes ofta genom lösning af amorf kiselsyra (i form af flintpulver, bergmjöl e. d.) i natronlut under flera atmosfärers tryck. Vattenglas förekommer i handeln stundom i fast form, såsom gråhvitt pulver eller glasartade, grönaktiga till brungula stycken, men oftast i lösning såsom en sirapstjock, gul till brungul vätska, med en halt af 30—66 proc. fast vattenglas. Vid tillsats af en syra till flytande vattenglas eller genom inverkan af luftens kolsyra stelnar det till kiselsyregele (jfr Kiselsyra). Vattenglasets sammansättning motsvarar icke, såsom ibland uppges, metasilikat af formeln K2 SiO3 eller Na2 SiO3, utan det finnes alltid ett stort öfverskott af kiselsyra, så att halten däraf vanligen motsvarar 3 a 4 molekyler SiO2 på 1 molekyl K2 O eller Na2 O. — Vattenglas används till att skydda trä, papp och väfnader mot eld, till impregnering af trävirke, till framställning af kitt och konstgjord sten, vid freskomålning (stereokromi), i "fylld" tvål och såpa, för konservering af ägg och för fixering af ultramarin samt vissa tjärfärger på bomullstyg. K. A. V—g. 
<b>Vattenglasfärger</b> (Silikatfärger), färger, för hvilka vattenglas används som bindemedel. Härtill tjänliga färger äro bl. a. zinkhvitt (men ej blyhvitt), ockror, kimrök, brunsten m. fl.; cinnober ändrar färg genom vattenglasets inverkan. Vid användning af vattenglasfärger på murytor måste putsen vara porös, ej färsk, utan redan något hårdnad, emedan annars putsens kaustika kalk sönderdelar vattenglaset. Detta anses vara orsaken till många misslyckade försök med vattenglasmålning (se d. o.). Innan färgen påstrykes, måste väggen förut dränkas med vattenglaslösning. Man bör alltid använda kalivattenglas med blott ringa eller ingen halt af natron, emedan natronvattenglas ger anledning till utvittringar. Om vattenglasfärger skola förvaras rifna, måste de noga skyddas för lufttillträde, emedan vattenglaset sönderdelas af luftens kolsyra under afskiljande af kiselsyregele. K. A. V—g. 
<b>Vattenglaskitt,</b> <i>tekn.</i> Se Kitt, sp. 167. 
<b>Vattenglasmålning.</b> Se Väggmålning. 
<b>Vattenglass</b> är det slag af glass, som uppkommer genom frysning af bär- eller fruktsafter. Man har gett detta namn för att skilja denna sorts glass från gräddglass, där grädde ingår som hufvudbeståndsdel, och från skumglass (frusen kräm). Vattenglassen är naturligtvis lösare än andra glasser. Fruktsafter eller fruktpureer blandas med tjock sockerlag. Blandningen får stelna i en glassdosa och sättes i en högre dosa, så att utrymme vinnes att arbeta den, tills den är smidig, men dock fast. Bland de olika slagen af denna rätt märkes glass med sylt af ananas, apelsin, päron, melon, smultron eller vanlig frukt. Hit höra äfven granit, sorbet och spongada (se dessa ord). 
<b>Vattengran,</b> <i>bot.</i> Se Hippuris. 
<b>Vattengråsugga,</b> <i>Asellus aquaticus, zool.</i>, är ett till ordn. <i>Isovoda</i> bland kräftdjuren hörande gråsuggeliknande djur, som är typen för en egen familj, <i>Asellina</i>, stående nära de egentliga, på land lefvande gråsuggorna. Hos <i>Asellus</i> äro abdominalsegmenten sammanväxta till en sköldlik svansregion; den har svansbihangen gaffelformiga, kloleden icke klufven och de inre känselspröten mycket kortare än de yttre. Vattengråsuggan är allmän i dammar och har en längd af 12—14 mm. 
page_number=447, index= - Vattengråsugga - Vattengång - Vattenhafre - Vattenhammare - Vattenhjul - Vattenholm - Vattenhyacint - Vattenhåla - Vattenhöjd - Vattenhöjdmätningsstationer - Vattenidrott - Vatten-immersion - Vatteninvigning 
Honan bär äggen i en hinnaktig säck framtill under bröstet. O. T. S.* 
<b>Vattengång,</b> <i>sjöv.</i>, den del af fartygssidan, som befinner sig än öfver, än under vattenytan. C. K. S. 
<b>Vattenhafre,</b> <i>bot.</i> Se Zizania. 
<b>Vattenhammare.</b> 1. <i>Fys.</i>, ett omkr. 0,3 m. långt glasrör med omkr. 1 cm. inre diameter samt i ena ändan en päronformig utvidgning och ungefär på midten en mindre kula. Röret är till 2/3 fylldt med vatten, och all luft har genom kokning utdrifvits före rörets hopsmältning, så att ett tomrum bildats öfver vattnet. Låter man vattnet rinna öfver till den rörformiga ändan samt slår upp och ned med ”hammaren”, höres ett starkt ljud, liksom om en hård, fast kropp sloge mot glaset, och däraf har apparaten erhållit namnet vattenhammare. Vore det luft i röret, skulle den förmildra vattnets slag mot glasväggarna, och det för tomrummet i glasrör, t. ex. i barometerröret, egendomliga ljudet skulle ej höras. Låter man vattnet rinna öfver till den andra ändan och tar den päronformade utvidgningen i handen, verkar apparaten som en <i>pulshammare</i> (se d. o.). — 2. <i>Mek.</i> Se Hammare. 1. A. Bi—n.* 
<b>Vattenhjul</b> betecknar i ordets vidsträcktaste bemärkelse en hydraulisk kraftmaskin, eller vattenmotor, vid hvilken vattnet verkar på skoflar eller celler, anbragta vid omkretsen till ett hjul, hvilket på detta sätt bringas i rotation kring sin axel. Men i inskränktare och vanligare mening förstår man med vattenhjul en sådan hydraulisk kraftmaskin, vid hvilken vattnet inkommer med eller utan stöt till endast en del af omkretsen af det kring en horisontal axel rörliga hjulet och bortgår från detta vid samma del. Turbinerna (se d. o.) skulle enligt denna definition icke tillhöra vattenhjulen, ehuru det ges vissa hydrauliska kraftmaskiner, som stå på gränsen mellan båda. — Vattenhjulen i den vanliga bemärkelsen kunna indelas i tre klasser: underfallshjul, vid hvilka vattnet införes till hjulet nedanför axeln, bröstfalls- l. medelfallshjul, upptagande vattnet i nära jämnhöjd med axeln, samt öfverfallshjul, där vattnet inkommer vid högsta punkten af omkretsen. Underfallshjulen äro af flera olika slag. Till dem höra <i>vadhjul</i>, hvilka anbringas i en fri ström, vanligen mellan två pråmar. Man antar, att dessa hjul uppfunnos af Belisarius under Roms belägring år 536, för att med Tibers vatten drifva sädeskvarnar. Liknande hjul anbringas äfven i en något lutande ränna, hvarigenom vattnet ledes genom en pådragslucka mot hjulskoflarna. Men verkningsgraden blir endast ringa, 0,2 a 0,3, d. v. s. blott 20 a 30 proc. af vattnets naturkraft tillgodogöras vid dylika hjul, där vattnet nästan uteslutande verkar genom stöt, till följd af den förlust i lefvande kraft, som genom stöten uppkommer. Man kan bättre tillgodogöra vattenkraften genom att ge hjulet en sådan anordning, att vattnet verkar förnämligast genom tryck eller direkt genom tyngdkraften och lämnar hjulet med minsta möjliga hastighet. Detta kan vid underfallshjulen ske därigenom, att man ger skoflarna en passande form, t. ex. genom att bilda dem af två, i rät vinkel mot hvarandra hopsatta bräder, eller därigenom, att man, såsom vid Poncelets hjul, använder krökta skoflar af järnbleck eller trä mellan två hjulringar. Vid sistnämnda hjul kan verkningsgraden uppgå till 0,6 och däröfver. — Bröstfallshjulen skilja sig från underfallshjulen därigenom, att vid de förra anbringas en botten för att hindra vattnets utrinnande, hvilken botten icke är nödvändig vid underfallshjulen, där vattnet inledes vid en lägre punkt af omkretsen. Vattenhjul af detta slag kunna tillgodogöra 60 a 70 proc. af vattnets naturkraft. De kunna med fördel användas vid fallhöjd och vattenmängd af tämligen betydande storlek. — Öfverfallshjulen ega kärlformiga skoflar vid omkretsen. De äro vanligen bildade af två ringar, mellan hvilka skoflarna af plåt eller trä äro insatta. Vattnet inkommer vid öfversta delen af hjulet och förblir i detta, under det att detsamma vrider sig kring axeln ända till en punkt, nära nedre delen af omkretsen, där vattnet utrinner. På dessa hjul verkar vattnet företrädesvis genom sin tyngd. Verkningsgraden kan uppgå till 0,7 a 0,8, ehuru den visserligen ofta är vida mindre. Öfverfallshjulen användas vid fallhöjd af 3 till 10, ja t. o. m. 12 m. och för vattenmängder af ända till 1 kbm. i sekunden. De kunna liksom andra vattenhjul byggas nästan h. o. h. af trä och på enklaste sätt, ehuru äfven stundom sådana hjul byggas fullständigt af järn. Gamla vattenhjul finnas ännu i drift i stort antal, men nyanläggningar komma knappast i fråga. Deras långsamma gång passar ej till nutidens snabba maskiner, och där man ännu söker använda dem, nedsättes verkningsgraden genom den långt drifna utväxlingen till oekonomiska värden. Nedre vattenytans stigning, s. k. bakvatten, samt isbildning under vintern, äro långt mera hinderliga för driften af vattenhjul än af turbiner. — Angående skvalthjul se Turbin, sp. 348. Ett gammalt skvalthjul ses i vänstra fig. till art. Tråddragning. — Se W. Rebber, ”Konstruktion und berechnung der wasserräder” (1891). (Hj. D.) 
<b>Vattenholm,</b> liten holme med fyr i södra delen af Kosterfjorden, s. v. om Strömstad. G. Brgrn. 
<b>Vattenhyacint,</b> <i>bot.</i> Se Eichhornia. 
<b>Vattenhåla,</b> <i>skpsb.</i>, den fördjupning i vattenmassan, som uppstår därigenom, att den på vattnet flytande fartygskroppen undantränger en viss mängd vatten, i vikt lika med vikten af det flytande fartyget. Vattenhålan är således till form och storlek lika med fartygets deplacement. J. G. B.* 
<b>Vattenhöjd,</b> <i>hydrogr.</i> Se Vattenstånd. 
<b>Vattenhöjdmätningsstationer,</b> dels själfregistrerande, dels för direkt afläsning, äro anordnade längs rikets kuster och stå under vård af Nautisk-meteorologiska byrån. I våra insjöar och floder finns dessutom ett större antal vattenhöjdmätningsstationer, hvilka såväl anordnats som vårdas af Statens meteorologisk-hydrografiska anstalt. G. P. R. 
<b>Vattenidrott,</b> gemensam beteckning på åtskilliga idrotter, som utöfvas på eller i vattnet, såsom simning, med dess underafdelningar kappsimning, simhopp och vattenpolo, rodd och kanotidrott. Se Simidrott, Bollspel, sp. 1030, Roddidrott, Kanot och Kanotidrott. Jfr Vattensport. E. B—ll. 
<b>Vatten-immersion,</b> <i>fys.</i> Se Mikroskop. 
<b>Vatteninvigning.</b> Invigning af dopvatten är ett urgammalt, redan i den äldsta kristna kyrkan förekommande kyrkobruk. Flera kyrkolärare, Tertullianus, Cyprianus m. fl., omnämna, att 
page_number=448, index= - Vatteninvigning - Vattenis - Vattenjungfru - Vattenkadrilj - Vattenkalorimeter - Vattenkamin - Vattenkanaler - Vattenkastare l. Vattenpost - Vattenkis - Vattenklosett (W. C.) - Vattenklyföppningar l. Vattenporer - Vattenklöfver - Vattenknut - Vattenkommunikationer - Vattenkonst - Vattenkoppor 
dopvattnet först måste genom bön renas och helgas för sitt höga ändamål. En sådan invigning (äfven af floder och källor, ur hvilka dopvatten hämtades) skedde till en början vanligen vid påsk, pingst och trettondedagstiden, men kunde sedermera förrättas när som helst. Den grekiska kyrkan har dock sedan långt tillbaka fasthållit uteslutande vid trettondedagen såsom vatteninvigningsdag. Man tillskref det genom böner och nedsänkning af Kristus- och helgonbilder invigda vattnet undergörande verkningar samt ansåg det för lång tid skyddadt från förskämning. Seden iakttas fortfarande med mycken pietet inom de grekiska och ryska ortodoxa kyrkorna. Särskildt bekant är Jordanfesten, då de ryske pilgrimerna bada i Jordans invigda vatten och medföra däraf till hemlandet. J. H. B.* 
<b>Vattenis.</b> Se Is, sp. 884. 
<b>Vattenjungfru,</b> <i>zool.</i>, benämning på jungfrusländor (se d. o.). 
<b>Vattenkadrilj</b> (se Kadrilj 1), <i>idrottst.</i>, benämning på ett simuppvisningsnummer, hvarvid en trupp simmare utför olika slags simning i turer och därvid bildar figurer på led. Det var förr ett vanligt nummer på simuppvisningar, men förekommer numera sällan i Sverige. E. B—ll. 
<b>Vattenkalorimeter,</b> <i>fys.</i>, en apparat för uppmätning af kroppars egentliga värme, smältningsvärme m. m. Den består af ett metallkärl, delvis fylldt med vatten och nedsatt i ett något större kärl, med hvilket det står i så ringa värmeledande förbindelse som möjligt. Till apparaten höra en omrörare och en termometer. Den kropp, hvars egentliga värme eller smältningsvärme skall bestämmas, uppvärmes till en viss temperatur eller till smältning och nedsänkes därefter i vattnet, hvars temperatur man förut afläst på termometern. Vattnet omröres, och blandningstemperaturen bestämmes. På grund däraf att den värmemängd, som den varma kroppen afgett, måste vara lika stor, som den kalorimetern upptagit, kunna det eg. v. och smältningsvärmet därefter lätt beräknas. Därvid är att märka, att icke ensamt vattnet uppvärmes, utan att äfven kärlet, omröraren och termometern uppta värme, hvars mängd alltid är lika stor för hvarje grad, som kalorimeterns temperatur höjer sig och sålunda en gång för alla kan beräknas, kalorimeterns vattenvärde. Se vidare Kalorimeter och Egentligt värme. A. Bi—n. (T. E. A.) 
<b>Vattenkamin.</b> Se Uppvärmning. 
<b>Vattenkanaler,</b> <i>zool.</i> Se Andning, sp. 970. 
<b>Vattenkastare</b> l. Vattenpost kallas å gata eller gård uppställd, till vattenledning ansluten, medelst en ventil afstängbar tappningsanordning för hämtning af vatten. Jfr Brandpost. Fmn. 
<b>Vattenkis,</b> <i>miner.</i> Se Markasit. 
<b>Vattenklosett</b> (W. C.). Se Klosett och Renhållning, sp. 1396. 
<b>Vattenklyföppningar</b> l. Vattenporer, <i>bot.</i> Se Hydatod. 
<b>Vattenklöfver,</b> <i>bot.</i> Se Menyanthes. 
<b>Vattenknut.</b> Se Knut, fig. 2, sp. 415. 
<b>Vattenkommunikationer.</b> Se Sjöfart. 
<b>Vattenkonst.</b> 1. Benämning på sådana inrättningar, medelst hvilka man till ögonfägnad tvingar vatten att rinna eller stiga (”spela”, ”springa”) strålvis i allehanda figurer; springbrunn (se d. o.), fontän; med konst anordnadt vattenfall i en park, kaskad. Fontänernas anordning och utstyrsel kunna naturligtvis växla i det oändliga: bassänger, skålar, brunnshus m. m. med eller utan figurframställningar (delfiner, svanar, fabeldjur, mytologiska gestalter, genrefigurer o. s. v.). De ha varit en tacksam uppgift för ingenjörers, arkitekters och bildhuggares skaparförmåga. Världsberömda äro bl. a. vattenkonsterna i Versailles’ park (se Versailles; jfr äfven Peterhof). Bland förnämligare anläggningar af detta slag i Sverige märkas vattenkonsten i Drottningholms slottspark ´ (se Drottningholm, sp. 886 och bild å illustrationssidan därtill) samt i Stockholm ”Molins fontän” i Kungsträdgården (se fig. i art. Tårpil) och ”Tors fiske” på Adolf Fredriks torg (se fig. i art. Hymer). — 2. <i>Grufv.</i> För vattnets uppumpning ur grufvor fordras gifvetvis kraft, större eller mindre alltefter grufvornas djup och vattentillopp. Vid mindre grufförsök använder man handkraft eller hästkraft, vid större och vattenrikare grufvor mekanisk kraft. Innan ångans användning som drifkraft kommit i mera allmänt bruk i Sverige, måste man ofta leda den för pumpningen i grufvorna erforderliga kraften från ganska aflägset belägna vattenfall. Detta skedde och sker ännu medelst s. k. konstledningar, konstgångar eller konster (vattenkonster). De bestå af en rad vertikala, i marken fästa stolpar, från hvilka utgå horisontala armar, vanligen af järn (vickarmar), upphängda på och rörliga kring ståltappar. Hvarje stolpe med sina armar bildar ungefärligen ett kors. Ändarna af armarna på de olika stolparna äro med hvarandra förenade medelst lätta stänger, på lämpligt sätt anbringade, så att brytning undvikes. Därigenom uppstår ett system af två parallella rader horisontala stänger. Den ena ändan af detta system är förenad med vefvarna till ett vattenhjul eller någon annan motor och den andra ändan vid gruföppningen, medelst vinkelbrott, med starka stänger, hvilka nedgå i grufvan parallellt med pumparna (se Sättning) och på hvilka pumpstängerna äro fästa med armar. När vattenhjulet går rundt, få konststängerna i dagen en fram- och återgående rörelse och stängerna i grufvan en upp- och nedgående, hvarigenom pumpningen eger rum. Det ges naturligtvis flera sätt att konstruera vickarmarna samt att upphänga dessa och stängerna, likasom det ock ges konster med blott en stångrad, detta dock endast på kortare håll. För att ändra riktningen i horisontalplanet af en konstledning eller för att leda kraften i flera grenar användas s. k. ”vändbrott” eller ”vändstolar”, som bestå af en horisontalt kring en stark, vridbar, vertikal stolpe fäst ring. Genom att fasthaka konststänger på olika punkter af ringens periferi ändrar man riktningen af draget. För ändring af draget från horisontalt till mer eller mindre stupande används s. k. vinkelbrott, som består af två, i lämplig vinkel mot hvarandra ställda armar, rörliga kring en horisontal axel. Konstledningar af betydande längd, öfver 1,000 m., ha funnits i Sverige; men då i våra dagar sätten för krafts öfverförande medelst elektricitet varda alltmer utvecklade, torde snart de gamla pittoreska, gnisslande konstledningarnas tid vara ute. 2. Th. N—m.* 
<b>Vattenkoppor.</b> Se Koppor. 
page_number=449, index= - Vattenkraft - Vattenkraftanläggning. Se Vattenkraftverk - Vattenkraftföreningen. Se Svenska vattenkraftföreningen - Vattenkraftslånefonden - Vattenkraftverk (Vattenkraftanläggning) 
<b>Vattenkraft</b> är den vanliga benämningen på arbetsförmågan hos vattnet, då det under tyngdkraftens inverkan genom floder och smärre vattendrag strömmar från högre belägna trakter ned mot hafvet. Ordet kraft har sålunda här samma öfverflyttade betydelse af energi som i orden ångkraft, kraftverk etc. och en teoretiskt mekaniskt riktigare benämning vore vattenfallsenergi. Vattenkraften är eller kan genom byggnadsarbeten väsentligen koncentreras till egentliga vattenfall och där i ett med turbiner (se d. o.) utrustadt kraftverk (se Vattenkraftanläggning) omsättas i mekanisk energi. Numera drifva turbinerna vanligen direkt elektriska generatorer, och den af dessa alstrade strömmen ledes ofta till mycket långt från kraftverket belägna platser. Innan den elektriska kraftöverföringen uppfanns och kom i bruk, fortleddes kraften från vattenmotorerna stundom afsevärda sträckor på mekanisk väg genom s. k. trådlineledningar, som bestodo af på vissa afstånd uppsatta ställningar, uppbärande linhjul förenade med driflinor. Det är emellertid först genom den elektriska kraftöfverföringen, som man kunnat uttaga och transmittera verkligen stora kraftbelopp. Vattenkraftens storlek anges i energienheter på viss tid, den momentana effekten vanligen i hästkrafter (1 hkr = 75 kgm. pr sek.); för längre tidsenheter, t. ex. år, plägar man lämna uppgift om antalet kilowattimmar, som kunna alstras på den elektriska sidan (1 kw. = 102 kgm. pr sek. = 1,36 hkr). Af natureffekten, som vid vattenmängden <i>Q kbm.</i> pr sek. och fallhöjden <i>H</i>m. är <i>1000 Q × H</i> kgm. pr sek. kunna i genomsnitt 70—80 proc. utvinnas som elektrisk energi. Vattenmängden beror af nederbörden (se d. o.) och nederbördsområdets storlek och ytbeskaffenhet, om sjöar, skogar eller öppna landsträckor. Dessa faktorer bestämma äfven afrinningens (se d. o.) storlek och jämnhet. Ehuru våra floder i regel ega afsevärda naturliga sjöbäcken, är ofta maximivattenmängden mera än 20 ggr så stor som minimimängden. Ett kraftverk utbygges ekonomiskt ofta för den vattenmängd, som med säkerhet kan påräknas för blott 6—9 månader af året, då hvad under återstående tid brister måste utfyllas med värmekraft från s. k. reservcentral. Man har därför största intresse af att genom sjöregleringar (se d. o.) öka minimivattenmängden, liksom man genom att med hvarandra förbinda kraftverk i vattendrag af olika karaktär kan nedbringa den behöfliga reservkraftens storlek. Kraftkonsumtionen är vanligen starkt varierande under dygnets timmar, och då är det för verket af största värde att ofvan och nedom fallet ega så stora bassänger, att nämnvärd vattenmängd ej behöfver onyttig rinna förbi anläggningen, s. k. dygnsutjämning. Bassängen nedom fallet skall motväga störningarna för nedanför liggande verk. 
För energialstring är vattenkraften af största värde och sålunda särdeles betydelsefull för de länder, som ega rikare tillgångar af densamma. Den ursprungliga energikällan är liksom för andra kraftkällor solen, och vattenkraften eger liksom stenkolen förmånen att innehålla energien i mera koncentrerad form än t. ex. i vindkraften och den direkta solstrålningen, hvarför den kan nyttiggöras till mindre kostnader. Den är ock mera konstant tillgänglig än de senast nämnda kraftkällorna. Gent emot stenkolen och andra bränsletillgångar eger vattenkraften den fördelen, att den mera direkt underhålles af solvärmet och därför ej täres af konsumtionen på samma sätt som de förra. Hela jordens vattenkraft uppskattas till omkr. 700 mill. hkr, hvilken siffra genom regleringsåtgärder skulle kunna höjas till 1,5 milliarder hkr. De 700 mill. hkr antas fördela sig på de olika världsdelarna ungefär sålunda: Europa 52, Asien 236, Afrika 160, Nord-Amerika 111, Syd-Amerika 94 samt Australien 9 mill. Uppskattningar ge osäkra resultat, och i olika länder äro myndigheter och institutioner, i vårt land Statens meteorologiska och hydrografiska anstalt samt Vattenfallsstyrelsen, sysselsatta med inventering af den tillgängliga vattenkraften. Sverige anses ega 6 a 7 mill. hkr, af hvilka f. n. (1920) omkr. 1,150,000 hkr äro utbyggda och omkr. 250,000 hkr under byggnad. Utbyggnadsvärdiga för de närmaste årtiondena kunna antas vara ytterligare omkr. 2 mill. hkr. Norge är af Europas alla länder gynsammast ställdt på grund af sin stora nederbörd, sina stora fallhöjder och goda regleringsmöjligheter. Tillgången uppskattas till 12—14 mill. hkr, hvaraf omkr. 1,375,000 hkr utbyggts. I Finland äro omkr. 170,000 hkr utbyggda. Frankrike, Italien, Schweiz och Tyskland torde hvartdera ha utbyggdt omkr. 1 mill. Förenta staterna nära 10 mill. och Canada omkr. 2 mill. hkr. Hj. D. 
<b>Vattenkraftanläggning.</b> Se Vattenkraftverk. 
<b>Vattenkraftföreningen.</b> Se Svenska vattenkraftföreningen. 
<b>Vattenkraftslånefonden,</b> en af svenska staten enligt beslut af 1919 års lagtima riksdag inrättad, af Statskontoret förvaltad fond, afsedd att jämte den året förut bildade kraftledningsfonden (se d. o., Suppl.) genom billiga lån underlätta finansieringen af privata företag för vattenkraftens utnyttjande. Till fonden anvisades å 1920 års stat ett reservationsanslag af 2 mill. kr. och afses, att minst lika stort belopp skall årligen under en följd af år upptas för ändamålet i riksstaten. Ur fonden må af K. M:t lån beviljas "menigheter, bolag, föreningar eller enskilda, dels till företag, hvilka afse utbyggande af statens vattenfall eller tillgodogörande af enskilda tillhöriga vattenfall, då tillgodogörandet är af mera allmänt intresse, dels till vissa mindre, lokala vattenkraftsanläggningar för distribution inom orten af elektrisk energi, dels ock till vattenregleringsföretag, då dessa äro af allmännare betydelse". I fondens hufvudgrunder stadgas bl. a.: att lån skall kunna beviljas intill två tredjedelar af den beräknade anläggningskostnaden; att lån skall löpa med 5 1/2 proc. ränta och efter att ha innehafts i tre år skall amorteras under därpå följande högst 40 år med lika belopp per år; att visst anstånd med erläggande af räntan för de tre första låneåren kan medges; att lån ej må beviljas annat företag, än som befinnes i ekonomiskt och tekniskt hänseende grundadt på rationella förutsättningar; att för lån skall ställas af Statskontoret godkänd säkerhet; samt att K. M:t eger meddela erforderliga närmare bestämmelser. Fmn. 
<b>Vattenkraftverk</b> (Vattenkraftanläggning, 
page_number=450, index= - Vattenkraftverk (Vattenkraftanläggning) 
i eller invid vattendrag utförda byggnader jämte motoriska anordningar (vattenhjul, turbiner; se d. o.) för tillgodogörandet af vattenkraft (se d. o.). De första vattenkraftverken utfördes för att drifva kvarnar (s. k. skvaltkvarnar), sågar och hammarsmedjor. De bestodo af en i vattendraget uppförd dammbyggnad, som infångade vattnet och samlade någon fallhöjd, samt ett eller flera vattenhjul i anslutning till dammbyggnaden eller till en därifrån utgående kort kanal eller ränna. Af samma karaktär äro än i dag våra mindre, vattendrifna kvarnverk, husbehofssågar, benstampar och andra enkla inrättningar. I och med storindustriens utveckling började vattenkraften komma till större användning som drifkraft för väfverier, spinnerier, valsverk, mekaniska verkstäder o. d. Ett viktigt led i utvecklingen inträdde på 1870-talet, då de första träsliperierna för tillverkning af pappersmassa utfördes. Under detta skede började <i>vattenturbiner</i> (se Turbin) allmänt användas, hvilket möjliggjorde utnyttjandet af såväl högre fallhöjd som större total vattenkraft, än hvad förhållandet varit vid de gammalmodiga vattenverken. Innan de elektriska växelströmsgeneratorerna uppfunnits (i början på 1890-talet) och elektrisk öfverföring (se Elektrisk arbetsöfverföring) till aflägsnare förbrukningsorter möjliggjorts, var industrien knuten till vattenfallens omedelbara närhet. Numera sprides den elektriska kraften från vattenkraftverken öfver stora områden och tillgodogöres inom snart sagdt alla grenar af mänsklig verksamhet: belysning, landtbruk, handtverk, hushållsbehof (såsom kokning, strykning m. m.), spår- och järnvägsdrift samt för alla slag af industri, under senare årtionden ej minst den s. k. elektrokemiska (inkl. elektrometallurgiska) för framställning af t. ex. karbid, klorater, nitrater, tackjärn, stål, järnlegeringar, zink, aluminium m. m. 
Af moderna vattenkraftanläggningar urskiljer man i hufvudsak två olika typer, den ena med <i>öppen,</i> den andra med <i>sluten turbinuppställning.</i> Den förra nyttjas vid fallhöjder af upp till 15 a 25 m. och kännetecknas däraf, att turbinerna anordnas i öppna kamrar; den senare används för anläggningar med större fallhöjd, hvarvid turbinen vanligen inbygges i en sluten järnkåpa. Hufvudanordningarna vid ett vattenkraftverk utgöras af dammbyggnad, tilloppskanal, -ränna, -tub eller -tunnel (ofta i kombination med hvarandra), fördelningsbassäng (ev. svalltorn eller svallschakt), kraftstation, bestående af maskinhus och afloppskamrar (vid öppen uppställning äfven turbinkamrar), och eventuell afloppskanal eller -tunnel för att leda drifvattnet åter till strömfåran. <i>Dammbyggnaderna</i> uppföras på så fast grund som möjligt, helst berg eller pinnmo, samt utföras af betong, sten, trä eller jord. De förses oftast med dels fasta s. k. skibord, dels rörliga anordningar, trä- eller järnluckor, valsar, bjälksättar eller nålar för att afbörda öfverflödsvatten. <i>Tilloppskanaler</i> utgräfvas i lösa jordlager eller utsprängas i berg, hvarvid i förra fallet slänter och botten vanligen förstärkas medelst stensättning, betongplattor e. d. <i>Turbinledningar</i> utföras af trä, järn eller betong med diametrar upp till omkr. 6 m. <i>Fördelningsbassängen</i> är en afslutande utvidgning af tilloppskanalen, afsedd för vattnets fördelning på olika turbinkamrar eller tubledningar ofvanför kraftstationen. Där vattentilledningen sker genom tilloppstunnel, anordnas ofta s. k. <i>svallschakt</i> och vid tuber <i>svalltorn,</i> med uppgift att utjämna tryckstegringar och vattentillförsel vid förändringar i kraftverkens belastningar. Svalltornen utföras af järn, betong eller trä och bestå i sin enklaste utföringsform af en cylindrisk behållare, till hvilken de drifvattnet till- och afledande tuberna äro anslutna. <i>Turbinkamrar</i> vid lågtrycksanläggningar utföras af betong, sten eller trä samt förses med afstängningsanordning och isgrind. <i>Kraftstationsbyggnaderna</i> uppföras likaledes vanligen af betong, tegel eller trä på undergrund af betong eller sten och innehålla vid anläggningar med öppen turbinuppställning de elektriska generatorerna samt lågspänningsinstrumentering, turbinregulatorer m. m., vid högtrycksanläggningar vanligen jämväl vattenturbinerna. I anslutning till kraftstationen eller inom en från densamma skild byggnad inrymmas, då den elektriska kraften skall öfverföras på långa afstånd, elektriska transformatorer och högspänningsinstrumentering. Vid en del vattenkraftverk uttages kraften direkt från turbinaxeln, såsom vid trämassefabriker, valsverk etc. Bland större vattenkraftverk i Sverige märkas Gullspång (se Gullspångsälfven), Mockfjärd (se d. o.), Porjus (se d. o.), Sydsvenska kraftaktiebolagets (se d. o.) anläggningar i Lagan, Trollhätte kraftverk (se d. o.), Älfkarleby (ss d. o.) m. fl. 
Å pl. I, fig. 1 visas en genomskärning af Stora Kopparbergs bergslags a.-b:s under byggnad varande kraftverk vid Forshufvudforsen i Dalälfven (fallhöjd 10,3 m., turbineffekt 22,500 hkr). Åt maskineriet har getts s. k. vertikal öppen uppställning, och turbinkamrarna äro utförda för spiraltilledning af drifvattnet. (Fig. 3 visar en generalplan af anläggningen, hvarpå märkas till vänster dammbyggnaden med sina utskofsöppningar, samt till höger kraftstationen.) Fig. 2 är en bild från arbetsplatsen i april 1920. Fig. 4, utvisande en längdssktion genom statens kraftverk vid Trollhättan (fallhöjd 32 m., turbineffekt 160,000 hkr) anger, hur anordningarna vid sluten turbinuppställning gestalta sig. Som exempel på dammar och intag med olika afstängningsanordningar utvisas å fig. 5 en dammbyggnad med valsafstängning (Lilla Edet, Göta älf) och å fig. 6 ett kanalintag med sektorluckor (Untra i Dalälfven). En bland Sveriges större hvalfdammar är uppförd i Gideälfven vid Gideåbacka, fig. 7. (Fig. 8 visar tilloppskanalen vid Edsele i Faxälfven under byggnad. Å fig. 11 visas tubintag från samma verk; endast en tub är insatt.) Fig. 9 och 10 visa en järntub resp. en trätub, den förra vid Haby kraftverk i Slottsån (Viskan), den senare vid Edeskvarna nära Jönköping. Af förstnämnda bild framgår jämväl utseendet af ett svalltorn. Ett par kraftstationsinteriörer utvisas å fig. 12 och 13, den förra från Huskvarna kraftverk i Huskvarnaån, den senare från Nääs kraftverk i Motala ström. Fig. 14 är en bild af Bullerforsens kraftstation och dammbyggnad (Dalälfven), och fig. 15 återger en bild af kraftstationen vid Nedre Knäred i Lagan. Se äfven Porjus med fig. 2 o. 3, Sydsvenska kraftaktiebolaget med fig., 
page_number=451, index= - Vattenkraftverk (Vattenkraftanläggning) 
<b>Till art. Vattenkraftverk. I.</b> 
Fig. 1. Forshufvud kraftstation, Dalälfven;tvärgenomskärning. 
Fig. 2. Bild från arbetsplatsen vid Forshufvudkraftverk, april 1920. (Jfr fig. 3.) 
page_number=452, index= - Vattenkraftverk (Vattenkraftanläggning) 
<b>Till art. Vattenkraftverk. II.</b> 
Fig. 3. Generalplan af Forshufvud vattenkraftanläggning, Dalälfven. (Jfr fig. 1 o. 2.) 
page_number=453, index= - Vattenkraftverk (Vattenkraftanläggning) 
<b>Till art. Vattenkraftverk. III.</b> 
Fig. 4. Längdgenomskärning af statens kraftverkvid Trollhättan (maskinhuset och tubintaget). 
page_number=454, index= - Vattenkraftverk (Vattenkraftanläggning) 
<b>Till art. Vattenkraftverk. IV.</b> 
Fig. 5. Dammbyggnad med valsafstängning, LillaEdet, Göta älf. 
page_number=455, index= - Vattenkraftverk (Vattenkraftanläggning) 
<b>Till art. Vattenkraftverk. V.</b> Fig. 6. Kanalintag med sektorluckor, Untraverket i Dalälfven. Fig. 7. Hvalfdamm vid Gideåbacka, Gideälfven. Fig. 8. Tilloppskanalen vid Edsele i Faxeälfven under byggnad. Fig. 9. Järntub (samt svalltorn) vid Haby kraftverk i Slottsån, Viskan. Fig. 10. Trätub vid Edeskvarna (nära Jönköping). 
page_number=456, index= - Vattenkraftverk (Vattenkraftanläggning) 
<b>Till art. Vattenkraftverk. VI.</b> 
Fig. 11. Tubintag vid Edsele kraftverk, Faxeälfven. Fig. 12. Interiör från Huskvarna kraftverk i Huskvarnaån. Fig. 13. Interiör från Nääs kraftverk i Motala ström. Fig. 14. Bullerforsens kraftstation och dammbyggnad, Dalälfven. Fig. 15. Nedre Knäred kraftstation, Lagan. Fig. 16. Tyssedal kraftstation med tubledningar, Hardangerfjorden. 
page_number=457, index= - Vattenkraftverk (Vattenkraftanläggning) - Vattenkrans, skogsv. - Vattenkrasse, bot. Se Nasturtium, sp. 491 - Vattenkretsare, Hvirfvelbill, Hvirfveldykare, Gyrinidae, zool. - Vattenkräfta, med. Se Munsjukdomar - Vattenkult. Se Källkult - Vattenkultur, bot. - Vattenkur, metodiskt bruk af kallt vatten till sjukdomars botande och hälsans stärkande. Se vidare Kallvattenkur - Vattenkvalster, zool. Se Hydrachnidae - Vattenkvarn. Se Kvarn - Vattenkylare. Se Kylapparater, sp. 448, och Lysgas, sp. 98 - Vattenlagen, jur. 
Trollhätte kraftverk med fig. 1—3, fig. 14—16 till art. Turbin och fig. 3 i art. Uddeholmsverken. Under den senaste 10-årsperioden ha i Sverige utförts vattenkraftverk af sammanlagdt omkr. 500,000 turbinhkr, och de utbyggda vattenkraftverken representerade vid 1920 års början en effekt af sammanlagdt omkr. 1,150,000 turbinhkr. 
Bland större norska kraftverk kunna nämnas Rjukanfos (i art. Rjukan lämnas en totalvy af tubledningarna och kraftstationen) samt Tyssedal (se Tyssefaldene) vid Hardangerfjorden (fig. 16 utvisar kraftstationen och tubledningarna). S. L—k. 
<b>Vattenkrans,</b> <i>skogsv.</i>, ett i stybbeslagret upptaget vattenfylldt dike, som anbringats omkring och ofvan en eldhärd i en dämd eller släckt kolmila. Vattnet tränger småningom ned till eldhärden och tvingar den att draga ihop sig, tills den alldeles försvinner. Vattenkransen måste alltid tas så vid, att den omsluter eldhärden. I motsatt fall drifver vattenkransen elden utåt milan, hvarvid denna kan förstöras. W. E—n. 
<b>Vattenkrasse,</b> <i>bot.</i> Se Nasturtium, sp. 491. 
<b>Vattenkretsare,</b> Hvirfvelbill, Hvirfveldykare, <i>Gyrinidae, zool.</i>, en till gruppen <i>Adephaga</i> hörande familj af skalbaggar (se d. o., sp. 867), som fått sitt namn däraf, att de simma i själfva vattenytan, med öfversidan öfver och undersidan under densamma, samt att de aldrig simma rakt fram, utan kretsa omkring i oregelbundet buktande kroklinjer. De visa mycket långt gående tillpassning till vattenlifvet genom den framåt och bakåt afsmalnande, båtformiga kroppen, hvars undersida är kölformig, så att djuret likt ett hydroplan lätt glider på vattenytan. De två bakre benparen äro fenlikt tillplattade och kunna röras endast i horisontell riktning. De främre åter äro långa, med smala leder, och användas som griparmar. En annan tillpassning till vattenlifvet är den ovanliga byggnaden af ögonen, som på hvardera sidan äro delade i två från hvarandra skilda delar, en öfre och en undre. Den öfre delen fungerar som luftöga, den nedre som vattenöga, så att djuren följaktligen på samma gång kunna se, hvad som tilldrar sig i vattnet under dem och på vattenytan rundt omkring dem. De dyka äfven ned under vattenytan och medföra då under täckvingarna ett luftförråd. Såväl skalbaggarna som de långsträckta, med trådformiga trakegälar utrustade larverna äro rofdjur. Skalbaggarna äro 3—6,5 mm. långa, svartblå eller metallglänsande. I vårt land finnas två släkten: <i>Gyrinus</i> med 6 arter och <i>Orechtochilus</i> med 1 art. I. T—dh. 
<b>Vattenkräfta,</b> <i>med.</i> Se Munsjukdomar. 
<b>Vattenkult.</b> Se Källkult. 
<b>Vattenkultur,</b> <i>bot.</i>, odling af växter i en till sin sammansättning noga bestämd närlösning (se d. o.) i st. f. i jord. Afsikten härmed är att utröna, hvilka ämnen som äro nödvändiga för växtens normala utveckling, huru olika blandningar och koncentrationer af näringsämnen verka, hvilket inflytande på växtens utveckling giftiga ämnen ha m. m. Endast om lösningen innehåller kalium, kalcium, magnesium, järn, kväfve, svafvel och fosfor, s. k. fullständig närlösning, kan en häri odlad grön växt komma till full utveckling. Saknas något af dessa ämnen, af stannar utvecklingen förr eller senare. Till vattenkulturer användas större eller mindre glaskärl, som fyllas med närlösning och täckas med en genomborrad kork eller skifva, i hvilken växten (vanligen en groddplanta) sättes, så att dess rötter nå ned i lösningen. Glaskärlet omges med ett fodral för att utestänga ljuset. Allmänt använda närlösningar äro Knops, som består af 1 l. vatten, 1 gr. kalciumnitrat, 0,25 gr. magnesiumsulfat, 0,25 gr. surt kaliumfosfat, 0,12 gr. klorkalium och en ringa mängd järnsalt, och Sachs' lösning, som i 1 l. vatten innehåller 1 gr. kaliumnitrat, 0,5 gr. kalciumsulfat, 0,4 gr. magnesiumsulfat, 0,5 gr. kalciumfosfat och spår af järnklorid. I en dylik lösning kan man exempelvis utan svårighet uppdraga en majsplanta till blomning och fruktmognad, ja man har t. o. m. kunnat uppdraga ända till 4 m. höga, väl utvecklade träd. En populär form af vattenkultur är drifning af hyacinter på glas; i detta fall innehåller emellertid växten själf största delen af den till utvecklingen nödvändiga näringen. Betydelsen af de olika näringsämnena för växtens normala utveckling åskådliggöres i fig. G. L—m. Majs i vattenkultur efter 2 1/2 månaders förlopp,<i>1</i> destilleradt vatten, 2—7 alla nödvändiganäringsämnen, undantagandes (2) kalium, (3) kalk, (4) kväfve,(5) fosfor, (6) magnesium, (7) järn; <i>8</i> fullständignärlösning. (Efter Paul Wagner.) 
<b>Vattenkur,</b> metodiskt bruk af kallt vatten till sjukdomars botande och hälsans stärkande. Se vidare Kallvattenkur. 
<b>Vattenkvalster,</b> <i>zool.</i> Se Hydrachnidae. 
<b>Vattenkvarn.</b> Se Kvarn. 
<b>Vattenkylare.</b> Se Kylapparater, sp. 448, och Lysgas, sp. 98. 
<b>Vattenlagen,</b> <i>jur.</i>, innehåller en allmän reglering af den svenska vattenrätten. Före tillkomsten af Vattenlagen voro de vattenrättsliga bestämmelserna upptagna i skilda författningar. Hufvudstadgandena ang. den lukrativa vattenrätten, d. v. s. de bestämmelser, som afsågo ett tillgodogörande af vattnets nyttiga egenskaper, voro upptagna i olika författningar af 30 dec. 1880, näml. i k. förordn. om jordegares rätt 
page_number=458, index= - Vattenlagen, jur. 
öfver vattnet å hans grund, den s. k. <i>vattenrättsförordningen,</i> samt i k. förordn. ang. allmän farled och allmän flottled. Hufvudstadgandena rörande den defensiva vattenrätten, d. v. s. de bestämmelser, som hänförde sig till vattnets skadliga verkningar och afsågo dessas förebyggande, minskande eller aflägsnande, innehöllos, särskildt i fråga om jords odling och förbättring, i lagen 20 juni 1879 om dikning och annan vattenafledning, den s. k. <i>dikningslagen.</i> Sedan behofvet af en omarbetning af vattenrättslagstiftningen under slutet af förra och början af innevarande årh. visat sig alltmer trängande och i en riksdagens skrifvelse 1904 hemställan gjorts om omarbetning af vattenrättsförordningen och i samband därmed stående författningar, tillsattes 1906 en kommitte med uppdrag i anslutning till riksdagens skrifvelse, den s. k. <i>vattenrättskommitten.</i> Sedermera uppdrogs s. å. åt en annan kommitte att utarbeta förslag till ny lagstiftning om jords torrläggning och därmed sammanhängande ämnen, den s. k. <i>dikningslagskommitten.</i> Dessa kommitteer, sedan de hvar för sig utarbetat hufvudgrunderna till de lagförslag, som åt dem uppdragits, sammanträdde för gemensamma öfverläggningar, och afgåfvo 1910 ett gemensamt betänkande med förslag till vattenlag m. m. (tr. 1911), omfattande såväl lukrativa som defensiva vattenrätten. Detta sammanförande af bestämmelserna rörande de skilda vattenrättsliga områdena hade ansetts lämpligt, då förhållandena ej sällan voro sådana, att visst företag eller åtgärd kunde vara af betydelse för såväl lukrativa som defensiva vattenrättsliga intressen, och då det synts fördelaktigt, att den formella behandlingen af vattenmål kunde ordnas på ett i hufvudsak enhetligt sätt för hela vattenrättsområdet. I förslaget upptogos bestämmelser ej blott "om rätt till vatten" och "om byggande i vatten", utan äfven "om dikning och annat afledande af vatten för torrläggning af mark" samt "om invallning" och "om vattenreglering", äfvensom "om kloakledningar", "om allmän farled" och "om allmän flottled". Stadgandena i förslagets kap. 4 "om allmän flottled" inskränkte sig dock till en hänvisning till de bestämmelser, som därom gällde eller kunde bli stadgade. I kommitterades uppdrag ingick nämligen icke att afge förslag äfven ang. denna del af vattenrätten, men de kommitterade ansågo lämpligt, att på angifvet sätt ett kapitel i Vattenlagen reserverades, för att vid en senare revision af flottningslagstiftningen bestämmelserna i ämnet skulle kunna med lätthet upptagas på lämplig plats i Vattenlagen och sammanbindas med de öfriga vattenrättsliga bestämmelserna i denna. 
Vid den vidare behandlingen af förslaget ansågs lämpligt att utbryta vissa delar och göra dessa särskildt till föremål för granskning och öfverarbetning för att därigenom möjliggöra ett snabbare afhjälpande af de mest trängande behofven af ny lagstiftning. Sakkunniga tillkallades för granskning af vissa delar af förslaget, berörande den lukrativa vattenrätten. Resultatet af de sakkunniges arbete framlades 1917 i ett betänkande med förslag till vattenlag m. m. (tr. s. å.). Förslaget, delvis omarbetadt, föranledde proposition till 1918 års riksdag, och sedan denna med vissa ändringar af riksdagen bifallits, utfärdades 28 juni 1918 en <i>Vattenlag</i> och en därmed sammanhängande <i>Lag om hvad iakttagas skall i afseende å införande af Vattenlagen</i> samt en <i>Lag om förteckning å vattendrag, där kungsådra</i> finnes. Genom Vattenlagen reglerades de vattenrättsliga förhållandena i fråga om rätten till vatten i allmänhet och om byggande i vatten, äfvensom ang. vattenreglering, särskildt i ändamål af vattenkraftens tillgodogörande. Lagen bibehåller emellertid det system, som angafs genom 1910 års förslag och som afsåg de vattenrättsliga bestämmelsernas sammanförande i en lag. Afsikten var att, beträffande de delar af vattenrätten, som ej behandlades i Vattenlagen, en senare komplettering skulle ske, och reserverades för dessa särskilda kapitel i Vattenlagen. Denna komplettering har sedermera skett. Redan 1911 tillkallades sakkunniga att biträda vid utarbetande af förslag till ny flottningslagstiftning. Dessa sakkunniga afgåfvo 1916 betänkande med förslag till ny flottningslagstifning (tr. 1917). Enligt detta skulle en del af flottningslagstiftningen, näml. den del, som angick inrättande, utvidgande och förbättrande af allmän flottled, ingå i den nya Vattenlagen. Det i denna för allmän flottled reserverade kapitlet skulle utfyllas och i samband därmed ändringar vidtagas i vissa andra kapitel i lagen. Bestämmelserna ang. allmän flottleds nyttjande och de flottandes inbördes förhållande skulle däremot enl. förslaget upptagas i en särskild lag. I hufvudsaklig anslutning till berörda förslag framlades proposition till 1919 års riksdag och utfärdades sedermera, sedan propositionen med vissa ändringar bifallits af riksdagen, 19 juni 1919 <i>Lag med ändring i vissa delar af Vattenlagen,</i> jämte, bland andra författningar, berörande flottningsförhållanden, <i>Lag om flottning i allmän flottled</i> och <i>Lag, huru afgöras skall, hvarest tidigare tillkommen allmän flottled skall jämlikt Vattenlagen bibehållas.</i> 
Sedan därigenom 1918 års Vattenlag kompletterats med afseende å de bestämmelser, som berörde allmän flottled, återstod att i Vattenlagen med den afgränsning denna på angifvet sätt erhållit, inarbeta jämväl lagstiftningen ang. allmän farled, torrläggning af jord samt kloakledningar. Förslag till bestämmelser i sådant afseende afgafs af för ändamålet tillkallade sakkunniga 1919 i ett af dem utarbetadt betänkande med förslag till ny lagstiftning ang. torrläggning af jord m. m. (tr. 1920). I nära anslutning till detta förslag framlades proposition till 1920 års riksdag, och har sedermera utfärdats <i>Lag om ändring i vissa delar af Vattenlagen den 11 juni 1920.</i> Därigenom ha bland andra ändringar i Vattenlagen upptagits bestämmelser i kap. 5 om allmän farled, i kap. 7 om torrläggning af mark genom dikning, vattenafledning eller invallning och i kap. 8 om kloakledningar. Vattenlagen föreligger därmed i fullständigt skick i nära anslutning till den plan, som genom 1918 års Vattenlag angetts. 
1918 års Vattenlag trädde i kraft 1 jan. 1919. Af lagarna om ändring i vissa delar af Vattenlagen af 1919 och 1920 trädde den förra i kraft 1 jan. 1920, och skall den senare träda i kraft 1 jan. 1921. Genom nämnda lagar ha de förut gällande vattenrättsrättsliga bestämmelserna i 
page_number=459, index= - Vattenlagen, jur. - Vattenlagstiftning. Se Vattenafledning, Vattenlagen och Vattenrätt - Vattenledning (ty. wasserleitung; fr. eaux, distributions d'eau; eng. waterworks) 
allmänhet upphört att gälla, dock att i resp. lagar vissa övergångsbestämmelser meddelats. B. H. D. 
<b>Vattenlagstiftning.</b> Se Vattenafledning, Vattenlagen och Vattenrätt. 
<b>Vattenledning</b> (ty. <i>wasserleitung;</i> fr. <i>eaux, distributions d'eau;</i> eng. <i>waterworks</i>), en anläggning, genom hvilken vatten från en mer eller mindre aflägsen plats kan ledas till ett samhälle för att tillfredsställa dess behof af lämpligt vatten för hushålls- samt för industriella och kommunala ändamål. Sådana anläggningar höra till vattenbyggnadskonstens äldsta arbeten. Redan hos den gamla historiens folk funnos konstgjorda reservoarer, som erhöllo sitt vatten från det under regnperioden nedströmmande regnet, från källor, bäckar o. s. v., så t. ex. i Assyrien, Egypten, Palestina och i synnerhet Indien, hvarest vid den tidpunkt, då engelsmännen eröfrade landet, ensamt i presidentskapet Madras funnos 53,000 samlingsbassänger, af hvilka åtskilliga i omfång betydligt öfverträffade de största under senaste årtionden utförda anläggningar af likartadt slag. Vattnets ledning till utdelningsställena skedde i öppna eller täckta kanaler, som delvis voro framdragna i tunnlar genom mötande höjdsträckor, delvis på konstgjord underbyggnad förda öfver dalar och lågland. Äfven de forntida grekerna fäste stor vikt vid anskaffning af rent vatten; så t. ex. hade staden Samos på Herodotos' tid en källvattenledning med en kanal af nära 1 m. bredd och en tunnel af 1,6 km. längd. De mest storartade dylika anläggningar, "akvedukter" (se d. o.), utförde emellertid efter slutet af 4:e årh. f. Kr. romarna för att förse sin hufvudstad med vatten (se därom Rom, sp. 654). Äfven i de eröfrade provinserna anlade romarna vattenledningar i stort antal. I Spanien, Frankrike och västra Tyskland finnas ruiner efter stora akvedukter, såsom vid Arles, Avignon, Arcueil-Paris, Nîmes (Pont du Gard; se Akvedukt med fig.), Lyon, Trier, Köln och Mainz. Ännu i dag erhålla Segovia, Sevilla, Vienne, Metz och Antibes sitt vatten från ledningar anlagda af romarna. Äfven Konstantinopel försågs, sedan det 330 blifvit romerska rikets hufvudstad, med en vattenledning, som matades af stora uppsamlingsbassänger, belägna i bergen vid Svarta hafvets kust. Där använde man likväl på flera ställen sifonledningar i st. f. akvedukter vid passerandet af dalgångar, sedan liknande anläggningar vid Lyon redan förut utförts af blyrör bestående af hopböjda, i fogarna sammanlödda blyplåtar. Äfven för Alatri vid Rom synes en delvis under tryck varande vattenledning ha varit anlagd, då nämligen blyrör af 105 mm. diameter blifvit funna där. — Under medeltiden utfördes ej, med få undantag, några nya vattenledningsarbeten, och de från vår tidräknings första århundraden ärfda fingo delvis förfalla. Först den nyare tiden blef det förbehållet att göra vattnet tillgängligt för stora och tätt bebyggda städers alla invånare, äfven för dem, som bebo de högst belägna våningarna, något, som icke ens tillnärmelsevis kunde uppnås af romarna, som endast mäktade framleda vattnet från högt belägna ställen medelst naturligt fall. — Bland senare tiders storartade anläggningar inom detta område må här följande i korthet omnämnas. <i>Paris'</i> vattenbehof tillgodoses medelst två h. o. h. skilda system; det ena för ofiltreradt flodvatten för spolning af gator och kloaker, för vattning af planteringar, för vattenkonster, för spolning af vattenklosetter och för industriella behof m. m., det andra för källvatten, och vid tider af större förbrukning äfven filtreradt flodvatten för hushållsändamål. Det förra systemets vatten erhålles ur Seine och Marne genom uppfordringsverken vid Saint-Maur och Ivry. Äfven den i början af 1900-talet utförda Canal de l'Ourcq lämnar ofiltreradt vatten för samma ändamål. Denna kanal börjar omkr. 9 km. från Paris vid floden Ourcq och slutar i nordöstra hörnet af Paris vid Bassin de la Villette. Dessutom erhåller Paris vatten från några artesiska brunnar. Vattnet för hushållsändamål erhålles till största delen från källor. I st. f. den förut omnämnda, af nordmännen på 800-talet förstörda akvedukten vid Arcueil anlades den nuv. med samma namn 1613—24. F. n. förses Paris med källvatten hufvudsakligen från nedan angifna fyra stycken akvedukter. L'aqueduc de la Dhuis (färdig 1866), bestående till största delen af en murad trumma med äggformig sektion 1,76 × 1,40 m. och i dalgångar af järnrör med 1,0 m. diameter, leder vattnet från Pargnykällan 131 km. till en reservoar, belägen 75 m. öfver Paris' kajer. Kostnaden uppges till 18 mill. frcs. 1874 blef l'aqueduc de la Vanne färdigbyggd. Den är 173 km. lång med cirkulär sektion af 2,1 m. diameter och leder vattnet från en samling källor mellan Sens och Troyes till en reservoar i två våningar (fig. 1) belägen vid Montrouge 47 m. öfver Paris' kajer. Kostnaden uppges till 50 mill. frcs. L'aqueduc de l'Avre är utförd 1893—95 och har betingat en kostnad af 36 mill. frcs. Vattnet uppsamlas v. om Paris i l'Avredalen och föres genom en 105 km. lång ledning af cirkulär tvärsektion och 1,7 a 1,8 m. diameter till reservoaren Montretout vid S:t Cloud. 1895—99 anlades l'aqueduc du Loing et du Lunain, som uppsamlar källor belägna s. ö. om Paris på ett afstånd af omkr. 75 km. Uppsamlingsledningarna äro två, en af 14 km. längd från Loing och en af 7,2 km. längd från Lunain. Vid föreningspunkten är pumpverket beläget, som uppfordrar vattnet till den 38,7 m. högre belägna hufvudakvedukten, som följer utmed l'aqueduc de l'Avre, då den äfven är ämnad att tjäna som reservledning för denna. Akvedukten är utförd af betong med cirkulär tvärsektion och 2,5 m. diameter. Anläggningskostnaden uppgår till omkr. 25 mill. frcs. Dessa akvedukter tillföra Paris i genomsnitt sammanlagdt 290,000 kbm. pr dygn. Vid långvarig torka måste äfven filtreradt flodvatten från Saint-Maur tillgripas. Allt som allt har Paris 6 källvattenledningar, 25 maskinella anläggningar för 
page_number=460, index= - Vattenledning (ty. wasserleitung; fr. eaux, distributions d'eau; eng. waterworks) 
uppfordring och 18 reservoarer med ett sammanlagdt innehåll af 800,000 kbm. — <i>London</i> antas ha fått sin första vattenledning redan så tidigt som 1235, då Henry Wales anlade en med murverk omgifven blycistern i Westcheap, kallad the Great conduit. Samtidigt med denna anläggning vidtog man åtgärder för att leda vattnet i blyrör till City från Tyburn. Dessa rör skola ha haft en diameter af 15 cm. 1432 nedlades blyrör i Standard och Cheapside (bekostade af sir John Wells), och nya ledningar anlades 1535. Medel beviljades af parlamentet 1544 till en ledning från Hampstead heath, men nära 50 år förgingo, innan förslaget kom till utförande. Dittills hade vattnet framledts genom själftryck. Först 1582 blef Thames' vatten uppfordradt i husen genom blyrör med två sinnrikt konstruerade hydrauliska pumpverk, uppförda i närheten af Londonbridge af holländaren Peter Maurice. Vattenhjulen hade en diameter af 6 m. och uppfordrade tillsammans 2 1/2 mill. gallons (11,360 kbm.) i dygnet. De ännu i dag befintliga New river waterworks anlades och bekostades af Hugh Myddelton samt fullbordades med understöd från Jakob I 1619. Vattnet leddes 40 eng. mil från Chadwells och Amwells källor till en reservoar i Clerkenwell. I dalarna nyttjades ledningar af trä, invändigt klädda med bly. Sedermera ökades vattentillgången från floden Lee. 1691 uppfördes ett vattenverk vid Thames af ett bolag, som något mera än 100 år därefter öfverlät sina anläggningar till "New river". De första huvudledningarna i London bestodo af genomborrade trädstammar; servisrören däremot voro, såsom ännu i dag, af bly. Vid en period hade New river co. en 400 eng. mil lång ledning, men hvarje år måste 20 mil ersättas med nya stockar. Då dessa ledningar ej kunde erhållas af större diameter än 6—7 tum, måste flera (ända till nio ledningar) anläggas i samma gata. Olägenheterna af dessa årligen förekommande omläggningar och svårigheten att upptäcka läckor orsakade en dryg underhållskostnad. Det vatten, som läckte bort, anslogs till 1/4 af hela förbrukningen. 1820 ersattes alla stockledningar med gjutjärnsrör för en kostnad af 5,4 mill. kr. F. n. förses London med vatten från 8 vattenledningar, som alla egas af bolag: New river waterworks (1619), Chelsea waterworks (1724), Lambeth waterworks (1785), East London (1798), Grand Junction co. (1805), West Middlesex waterworks (1806), Vauxhall och Southwark co. (den förra ledningen anlagd 1805, den senare 1835, båda sammanslagna 1845) och Kent waterworks (1809). Af dessa tar "Kent" vattnet från djupa brunnar, "New river" från Chadwells källa, floden Lee och 13 brunnar i nämnda floddal samt "East London" från Lee och Thames, de öfriga fem ur Thames. Alla kompanierna, utom "Kents", filtrera vattnet genom sand. — <i>Berlin</i> försågs sedan 1856 med Spree-vatten; filter och pumpverk voro belägna vid Stralauer-tor, och verket egdes af ett engelskt bolag. 1873 öfvertogs det af staden, som dessutom 1877 byggde grundvattenverket vid Tegeler see. 1883 förändrades detta till ytvattenverk, och vattnet hämtades ur nämnda sjö. Till följd af växande vattenbehof anlades och togs 1893 ett verk för filtreradt sjövatten ur Müggelsee i bruk, samtidigt som Stralauer-verket nedlades. Sedan järnfilter införts, förändrades 1901 åter Tegeler-verket till grundvattenverk, och 1905—06 gjordes samma förändring med större delen af Müggelsee-verket. 1914 påbörjades byggandet af ett grundvattenverk vid Wuhlheide, och till 1918 planerades påbörjande af ett liknande större grundvattenverk vid Heiligensee. Müggelsee- och Wuhlheideverken, som äro belägna s. ö. om Berlin, lämna vatten till en pumstation vid Lichtenberg, från hvilken en del vatten pumpas till verket vid Belforterstrasse och därifrån till kringliggande högzon, under det att resten går till lågzonen. Tegelersee- och Heiligensee-verken äro belägna n. v. om Berlin och leverera sitt vatten till pumpverket vid Westend, från hvilket en del går till pumpverket vid Tempelhoferberg med kringliggande högzon och resten till lågzonen. De båda högzonerna ha hvar sin mindre reservoar i torn för tryckets reglering, under det att lågzonens tryck regleras med ståndrör och pumpar. Samtliga verken kunna leverera omkr. 500,000 kbm. per dygn. Berlins förstäder förses med vatten från ett flertal anläggningar och bolag, hvaraf Charlottenburger wasserwerke A. G. är det största. — <i>Wien</i> hade 1836 endast vattenhämtningsställen vid Donau. 30 år senare användes uteslutande vatten från källorna Kaiserbrunnen och Stixenstein, belägna 275 m. öfver Wien. Dessa källor ha sin näring från smältande snö vid Noriska alpernas yttersta sträcka. Den nuvarande vattenledningen, hvars äldsta del fullbordades 1874, leder vattnet från nämnda källor med naturligt fall i en murad akvedukt af 95 km. längd till en reservoar vid Rosenhügel utanför Wien. Akvedukten är till största delen nedgräfd i marken; 8,5 km. bestå af tunnlar, och 4,6 km. äro anlagda på fristående arkader. 1910 togs en ny anläggning i bruk, som medelst en 200 km. lång ledning från vänstra stranden af Salza i Steiermark för vattnet delvis på långa sträckor i akvedukt med innermått 2,08 × 1,92 m. till hufvudstaden. Vattnet tar en tid af två dagar för att passera från källan till förbrukningsorten. 
Till jämförelse må nämnas, att <i>Stockholms</i> vattenledningsverk (Skanstullsverket, byggdt 1859—61, Eriksdalsverket 1882—84, som båda hålla på att nedläggas, Norsborgsverket 1900—05, utvidgadt 1911—20) f. n. (1920) uppfordrar 50 till 70,000 kbm. vatten per dygn; vattentäkter äro Bornsjön (se d. o.), en insjö med omkr. 7 kvkm. yta, Ekeröfjärden af Mälaren och en mindre grundvattenstäkt. Filteranläggningen, uppfordringsverket m. m. äro belägna vid Norsborg (se d. o.), omkr. 17 km. v. om Stockholm vid Ekeröfjärdens södra strand, hvarifrån vattnet medelst pumpning föres till staden. (Se F. V.. Hansen, "Stockholms nya vattenledningsverk vid Norsborg", 1906.) Rörnätet har en sammanlagd längd af omkr. 345 km., och sammanlagda reservoarvolymen uppgår till omkr. 43,000 kbm. 
Följande tabell innehåller uppgifter på första anläggningsår, nuv. anläggningskostnad och totalvattenförbrukning per individ och dygn under 1918 för 12 större svenska städer: 
page_number=461, index= - Vattenledning (ty. wasserleitung; fr. eaux, distributions d'eau; eng. waterworks) 
Kronor Liter 1786 Göteborg 6,914,612 116 1861 Stockholm 25,958,791112 1861 Karlskrona 787,006 149 1864 Jönköping 701,881 106 1873 Norrköping 1,630,160 149 1874 Uppsala ——— 108 1876 Gäfle 1,720,903 168 1884 Hälsingborg2,685,427 94 1886 Västerås 858,935 119 1886 Örebro 1,468,390 119 1887 Eskilstuna ——— 188 1899 Malmö 4,854,724 92 
Jfr Svenska kommunaltekniska föreningens statistiska uppgifter 1918. 
Vid anläggningen af en vattenledning bör hänsyn tas till följande hufvudmoment: 
1) <i>Den erforderliga vattenmängden</i> är beroende på antalet invånare, klimatet, temperaturen, utdelningssättet, antalet industriella inrättningar, planteringar, badinrättningar, gator, som skola bevattnas, samt antalet privata badrum, duschar, vattenklosetter och andra bekvämlighetsinrättningar samt på behofvet af vatten för eldsläckning. För vatten till hushållsbehof (dock ej inberäknadt vatten till bad och tvätt) beräknas 20 a 30 liter per invånare och dygn; till ett karbad i privat hus 350 l., i offentliga badhus 500 l.; för en häst 50, nötkreatur 25—50, kalf eller får 8 och svin 13 l. per dygn. Till spolning af vattenklosett en gång 8 a 10 l., för eldsläckning minst 27 sek.-liter o. s. v. Maximidygnsförbrukningen uppgår till omkr. 1,5 a 1,6 och maximitimförbrukningen till 2,25 a 2,5 ggr medelförbrukningen. Fig. 2 anger vattenförbrukningens i Stockholm variation under ett dygn och fig. 3 variationen i månadsförbrukningen under ett år. Förbrukningen af vatten är naturligtvis mycket olika i olika samhällen. I Nord-Amerikas städer är åtgången per individ och dygn i allmänhet större än i Europas. Så t. ex. är vattenförbrukningen i New York omkr. 300, San Francisco 230, Philadelphia 500 och Washington 600 l., allt per person och dygn. I Italien har Rom den största vattenförbrukningen med ungefär 650 l., och i de större franska städerna växlar den mellan 120 och 450 l., med Paris liggande ungefär i midten med omkr. 215 l. per person och dygn. I Stockholm är förbrukningen omkr. 110 och i Köpenhamn omkr. 100 l. per person och dygn. I regel beror onormalt stor vattenförbrukning på, att mätare ej används i större utsträckning eller att rörnätet ej erhåller noggrann skötsel, utan stora mängder bortgå som läckvatten. Fig. 2. Grafisk framställning af vattenförbrukningensväxlingar i Stockholm under maximidygnet, år 1918. Fig. 3. Grafisk framställning af vattenförbrukningensväxlingar i Stockholm under året 1918. 
2) <i>Vattnets anskaffning.</i> Vattenledningsverken matas dels från grundvattensförekomster, såsom källor, grundvattensströmmar och grundvattenssjöar, dels med ytvatten, såsom floder och sjöar. För att erhålla tillräcklig kapacitet förstärkas stundom grundvattensströmmarna genom infiltration af ytvatten. Grundvattnet utvinnes dels medelst horisontala grundvattengallerier af murverk, betong eller gjutjärnsrör, dels genom brunnar eller brunnsgallerier. Om en flod, som används som vattentäkt, periodvis är otillräcklig, kan från dess nederbördsområde regnvatten magasineras genom uppdämning af floddalen. Bland märkligare anläggningar af sistnämnda slag må nämnas Liverpools damm; Vyrnwys floddal i grefsk. Montgomery har nämligen förvandlats till en stor sjö (7,6 km. lång, 0,4—1 km. bred, 25,6 m., största djup). Denna behållare rymmer 55 mill. kbm. Dammkrönets längd är 357 m., och kostnaden uppgick till omkr. 54 mill. kr. Möhnetaldammen i Ruhrdistriktet rymmer omkr. 130 mill. kbm., dammhöjden är 32,1 m., kostnaden omkr. 20,8 mill. mark. New York hämtar sitt vatten från en dammanläggning i Crootonflodens dal med ett uppsamlingsbäcken rymmande omkr. 280 mill. kbm. Crystal-Springs-dammen vid San Francisco rymmer omkr. 110 mill. kbm., och Bombay erhåller sitt vatten från ett uppsamlingsbäcken med en damm af 270 m. längd och 35,5 m. höjd. En af de största nuv. anläggningarna torde vara den vid Puentes i Spanien, rymmande omkr. 350 mill. kbm. 
3) <i>Vattnets beskaffenhet.</i> Vattnet bör vara klart, välsmakande, färglöst samt fritt från hälsofarliga föroreningar af organiskt och oorganiskt ursprung, särskildt smittförande organismer, ha om möjligt en temperatur af 7°—12° C. och vara mjukt. Hårdt vatten är mindre lämpligt, särskildt för industriella ändamål. Sjö- och flodvatten är vanligen mjukt. Hårdt är däremot brunns- och källvatten. Ett i bakteriologiskt hänseende "rent" vatten bör ej innehålla mer än 100 utvecklingskraftiga bakteriekolonier per kbcm., och bakterien <i>coli commune</i> bör ej förekomma på 100 kbcm. Ytterst sällsynt förekommer vatten, som eger 
page_number=462, index= - Vattenledning (ty. wasserleitung; fr. eaux, distributions d'eau; eng. waterworks) 
samtliga anförda goda egenskaper. Vattnet måste därför på ett eller annat sätt renas, innan det kan användas. 
Fig. 4. Filtrerbädd. 4) <i>Vattnets filtrering.</i> Ytvattnets rening sker i regel förmedelst långsamfiltrering genom ett lager af fin sand. Filterbädden består vanligen af ett sandlager med en kornstorlek af 1/3—1 mm- och en tjocklek af 0,5 a 1,5 m. Detta sandskikt hvilar på ett bärande lager af 15—25 cm. tjocklek af harpad singel och knaper; det understa, gröfsta lagret består af större stenar, men utbytes ofta mot tegelsten, ordnad i öfvertäckta kanaler. Filterbädden hvilar på och inneslutes af botten och väggar af murverk, oarmerad eller armerad betong (fig. 4). Filtret är i regel af rektangulär form, men äfven cirkulär förekommer. Från det bärande skiktet ledes vattnet genom en eller flera uppsamlingskanaler genom en regleringsventil med själftryck till renvattenbrunnen, från hvilken vattnet medelst pumpverk eller själftryck föres till förbrukningsorten. På sandbädden bildas den s. k. filterhuden af en del fina partiklar i råvattnet, och filtreringen sker genom denna hud och sandbädden med en hastighet af i regel 100, högst 200 mm. per timme. Vid särdeles dåligt råvatten kan med fördel användas ett förfilter af gröfre filtermateriel och med större filterhastighet. Genom minskadt rensningsarbete i långsamfiltren erhålles i regel bättre ekonomiskt resultat med denna metod. På senare tider ha särskildt i Nord-Amerika snabbfiltreringsmetoder i stor utsträckning kommit till användning. Bland de vanligaste är Jewellfiltret, där vattnet först tillsättes med ett fällningsmedel, vanligen aluminiumsulfat, och därefter med stor hastighet (4 a 8 m. per timme) filtreras genom ett sandfilter inneslutet i en plåtcistern. Sandbädden renas hastigt genom insläppning af tryckvatten eller komprimerad luft från bäddens undersida och samtidig kringröring med maskindrifna krattor. Andra snabbfiltreringsmetoder äro Kröhnkes filter med roterande trummor, permutihtfilter m. fl. Den största betydelsen eger snabbfiltreringen som förbehandling af vatten för en efterföljande sterilisering, som hufvudsakligen utföres medelst ozon eller klor. Ozonens steriliserande inverkan på vattnet består i en kraftig oxidation. Sedan luft passerat ozonapparaten, blandas ozonluften i emulsörer med det förfiltrerade vattnet och inströmmar i sterilisationstornet, där de organiska beståndsdelarna oxideras af ozonen och de i vattnet befintliga bakterierna förstöras. Härefter luftas vattnet och rinner till en renvattenbassäng. Vid sterilisering med klor används hufvudsakligen klorkalk, som verkar på samma sätt som ozonen, d. v. s. syre frigöres. Den obehagliga klorsmaken aflägsnar man genom att tillsätta natriumsulfat. I st. f. klorkalk har man på senare tid börjat använda komprimerad klorgas, som inpressas i vattnet liksom ozonluften. Äfven försök med vattenrening genom ultravioletta strålar ha gjorts med godt resultat. Dock torde ännu större praktisk erfarenhet saknas om denna metod. För rening af grundvatten, som ofta innehåller upplöst kolsyra, järnoxidul eller vätesvafla användas olika metoder. För att borttaga kolsyra låter man vattnet fritt falla som dusch omkr. 1 a 2 m. genom luften och därefter passera en fìlterbädd af marmorgrus af olika storlekar. För att aflägsna järn, som förekommer i form af löslig järnoxidul, sätter man vattnet på ofvannämnda sätt genom ett par meters fritt fall i intim förbindelse med luftens syre, då den lösliga järnoxidulen öfvergår till olösligt järnoxidulhydrat, h vilket visar sig först som en mjölkliknande färgning i vattnet och sedan som en brunaktig flockbildning, hvilken upptas på ett groft filter. Järnet kan äfven aflägsnas med en filteranläggning med större hastighet under tryck, då vattnet först blandas med pressluft, därefter passerar ett rissel af lavakoks och sedan ett snabbfilter af grus. (Se äfven Biologisk rening och Filtrera.) 
Fig. 5. 5) <i>Hufvudledningar och rörnät.</i> Om vattentäkten är belägen högre än förbrukningsorten, föres vattnet till densamma genom själftryck i s. k. <i>gravitationsledning.</i> Om förhållandet är omvändt, måste pumpning tillgripas. I förra fallet användas kanaler, murade eller gjutna i betong, öppna eller slutna, som t. ex. för Paris, Wien, New York m. fl. storstäder. I det senare stå ledningarna under tryck, <i>tryckledningar,</i> och utföras vid lägre tryck af armerad betong, vid högre af trä, gjutjärn, smidesjärn eller stål. Ledningarna förses med af stängningsventiler, luftventiler och aftappningsanordningar. Vid ledningarnas dimensionering bör hänsyn tagas till, att summan af ränta och amortering å anläggningskostnaden samt pumpningskostnaden blir den minsta möjliga. Såväl för rörnätet som hufvudledningarna torde f. n. gjutjärnsrör vara de vanligaste. De utföras i allmänhet i längder af 3,6 a 5 m. med diametrar från 8 till 120 cm. och med godstjockleken varierande med diametern mellan 9 och 28 mm. Smidesjärnrör eller stålrör utföras som nitade eller öfverlappsvetsade rör i 8 a 12 m. längder och med godstjocklek ungefär 1/3 af motsvarande för gjutjärnsrör. För rör med mindre än 300 mm. diameter används ofta det s. k. Mannesmannsförfarandet (se Mannesmannsrör), en utvalsning af rören ur ett massivt block. Smidesjärnsrören äro lättare och 
page_number=463, index= - Vattenledning (ty. wasserleitung; fr. eaux, distributions d'eau; eng. waterworks) 
motståndskraftigare än gjutjärnsrören mot jordsättningar, stötar m. m. Såväl gjutjärnsrör som särskildt smidesjärnsrör skyddas såväl ut- som invändigt för rostning genom påstrykning i varmt tillstånd af asfaltsolution. Trärören, som på sista åren i Nord-Amerika börjat komma i bruk, utföras af hyflade stafvar omlindade med järntråd eller bandade med plattjärn. Järnrören förbindas i regel genom muffskarfvar. Till tätning af rörskarfvarna nyttjas bly, som gjutes i skarfven, sedan rören hopsatts, hvarefter det stelnade blyet diktas. För att hindra det flytande blyet att rinna in i ledningen indrifver man först tåggarn i skarfven. Fig. 5 visar föreningen af två rör: <i>a</i> muffen, <i>b</i> tåggarnet, <i>c</i> blyet och <i>d</i> gjutform af lera eller gjutslinga af asbest. För speciella ändamål användas flänsskarfvar. Anordningarna af rörnätet äro beroende, utom på förbrukningen, på höjdförhållandena, reservoarens läge, erforderlig tryckhöjd m. m. Rörnätet utföres dels som förgreningsnät, dels som cirkulationsnät. I det förra fallet framdras till förbrukningsområdets tyngdpunkt hufvudledningar, från hvilka mindre grenledningar sedermera utlöpa. I det senare fallet läggas hufvudledningar som koncentriska ringar och förbindas med biledningar. Rörnätet delas i distrikt, som medelst i ledningarna insatta ventiler hvar för sig kunna afstängas och länsas. Till förening af rören i gatan med inomhusledningarna användas dels blyrör, merendels förtenta invändigt, dels zinkgalvaniserade smidda rör eller gjutjärnsrör. Dessa servisledningar förenas med hufvudröret förmedelst en särskild stoppkran, som ingängas i detsamma, så att hvarje egendom kan afstängas för sig. Till inomhusledningar användas ännu på flera ställen i utlandet blyrör, men man öfvergår alltmer till zinkgalvaniserade järnrör. För eldsläckning insättas i rörnätet brandposter på ett afstånd af vanligen 80 a 100 m. Trycket i rörnätet bör, äfven vid eldsvådetillfällen, uppgå till minst 30 m. öfver gatans nivå. 
Fig. 6. Äldre vattenreservoar i Stockholm. 6) <i>Vattenreservoarer</i> äro dels lågreservoarer med uppgift att utjämna variationen i från filtren afrinnande och pumpad vattenmängd, dels högreservoarer, som ha till ändamål att utjämna skillnaden mellan pumpad vattenmängd och vattenförbrukning, att tjäna som reserv vid större rörbrott och för eldsläckning samt att hålla konstant tryck inom förbrukningsorten. Lågreservoarerna äro i regel belägna h. o. h. under markens yta och utföras af murverk eller armerad betong, som invändigt stålslipas. Högreservoarerna äro, beroende på reservoarplatsens höjdläge i förhållande till förbrukningsorten, helt eller delvis nedsänkta i marken, placerade direkt på marken, upplyfta på pelare eller, vid mycket flack terräng, förlagda i torn. De äldre reservoarerna äro utförda af murverk; när de ej äro nedsänkta i marken, utan fristående, användas dubbla murar och mellan dessa 0,5—1 m. tjock puddelvägg (ältad lera) som tätningsmedel. På senare tid utföras de af stampbetong eller armerad betong, å insidan försedd med stålslipad cementputs. <i>Vattentornen</i> byggdes förr af murverk med cisterner af gjutjärn eller smidesjärn; numera utföres vanligen tornet af murverk i kombination med ett skelett af armerad betong, uteslutande af betong eller murverk, eller ock används ett gallerverk af smidesjärn. Cisternerna äro vanligen af smidesjärn eller armerad betong. Fig. 6 visar en reservoar i Stockholm enligt äldre utförande, fig. 7 en reservoar enligt nyare och fig. 8 vattentornet i Malmö med cistern af plåt. Högreservoarer kunna i viss mån ersättas af ståndrör, men då måste pumpningen nära följa förbrukningen, hvilket medför behof af större antal pumpar. Tornreservoarer kunna ersättas med större luftklockor, kombinerade med Fig. 7. Nyare vattenreservoar i Stockholm. 
page_number=464, index= - Vattenledning (ty. wasserleitung; fr. eaux, distributions d'eau; eng. waterworks) - Vattenledningsskadeförsäkring 
pumpar, s. k. "hydroforanläggningar". Vattenreservoarer för mindre vattenledningar rymma vanligen ett dygns förbrukning. För större städer däremot äro de vanligen endast tillräckligt stora för att utjämna variationerna mellan pumpad och förbrukad vattenmängd. De flesta reservoarer på fast mark äro öfverhvälfda och täckta med jord eller på annat sätt isolerade (luftisolering e. d.) för att hindra vattnet från att frysa om vintern och uppvärmas om sommaren. Fig. 8. Vattentorn (i Malmö). 
7) <i>Utdelningssättet.</i> Riklig tillgång på vatten är ett af vattenledningens förnämsta mål, och de flesta vattenledningar ha ock lämnat vattenförbrukarna obegränsad tillgång på vatten antingen mot en viss afgift, bestämd efter egendomens afkastningsvärde eller bostadens storlek, eller ock fritt, då kostnaderna för vattenverkets årliga utgifter uttaxerats på invånarna i samhället. I London har utdelningen varit begränsad på så sätt, att i hvarje hus funnits cisterner, som på bestämda tider fyllts med vatten. Detta system, som kallas intermittent, har dock medfört flera olägenheter. Till hvarje sådan cistern måste nämligen finnas, till förhindrande af öfversvämning, ett brädd-afloppsrör, genom hvilket en myckenhet vatten bortrinner, då den själfstängande kranen, som stänger tilloppet, när reservoaren blifvit fylld, råkat i olag. Vatten, som magasineras i cisterner inom hus, förlorar därjämte i renhet och friskhet. Det intermittenta systemet har därför på de senare åren till största delen blifvit öfvergifvet. Att bereda individen obegränsad vattentillgång har emellertid visat sig ohållbart i längden. De otäta kranarna och de bristfälliga ledningarna inom den enskildes tomt bortleda ofta mer vatten under några dygn, än hvad som åtgår för hela egendomen under året, och därtill kommer, att intresset för ledningarnas vidmakthållande ej visat sig så allmänt, som önskligt varit. Detta förhållande, jämte det att slöseriet med vatten ständigt stegrats samt att vattentillgången ej alltid i samma mån kunnat ökas, har gjort, att man måste tillgripa användning af vattenmätare. Vattnet utdelas nu vanligen efter en tariff, som grundar sig antingen direkt på mätning eller ock på afgift efter antal rum, egendomens taxeringsvärde e. d. eller slutligen på en kombination af dessa båda system. Vid fullt genomfördt mätarsystem visar sig också i regel en afsevärdt låg siffra för förbrukningen per person och dygn. För att förekomma, att en alltför stor sparsamhet framtvingas genom användning af mätare, fastställes i regel en minimiafgift, som är så beräknad, att för densamma en ur hygienisk synpunkt fullt tillräcklig vattenmängd skall erhållas. <i>Vattenmätarna</i> äro dels venturi- och partialmätare, grundade på uppmätning af tryckförlusten i mätaren, bägge utmärkta genom frånvaron af rörliga delar och hufvudsakligen använda vid mätning af större vattenkvantiteter, dels mätare med rörliga delar, såsom kolfmätarna, som äro rena volymmätare, skif- och kapselmätare, som äro ett mellanting mellan volym- och hastighetsmätare, samt vinghjulsmätare och Woltmannmätare, som äro rena hastighetsmätare, d. v. s. grundade på uppmätning af vattnets genomströmningshastighet. (Jfr Strömmätare.) För att motverka vattenslöseriet har man användt äfven sådana tappkranar, som lämna endast en viss vattenmängd för hvarje tappning, samt s. k. kaliberkranar, genom hvilka vattnets tillopp kan begränsas. O. N—hl. G. D—f. 
Litt.: J. G. Richert, "Om vattenafledningar och vattenaflopp" (1869), W. Humber, "A comprehensive treatise on the water supply of cities and towns" (1876), A. Milles, "Asainissement des villes par l'eau, les egouts, les irrigations" (1885), G. Bechmann, "Distributions d'eau" (1888), O. Lueger, "Die wasserversorgung der städte" (i "Der städtische tiefbau", bd 2, 1895), Turneaure och Russell, "Public water supplies" (1901). Östen och Frühling, "Wasserversorgung der städte" (i 3:e bd af "Handbuch der ingenieurwissenschaften", 4:e uppl. 1904), Tudsbery och Brightmore, "The principles of waterworks engineering" (3:e uppl. 1905), och Macpherson, "Waterworks distribution" (2:a uppl. 1907). 
<b>Vattenledningsskadeförsäkring</b> har till ändamål att bereda ersättning för den skada, som förorsakas genom tillfällig utströmning af vatten från aflopps-, vatten- eller värmeledning, vare sig skada förorsakas å byggnad, lösegendom eller varulager, allt i enlighet med de allmänna och särskilda 
page_number=465, index= - Vattenledningsskadeförsäkring - Vattenlianer, bot. - Vattenlilja, bot. - Vattenlinje. 1. Sjöv., skärningslinjen mellan fartygssidan och vattenytan - Vattenlinje. 2. Skpsb. Se Konstruktionsritning 2 - Vattenlinjecell, skpsb. Se Pansarfartyg, sp. 1437 - Vattenlinjepansar, skpsb. Se Pansarfartyg - Vattenlogg, sjöv. Se Patentlogg - Vattenloppor, Cladocera, Kladocerer, zool. - Vattenluftpump. Se Luftpump, sp. 1307 - Vattenlås, tekn. 
försäkringsvillkor, som finnas intagna i hvarje försäkringspolis. Ersättning lämnas däremot icke för skador, som inträffa under krigstillstånd, uppror, eldsvåda, åskslag, explosion, jordbäfning eller för skada genom röta, oförsiktigt utslående af vatten, golftvättning, inträngande af grund- eller regnvatten, ej heller för skada i boningshus, som lämnas obebodt, utan att vattentillförseln till vatten- eller värmeledning blifvit afstängd. Skada å vatten-, aflopps- eller värmeledningsrör eller värmebehållare eller kostnad för upptinande af frusen rörledning innefattas ej heller i försäkringen. Premiens storlek är beroende af försäkringsföremålet, i det att premien för varulager i regel är dubbelt så hög som för byggnad eller personlig lösegendom. För i källarvåning befintliga varor beräknas särskild tilläggspremie; i regel skola dylika varor ligga minst 20 cm. fritt från golfvet. Tilläggspremie erfordras äfven, om i den försäkrade fastigheten finnas bad- eller duschrum, W. C. eller värmeledning. Det första vattenledningsförsäkringsbolaget bildades 1886 i Tyskland af H. Kleeberg. I Sverige infördes sådan försäkring 1909 af Försäkrings-a.-b. "Securitas" och ingår f. n. (1920) dessutom i 13 försäkringsbolags verksamhet. Samtliga svenska bolags ansvarssummor utgjorde 1 jan. 1919 183,002,146 kr. N. Lgrn. 
<b>Vattenlianer,</b> <i>bot.</i>, lianer med mycket vida kärl, ur hvilka vid stammens genomskärning på 2 ställen drickbart vatten i riklig mängd hastigt utströmmar. Bekanta vattenlianer äro <i>Phytocrene</i> (se Icacinaceae) och <i>Doliocarpus</i> (Syd-Amerika, fam. <i>Dilleniaceae</i>). G. L—m. 
<b>Vattenlilja,</b> <i>bot.</i>, namn på dels näckrosen (se d. o.), dels gula svärdsliljan (se Iris), dels en tazett, som drifves i vatten (se Narcissus, <i>bot.</i>). G. L—m. 
<b>Vattenlinje.</b> 1. <i>Sjöv.</i>, skärningslinjen mellan fartygssidan och vattenytan. — 2. <i>Skpsb.</i> Se Konstruktionsritning 2. 1. C. K. S. 
<b>Vattenlinjecell,</b> <i>skpsb.</i> Se Pansarfartyg, sp. 1437. 
<b>Vattenlinjepansar,</b> <i>skpsb.</i> Se Pansarfartyg. 
<b>Vattenlogg,</b> <i>sjöv.</i> Se Patentlogg. 
<b>Vattenloppor,</b> <i>Cladocera,</i> Kladocerer, <i>zool.</i>, en ordning (eller underordning) bland kräftdjuren. De äro mycket små, från sidorna hoptryckta kräftdjur, med odelad kropp, som ända upp till det fritt framträdande hufvudet är beklädd af ett 2-valvligt skal och har flera än sex par thorakalfötter. Bland hithörande släkten och arter är den egentligen s. k. vattenloppan, <i>Daphnia pulex</i> (se fig.), den oftast förekommande och bildar typen för en egen familj, <i>Daphnidae.</i> Hufvudet är framdraget till ett slags näbb, där främre antennen sitter under näbben, och är oftast blott en liten knöl med en tofs borst. Den bakre antennen är stor och grof, med 2 grenar, tjänstgörande som åra. Fotparen äro 5, af hvilka 5:e paret är långt aflägsnadt från 4:e. Ögat är stort, rundadt. Hannarna, som äro mindre än honorna, uppträda vanligen först till hösten, när näringsvillkoren bli ogynnsammare. När inga hannar finnas, frambringa honorna ägg med riklig näringsgula, hvilka i en särskild, på honans ryggsida belägen kläckningshålighet efter några dagars förlopp partenogenetiskt utvecklas. Sedan hannarna uppträdt, bildas hos honorna nya ägg, hvilka komma ut i det fria och utvecklas först efter befruktning. Vattenloppan träffas i de flesta vattensamlingar. Kladocererna utgöra en viktig beståndsdel af sötvattensplankton (se Plankton, sp. 1015). O. T. S. (L—e.) 
<b>Vattenluftpump.</b> Se Luftpump, sp. 1307. 
<b>Vattenlås,</b> <i>tekn.</i>, anordning, hvarigenom å en rörledning erhålles en vätskespärr, särskildt använd vid afloppsledningar för att hindra illaluktande gaser att tränga upp och sprida sig. Vanligast äro de s. k. S-formade eller P-formade vattenlåsen (fig. 1). Vid tvättställ o. d. användas ofta s. k. "äggspärr" (fig. 2) och "pungvattenlås" (fig. 3). Jfr Kloak, sp. 308, och Klosett, sp. 339. Fmn. 
page_number=466, index= - Vattenläkare - Vattenlöpare, Braxenmyggor, Vattenmätare, Skräddare, Hydrometridae, zool. - Vattenmantel, krigsv. Se Kulspruta, sp. 219 - Vattenmelon, bot. Se Arbus och Citrullus - Vattenminskning, geol. 
<b>Vattenläkare,</b> person, som med kallt vatten behandlar sjukdomar och åkommor. Se Kallvattenkur. 
<b>Vattenlöpare,</b> Braxenmyggor, Vattenmätare, Skräddare, <i>Hydrometridae, zool.</i>, en till skinnbaggarnas afdelning <i>Gymnocerata</i> hörande familj, hvars medlemmar tillpassat sig till att löpa på vattenytan, där de likt öknens schakaler lifnära sig af döda och döende insekter. De allra flesta arterna äro sötvattensformer, som lefva i stillastående vatten (<i>Gerris,</i> tidigare kalladt <i>Hydrometra</i>) eller i svagt rinnande vatten (<i>Velia</i>), eller på vattenväxter (<i>Mesovelia</i>), men ett släkte, hafslöparna (<i>Halobates</i>), finns på hafsytan och har blifvit anträffadt hundratals mil från land. Djuren äro smala och långsträckta samt på undersidan klädda med täta, tilltryckta hår, som stöta vattnet ifrån sig. Benen, särskildt 2:a och 3:e paret, äro långa och på undersidan tätt beklädda af styfva hår; hos ett i tropikerna lefvande släkte (<i>Rheumatobates</i>) är det 3:e paret starkt förtjockadt och tjänstgör möjligen som hoppben. — Om de hit hänvisade Oceanites se d. o. Suppl. I. T—dh. 
<b>Vattenmantel,</b> <i>krigsv.</i> Se Kulspruta, sp. 219. 
<b>Vattenmelon,</b> <i>bot.</i> Se Arbus och Citrullus. 
<b>Vattenminskning,</b> <i>geol.</i> 1. I <i>allmän</i> bemärkelse förstås därmed det aftagande af vattnet på hela jordytan, hvilket af vissa forskare antages på grund däraf, att vatten, som urspr. förekommit på jordytan eller i atmosfären, under de geologiska tidrymderna bundits och fortfarande bindes i vissa mineral i jordskorpan. Man menar, att härigenom jorden småningom skulle förlora allt vatten och öfvergå till samma tillstånd, som nu representeras af månen. Emot nämnda vattenförlust har man dock att ställa den tillförsel af vatten, som eger rum i samband med vulkanismen. Då man icke känner förhållandet mellan sistnämnda vattentillförsel och det vatten, som bindes i jordskorpan, vet man i själfva verket icke heller f. n., om vattnet på jordytan är stadt i aftagande eller icke. — 2. I <i>inskränkt</i> bemärkelse förstås i Sverige med "vattenminskningen" den speciella frågan om <i>vattenminskningen vid Sveriges kuster, i synnerhet vid Östersjön.</i> Denna fråga har hos oss mycket gamla anor och är ännu föremål för meningsutbyte mellan forskarna. Fenomenet består däruti, att märken efter ett forntida högre vattenstånd kunna påvisas allestädes vid de svenska och finska Östersjökusterna. Denna förskjutning af strandlinjen har pågått ännu under den historiska tiden och eger bevisligen allt fortfarande rum. Meningarna ha varit mycket olika om, huruvida företeelsen är att tolka som beroende på förändring hos hafsytan, en vattenminskning eller på en rörelse af fastlandet själf. Till en början var den förra åsikten rådande. Urban Hjärne menade sålunda (1702), att Östersjön efter hand skapat sig ett bredare utlopp, så att vattnet fortare kunde rinna undan, och Emanuel Swedenborg ville därtill (1719) foga möjligheten af, att vattnet i hafven strömmade mot ekvatorn, på grund af förändringar i jordens rotationshastighet. Frågan bragtes genom Anders Celsius' 1743 publicerade "Anmärkningar om vatnets förminskande så i Östersjön som Westerhafvet" så i förgrunden, att — i synnerhet sedan äfven Linne i sitt s. å. hållna tal "De telluris habitabilis incremento" ("Tal om jordenes tillväxt") slutit sig till vattenminskningslärans anhängare — Olof v. Dalin i "Svea rikes historia" (1747) sökte använda denna lära för att visa Sveriges olika konfiguration under äldre tider. Såsom stående i förment strid med bibeln, väckte detta mycken anstöt, och vattenminskningsläran förklarades af prästerskapet vid 1747 års riksdag som "en opålitelig satts, på hvilken icke något i historien kunde byggas". Till yttermera visso utgaf biskop Johan Browallius i Åbo några år senare (1755) ett omfattande "Betänkande om vattuminskningen, hvaruti denna lära efter den Heliga skrift, naturens lagar och förfarenheten pröfvas samt oriktig befinnes". Striden synes nu ha aftagit för en tid, och i två arbeten från 1765, det ena af finske landtmäteridirektören E. O. Runeberg, det andra af professor Bengt Ferner i Stockholm, finner man de första försöken att tyda fenomenet som i verkligheten beroende på rörelser inom jordskorpan, en åsikt, som först 40 år senare uttalades af utländska forskare. Dock menade J. Nordenanckar ännu 1792, att de i Östersjön utmynnande floderna numera skulle lämna mindre vatten än förr samt att därför en verklig vattenminskning skulle ega rum. I början af 1800-talet var vattenminskningsläran emellertid öfvergifven, och man hade allmänt, hufvudsakligen genom Playfairs och L. v. Buchs inflytande, antagit, att fenomenet berodde på fastlandets höjning. Än ytterligare stadgades denna åsikt om "svenska vallens höjning" genom Lyells besök i Sverige (1834) och hans inlägg i frågan. Huru läran om höjningen sedermera utbildades och huru man genom anbringande af vattenmärken (se d. o.) o. s. v. noggrannare sökte beräkna densamma, faller icke inom ramen för denna artikel. Vi påpeka blott, att denna lära fastslogs som ett axiom, på hvilket vidtgående geologiska slutsatser blefvo byggda. På 1880-talet sökte den berömde Wien-geologen Eduard Suess förklara nivåförändringarna vid Östersjöns kuster såsom ett af klimatförändring förorsakadt fallande af Östersjöns vattenstånd, och han antog därjämte såsom sannolikt, att en förändring af jordens rotationshastighet kunde vara orsaken till den på högre breddgrader iakttagna stora nivåförändringen efter istiden. Det har emellertid senare blifvit ställdt utom allt tvifvel, att fenomenet väsentligen består i en deformation af jordskorpan, som fortgått ända sedan den sista istiden och ännu fortgår. Särskildt ha G. De Geers och hans efterföljares noggranna bestämningar af den s. k. högsta marina gränsen i norra Europa gett full bekräftelse åt detta tydningssätt och på samma gång gjort det sannolikt, att landhöjningens belopp, som står i nära relation till den forna landisens utbredning och mäktighet, beror på den minskning af jordskorpans belastning, som följde med landisens afsmältning. — Jfr Höjning och Nivåförändringar. 
Se L. A. Forssman, "Observationer öfver vattenhöjden vid Sveriges kuster", L. P. Holmström, "Om strandlinjens förskjutning å Sveriges kuster" (i Vet. akad:s handl., bd 22, n:r 9, 1888), G. De Geer, "Om Skandinaviens nivåförändringar under qvartärperioden" (i "Sveriges geol. undersökn.", ser. C, n:r 98, 1890) och "Skandinaviens geografiska utveckling efter istiden" (ibid., ser. C, n:r 161, 1896), A. G. Nathorst, "Jordens historia" 
page_number=467, index= - Vattenminskning, geol. - Vattenmotorer - Vattenmotstånd - Vattenmullvadsläktet - Vattenmurbruk - Vattenmyskdjursläktet - Vattenmål - Vattenmängdsmätningar - Vattenmärke - Vattenmärken - Vattenmätare - Vattenmätningsinstrument - Vattennymfer - Vattennäbbmus och Vattennäbbmussläktet - Vattennäsa - Vattennät 
(hftna 4 och 5, 1890), E. Suess, "Das antlitz der erde" (1885—1909), R. Sieger, "Seenschwankungen und strandverschiebungen in Skandinavien" (i "Zeitschrift der gesellschaft für erdkunde", Berlin, bd XXVIII, 1893), och R. Witting, "Havsytan, geoidytan och landhöjningen" (i "Fennia", 39). 1. A. G—n. 2. A. G. N. (A. G. H.) 
<b>Vattenmotorer,</b> kraftmaskiner, drifna af vatten. Se Kraftmaskiner, Turbin, Vattenhjul och Vattenpelarmaskiner. 
<b>Vattenmotstånd,</b> <i>elektrot.</i>, ett motstånd, bestående af ett kärl, innehållande med salt eller syra försatt vatten, i hvilket nedstå två eller flera metallelektroder. Dylika motstånd användas numera endast i speciella fall, dels som permanenta vid stora motorer med ständig reglering, såsom Hgner-motorer vid valsverk o. d., dels för provisoriska ändamål, såsom vid profningar af kraftstationer m m. Vid höga spänningar kan man härvid ofta åstadkomma ett vattenmotstånd endast genom att nedsänka ett par rör eller trådar i det naturliga vattendraget. A. E—m. 
<b>Vattenmullvadsläktet,</b> <i>Scalops, zool.</i>, tillhör fam. <i>Talpidae,</i> underfam. mullvadar (se Mullvadartade däggdjur). Dithörande djur, hvilka förekomma uteslutande i Nord-Amerika, likna till det yttre mycket vår vanliga europeiska mullvad, men skilja sig från denna bl. a. genom olika form och anordning af tänderna. Namnet vattenmullvad är olyckligt valdt, enär ifrågavarande djur ej mer än sin europeiska släkting älskar vattnet. L—e. 
<b>Vattenmurbruk.</b> Se Murbruk. 
<b>Vattenmyskdjursläktet,</b> <i>Hyaemoschus, zool.</i> Se Tragulina. 
<b>Vattenmål,</b> <i>jur.</i>, kallas mål och ärenden, som enligt Vattenlagen skola handläggas vid vattendomstol. I Vattenlagen kap. 11 § 17 upptas i mom. 1—41 en uppräkning af hvad till vattenmål är att hänföra. Därvid fördelas målen i 4 grupper: ansökningsmål, stämningsmål, besvärsmål och underställningsmål; och sedermera meddelas föreskrifter om förfarandet beträffande dessa olika grupper af vattenmål. Utom de sålunda i § 17 uppräknade vattenmålen kunna äfven vissa andra mål upptas af vattendomstol. Särskildt kan anmärkas, att enligt Vattenlagen kap. 11 § 21 mål, som ej är att enligt § 17 hänföra till vattenmål, men som rör i Vattenlagen behandladt ämne och finns angå fråga af afsevärd betydelse för vattenförhållandena, kan komma att räknas som vattenmål, äfven om talan först anhängiggjorts vid allmän domstol, sedan denna därom gjort hemställan hos vederbörande vattendomstol, och vattendomstolen i anledning däraf förordnat om målets upptagande därstädes. B. H. D. 
<b>Vattenmängdsmätningar.</b> För att bestämma den framrinnande vattenmängden i en flod e. d. betjänar man sig af s. k. strömmätare (se d. o.) eller vattenmätningsinstrument. Mätningen bör verkställas på en plats, där vattnet framrinner så lugnt och likformigt som möjligt. En sektion vinkelrätt mot hufvudströmriktningen uppmätes noggrant och tänkes uppdelad i vertikala lameller, hvilkas arealer hvar för sig uträknas. Med hjälp af strömmätare bestämmes vattenhastigheten inom hvarje lamell, hvarvid mätningen vanligen verkställes på 1/3 af vattendjupet från bottnen räknadt, i det att hastigheten vid detta djup i regel nära motsvarar medelhastigheten inom lamellen. Då större noggrannhet erfordras för bestämmande af medelhastigheten, utföras hastighetsmätningar på flera olika djup för hvarje lamell. Genom att sedan för hvarje lamell multiplicera areal och medelhastighet och summera produkterna erhåller man ett värde på hela den framrinnande vattenmängden. Noggrannheten af dylika mätningar är naturligtvis beroende af, att lamellbredderna ej väljas större, än att variationerna i hastigheten inom olika delar af sektionen bli vederbörligen observerade. Vid turbinprofningar är af stor vikt att noggrant uppmäta den tillrinnande vattenmängden; härvid verkställes oftast mätningen i särskilda vattenrännor med noggrant bestämd sektion och släta ytor. Stundom sker mätningen genom att en hela rännan afstängande skärm, monterad i en på hjul löpande ram, får medfölja det framströmmande vattnet och tiden för skärmens tillryggaläggande af en viss sträcka noggrant fastställes. Genom att anordna elektriska kontakter vid banans ändpunkter å de räler, på hvilka hjulen löpa, kan tidmätningen ske automatiskt, i det att kontakterna anslutas till ett tidtagningsur, som igångsättes, när skärmen passerar den ena kontakten, och stannas, när den når den andra. Jfr Turbinprofningsanstalt. Om vattenmätning i slutna ledningar se Vattenledning, sp. 876. Fmn. 
<b>Vattenmärke,</b> <i>bot.</i> Se Sium med fig. 
<b>Vattenmärken,</b> vid hafs- eller insjökuster i där befintligt fast berg eller i en större, jordfast sten anbragta märken, afsedda till kontroll, huruvida vattenytans nivå efter längre eller kortare tids förlopp undergått någon förändring i förhållande till fastlandet. Vanligen utgöres själfva vattenmärket af en i berget inhuggen, 10—20 cm. lång horisontal linje eller en däruti säkert inborrad järndubb. Höjden öfver medelvattenståndet bestämmes noga genom afvägning eller, där så ske kan (t. ex. i lodräta klippväggar), genom direkt uppmätning. För afläsning af tätare växlingar hos vattenståndet i floder och sjöar anbringas vid dem s. k. peglar (se Pegel). Se Vattenstånd. E. E. 
<b>Vattenmätare.</b> 1. Apparat för uppmätning af i en vattenledning framströmmande vattenmängd (se Vattenledning, sp. 876). Om uppmätning af hastigheten i vattendrag se Vattenmängdsmätningar. — 2. <i>Zool.</i> Se Vattenlöpare. 1. Fmn. 
<b>Vattenmätningsinstrument,</b> detsamma som strömmätare (se d. o.). Jfr Vattenmätare. 
<b>Vattennymfer.</b> Se Najader och Nymfer. 
<b>Vattennäbbmus</b> och Vattennäbbmussläktet, <i>zool.</i> Se Näbbmössen, sp. 315. 
<b>Vattennäsa,</b> <i>bygnk.</i>, detsamma som droppnäsa (se Näsa, <i>bygnk.</i>, 2). 
<b>Vattennät,</b> <i>Hydrodictyon reticulatum, bot.</i>, den vackraste af de gröna sötvattensalgerna, sällsynt förekommande i södra Sverige. Bålen har utseende af ett fritt kringflytande, säckformigt, ända till 6 dm. långt nät med ända till 1 cm. stora polygonala maskor och består af cylindriska celler, hvilka med ändarna äro sammanvuxna. Vattennätet förökas genom svärmceller, som i stort antal (ända till 20,000) 
page_number=468, index= - Vattennät - Vattennöt - Vatten och bröd - Vattenområde - Vattenorgel - Vattenormbunkar - Vattenormen - Vattenormsläktet - Vattenpass (Vattpass), Libell, Nivå 
bildas i nätets celler, i början röra sig, men snart, utan att lämna modercellen, ordna sig till ett nät, som efter upplösning af modercellens vägg utväxer. ÄJven könlig förökning förekommer. G. L—m. 
<b>Vattennöt,</b> <i>bot.</i> Se Trapa. 
<b>Vatten och bröd,</b> <i>jur.</i> Redan i Visby stadslag heter det på flera ställen om den, som ej förmår erlägga ådömda böter: "böte med vatten och bröd" eller "böte med kroppen, nämligen med vatten och med bröd". Äfven i gårdsrätterna förekommer denna straffart. Att "ligga i tornet eller kistan och äta vatten och bröd" är ett straff, som träffas redan i de äldsta af dessa. För den allmänna lagstiftningen förblef vatten- och brödstraffet länge så godt som alldeles främmande. Blott på ett enda ställe stadgar landslagen som förvandlingsstraff att "ligga i konungens häkte och äta vatten och bröd". Från senare hälften af 1600-talet möter emellertid fängelse vid vatten och bröd mycket ofta i lagar och författningar än som förvandlingsstraff, än som omedelbart ålagdt straff. I 1734 års lag gjordes ett ganska rikligt bruk däraf. Längsta tiden enligt denna lag var 28 dagar, den kortaste 4. Genom 1864 års strafflag afskaffades vatten- och brödstraffet som omedelbart ådömd bestraffning och bibehölls endast som förvandlingsstraff. Längsta tiden blef då 20, den kortaste 3 dagar. Genom lagen af 16 maj 1884 blef slutligen hela denna straffart aflyst i Sverige, och böter förvandlas numera till enkelt fängelse. — Såsom vatten- och brödstraffet i Sverige verkställdes: utan afbrott och utan rätt för fången att erhålla salt utöfver den ringa kvantitet, som ingick i brödrationen, var detta straff till sin hufvudsakliga karaktär ett kroppsstraff. Som sådant träffades detsamma i viss mån af samma anmärkningar, som riktats emot de gamla hos oss omkr. midten af 1800-talet afskaffade kroppsstraffen (se d. o.). Dessutom var det en uppenbar inkonsekvens att, ehuru böter utgjorde den lindrigaste af strafflagens straffarter och jämförelsevis större förbrytelser bestraffades med enkelt fängelse, böter likväl vid bristande tillgång skulle öfvergå till fängelse med tillägg af svältstraff. — I Norge och Danmark förekommer fängelse å vatten och bröd som omedelbart ådömdt straff; jfr Frihetsstraff. J. H—r.* 
<b>Vattenområde.</b> Se Flod, sp. 593. 
<b>Vattenorgel,</b> <i>mus.</i> Se Orgel, sp. 867. 
<b>Vattenormbunkar,</b> <i>bot.</i>, namn på <i>Hydropteridineae.</i> 
<b>Vattenormen,</b> <i>astron.</i> Se Hydra 2 och Hydrus. 
<b>Vattenormsläktet,</b> <i>zool.</i> Se Hafsormarna. 
<b>Vattenpass</b> (Vattpass), Libell, Nivå, <i>fys.</i>, kallas instrument, medelst hvilka vågräta, d. v. s. med den lugna vattenytan parallella, riktningar kunna bestämmas. Trävattenpasset l. lodmallen ("lodsnöret") är en skifva af ek eller något annat hårdt träslag i form af en likbent triangel, från hvars spets en rits går vinkelrätt mot basen. Ett blylod är medelst ett snöre fäst upptill i ritsen, och snöret är så långt att, då vattenpasset ställes med basen på en horisontal yta, blylodet spelar in i en i basens midt gjord utskärning (se fig. 1). Är det en längre linje, som skall nivelleras (se d. o.), måste man använda en "rätskifva" med parallella, släthyflade kanter. På en af dessa kanter ställes lodmallen, och den motstående kanten hvilar på den yta, som skall nivelleras. Detta instrument begagnas allmänt af stenhuggare och murare m. fl. handtverkare. — Vattenvågen (kanalvågen) är ett vattenpass, hvars konstruktion grundar sig därpå, att i kommunicerande kärl vätskans yta står lika högt i alla kärlen. I sin enklaste form består det af ett omkr. 0,75 m. långt och omkr. 3 cm. vidt metallrör, som på ändarna är omböjdt och på hvars midt en konisk hylsa är fastlödd. Vid de omböjda ändarna äro glasrör vattentätt fästa. Då instrumentet skall användas, fästes det medelst hylsan vid ett stativ och fylles med så mycket vätska (t. ex. vatten, kvicksilfver), att vätskeytorna ligga inom glascylindrarna. Genom syftning öfver dessa ytor kunna punkter bestämmas, som ligga i samma vågplan som vätskeytorna (se fig. 2). Instrumentet har ej stor användning i Sverige. — Vattenpasset med blåsa grundar sig därpå, att i ett med en vätska i det närmaste fylldt, slutet kärl blåsan, som fyller det återstående rummet, alltid intar högsta punkten i kärlet, huru detta än vrides eller vändes. Det består af ett kärl, som fylles med sprit eller eter (ej vatten) vid hög temperatur. Under afsvalningen sammandrar vätskan sig i det väl tillslutna Fig. 1. Trävattenpass l. lodmall. Fig. 2. Vattenvåg l. kanalvåg. Fig. 3. Dosvattenpass l. doslibell. 
page_number=469, index= - Vattenpass (Vattpass), Libell, Nivå - Vattenpelarmaskiner l. Vattentryckmaskiner - Vattenpesten - Vattenpipa - Vatten-polo - Vattenporer - Vattenpost - Vattenprofvet - Vattenpump - Vattenpumpa - Vattenpyrometer - Vattenrallen - Vattenregalet - Vattenreglering 
kärlet, och ett litet tomrum uppstår, som fylles af den af vätskan afgifna ångan, så att en liten gasblåsa (ej luftblåsa) bildas. Detta vattenpass förekommer i form af en dosa eller af ett rör. <i>Dosvattenpasset</i> l. <i>doslibellen</i> (som nyttjas, då man vill ställa en yta horisontalt) består af en låg, cylindrisk metalldosa (fig. 3), som är lufttätt tillsluten med ett buktigt glas, hvars konvexa yta är vänd utåt. Genom ett hål i bottnen fylles det med sprit. Kärlets botten är f. ö. så konstruerad att, då man ställer dosan på ett horisontalt plan, blåsan spelar in på urglasets högsta punkt, hvilken är utmärkt genom några i glaset inslipade koncentriska cirklar. <i>Rörvattenpasset</i> (fig. 4), det vanliga vattenpasset (som nyttjas, då man vill inställa en <i>linje</i> horisontalt), är ett cylindriskt glasrör, tillslutet i båda ändarna och fylldt med färgad sprit eller eter. Glasröret, som på midten är något utböjdt, är omgifvet af en upptill öppen metallhylsa, hvilken är fäst vid en skifva af trä eller metall. Skifvans undre yta är vågrät, "ligger i våg", då blåsan spelar in mellan de på den synliga delen af glasröret befintliga ritserna, hvilka utmärka rörets högst belägna del. Detta instrument har stor och mångsidig användning, såsom vid afvägning (se Nivellering), på flera instrument och i många handtverk, och dess konstruktion är därför stundom något afvikande från de här beskrifna; så t. ex. finnes det rörvattenpass försedda med fötter att ställa på en tub eller med öglor för upphängning under en axel (t. ex. på passageinstrument) m. m. Se vidare Astronomiska instrument, sp. 291. A. Bi—n. (T. E. A.) Fig. 4. Rörvattenpass. 
<b>Vattenpelarmaskiner</b> l. Vattentryckmaskiner, <i>mek.</i>, äro vattenmotorer för direkt tillgodogörande af vattnets tryckenergi i sluten ledning. De utfördes med fram- och tillbakarörlig kolf samt vefmekanism och arbetade sålunda ungefär efter samma princip som ångmaskinen. De kunde vara enkel- eller dubbelverkande, och vattenfördelningen skedde medelst slid eller annan anordning. För utjämning af vattenströmmen i ledningen måste luftklocka användas. Verkningsgraden var god, ända till omkr. 80 proc. Pelarmaskiner användes förr i bergverk samt i en del städer med högt vattenledningstryck som motorer för handtverk och småindustri, men ha sedermera utträngts af den bekvämare elektromotorn. Hj. D. 
<b>Vattenpesten,</b> <i>bot.</i> Se Helodea (med fig.) och Hydrocharitaceae. 
<b>Vattenpipa.</b> Se Nargileh. 
<b>Vatten-polo.</b> Se Bollspel, sp. 1030, och Simidrott, sp. 565. 
<b>Vattenporer,</b> <i>bot.</i> Se Hydatod. 
<b>Vattenpost.</b> Se Vattenkastare. 
<b>Vattenprofvet.</b> Se Ordalier. 
<b>Vattenpump,</b> <i>mek.</i> Se Pump. 
<b>Vattenpumpa,</b> <i>bot.</i> Se Citrullus. 
<b>Vattenpyrometer,</b> <i>fys.</i>, en företrädesvis för tekniska behof afsedd vattenkalorimeter för bestämning af höga temperaturer. Fig. visar en utföringsform af en sådan kalorimeter enligt Siemens' konstruktion. Medelst en med handtag försedd hållare (<i>H</i>) införes ett metallstycke (<i>M</i>), vanligen af koppar, i den värmekälla, hvars temperatur skall bestämmas. Sedan metallstycket antagit värmekällans temperatur, uttages det hastigt samt nedsläppes i kalorimetern (<i>K</i>), hvari en termometer (<i>T</i>) finnes placerad. Då metallstyckets specifika värme är bekant, kan värmekällans temperatur lätt beräknas, sedan blandningstemperaturen bestämts. Jfr Egentligt värme och Kalorimeter. T. E. A. 
<b>Vattenrallen,</b> <i>zool.</i> Se Rallsläktet. 
<b>Vattenregalet.</b> Se Grundregalen och Helgeandsholms beslut. 
<b>Vattenreglering,</b> gemensam benämning för sjöreglering (se d. o.), profilreglering af vattendrag samt dygn- och veckoreglering. — Profilreglering. Vattenkraften finnes af naturen icke alltid samlad i "vattenfall"; oftare utgöras i våra älfvar fallen af långsluttande forsar eller strömmar, som vid ett rationellt utnyttjande måste genom konstbyggnader sammanföras till en koncentrerad fallhöjd vid kraftstationen. Som exempel på dylik profilreglering må nämnas, att af den omkr. 40 m. höga fallsträckan i Lagan, som Sydsvenska kraft-a.-b. utnyttjar, endast omkr. 3 m. utgjordes af ett koncentreradt fall (vid Majenfors). Nu bildar älfven 4 koncentrerade fall af omkr. 10 m., åtskilda af lugnvattensträckor. Profilregleringen bidrar också att undanröja isfaran därigenom, att dammbassängerna vintertid beläggas med istäcken, under hvilka vattnet hålles varmt; på detta sätt uppnår man att kunna med ungefär samma trygghet utnyttja vattenkraft i Lappland som i Skåne. Äfven ur trafiksynpunkt är vattendragens profilreglering vanligen till stor fördel. — Dygn- och veckoreglering. I samband med genomförandet af en profilreglering är det ofta önskvärdt att anordna mindre dammbassänger, där vatten, t. ex. under nätter samt sön- och helgdagar, kan innehållas, för att man på dagen, då fabrikerna äro i gång, eller på kvällen under belysningstiden skall kunna taga ut så mycket större effekt. Äfven större eller mindre sjöar utnyttjas för att tillgodose jämväl detta regleringsbehof. För kommunala ändamål — belysning och småindustri m. m. — för väfverier, mekaniska verkstäder m. fl. samt för elektrisk järnvägsdrift kan man sålunda ofta ur ett 
page_number=470, index= - Vattenreglering - Vattenrening - Vattenreservoar - Vattenris - Vattenråttan - Vattenrätten - Vattenrättsdomare, Vattenrättsingenjör, Vattenrättsnämndeman, Vattenrättsamanuens - Vattenrättsförordningen - Vattenrörelse i fästningsgrafvar - Vattenrötning - Vattensafir - Wattenscheid - Vattensegel - Vattensilke - Vattenskalf l. Hafsbäfningar 
vattenfall med fördel taga ut en största effekt, som är 3—4 gånger större än den dygnet rundt disponibla medeleffekten. S. L—k. 
<b>Vattenrening</b> (se Vatten) erfordras för tvenne olika ändamål: beredning af ett lämpligt konsumtionsvatten eller oskadliggörande af föroreningar i ett afoppsvatten. 1) Ett vatten, som skall kunna tjäna till dryck, kan behöfva renas från uppslammade partiklar, från plankton, seston, bakterier, färg, järnhalt m. m. Härvid användas metoder, afpassade efter arten och myckenheten af de föremål eller ämnen, som skola aflägsnas (filtrering, behandling med ozon eller klor, utfällning med kemikalier, luftning o. s. v.). Skall ett vatten användas till ångpannematning, kan kalk behöfva borttagas; för detta ändamål finnas konstruerade många apparater. Liknande rening kan ett vatten behöfva undergå för att duga till tvätt. — 2) För att hindra, att en bäck, flod, sjö eller hafsvik blir så förorenad genom ett visst orent afloppsvatten, att skada i hygieniskt afseende eller för fisket uppkommer, kan afloppsvattnet behöfva underkastas rening. Skräpföremål, som simma omkring i vattnet, grus och sand, slam och slutligen äfven upplösta ämnen kunna behöfva aflägsnas. De först omnämnda ämnena kunna aflägsnas på mekanisk väg. Detta gäller äfven i afseende på gröfre slam, men finfördeladt slam och upplösta ämnen kräfva andra metoder. Man har härvid tillämpat flera olika principer: kemiska och biologiska eller en kombination af båda. De kemiska äro grundade därpå att, om man i en vätska framkallar en fällning, rycker denna, då den sjunker till bottnen, med sig slammet och en del upplöst substans. Efter denna princip har exempelvis afloppsvattnet från London, Glasgow, Leipzig o. s. v. renats, innan det utsläpptes i resp. vattendrag. Vid biologiska metoder tar man mikroorganismer — stundom ock andra organismer — till hjälp. Genom dessa förvandlas föroreningsämnena till andra produkter, af hvilka somliga gå bort i gasform i luften, andra visserligen förbli lösta i vattnet, men äro af oskadlig natur. Äldst — men ännu oöfverträffad i afseende på effekten — är den s. k. irrigations- eller öfvervattningsmetoden. Vattnet utsläppes öfver terräng, där det sjunker ned, kvarlämnande hufvudmängden sådana ämnen, som utgöra föroreningarna och hvilka ge gödselämnen åt marken. Vid en efterföljande odling af denna mark få växterna tillgodogöra sig denna gödsling. Marken används alltså alternerande till öfvervattning och odling. Det genom dränering afgående vattnet är — vid lämplig anläggning — nöjaktigt renadt. Berlins renhållnings- och kloakväsen är grundadt på denna princip, som f. ö. är ganska allmänt tillämpad i såväl England som Frankrike och annorstädes. Metoden kräfver emellertid stor markareal samt mark af viss beskaffenhet. Andra biologiska metoder (se Biologisk rening) äro grundade på "biologiska filtra" — med eller utan vattnets förberedande behandling i "septisk tank". Anläggningar af denna art finnas af flera slag och med ganska olikartade detaljkonstruktioner. Bland vårt lands städer var Skara den första, som måste förses med dylik anläggning. Äfven flera sanatorier och sjukhus ega liknande anläggningar. I utlandet äro anläggningar af detta slag mycket allmänna — särskildt i England — både för hela samhällen och enskilda anstalter. K. S—n. 
<b>Vattenreservoar.</b> Se Vattenledning 6, sp. 873—875. 
<b>Vattenris,</b> <i>bot.</i> Se Zizania. 
<b>Vattenråttan,</b> <i>zool.</i>, liktydig med vattensorken. Se Sorksläktet. 
<b>Vattenrätten,</b> <i>jur.</i>, sammanfattningen af de rättsregler, som bestämma och begränsa jordegares rätt att råda öfver det vatten, som finnes å hans grund. De vattenrättsliga bestämmelserna äro sammanförda i Vattenlagen (se d. o.), som afser en reglering af vattenrättens hela område. 
<b>Vattenrättsdomare,</b> Vattenrättsingenjör, Vattenrättsnämndeman, Vattenrättsamanuens. Se Vattendomstol. 
<b>Vattenrättsförordningen,</b> <i>jur.</i> Se Strandeganderätt, sp. 285—286, och Vattenlagen, sp. 863. 
<b>Vattenrörelse i fästningsgrafvar,</b> ett sätt att förstärka en fästnings passiva motståndsförmåga. Om genom fästningen flyter ett vattendrag med tillräckligt fall, kunna fästningsgrafvarna genom dammar afskiljas från strömfåran och sålunda i regel hållas torra, men genom öppnandet af uppströms belägna dammluckor fyllas med vatten och åter tömmas därigenom, att de nedströms belägna öppnas. Att på detta sätt ömsevis fylla och tömma grafvarna är ett af de kraftigaste hindren mot utförandet af det anfallsarbete, graföfvergången, som vid en formlig belägring närmast föregår och möjliggör stormningen. Jfr Uppsumpning. O. A. B.* 
<b>Vattenrötning.</b> Se Linberedning, sp. 563. 
<b>Vattensafir,</b> <i>miner.</i> Se Cordierit. 
<b>Wattenscheid</b> [-ʃajt], stad i Westfalen, belägen mellan Essen och Bochum i Ruhrdalens stora kol- och industridistrikt. 27,636 inv. (1910). Stenkolsgrufvor, tegelbruk. Kvarnindustri. A. N—d. 
<b>Vattensegel,</b> <i>sjöv.</i>, ett slags ledsegel, som i lugnt väder fordom fördes under mesanbommen och stundom äfven nedanför de "undre ledseglen". Seglet, försedt med en liten rå, halades ut till ändan af antingen mesanbommen, en öfver aktern anbragt spira eller vaterbommen. Dess hals gick direkte öfver relingen in på däck, men skotet genom ett block i skeppssidan vid vattenytan. R. N.* 
<b>Vattensilke,</b> <i>bot.</i> Se Heterocontae. 
<b>Vattenskalf</b> l. Hafsbäfningar, <i>geol.</i>, skakningar af hafvets vattenmassa, förorsakade af jordskalfsrörelser (se Jordskalf, sp. 167), som ha sitt ursprung i hafsbottnen. Stundom kan ett jordskalf, som i större utsträckning träffar landområden, ha sin utgångspunkt i närgränsande haf (så är t. ex. fallet med flertalet jordskalf i Grekland och i Japan), stundom inskränker sig inverkan på fastlandet af ett jordskalf, som har sin utgångspunkt på hafsbottnen, till de flodvågor, som mer eller mindre förödande träffa kusterna. Egentliga vattenskalf, hvilka icke utöfva någon inverkan på fastlandet och observeras endast på sjön, ha i allmänhet icke någon större utbredning; de viktigaste underrättelserna om dem erhåller man genom skeppsjournaler. Alltefter skeppets afstånd från vattenskalfvets epicentrum förmärkes detsamma som svagare eller kraftigare 
page_number=471, index= - Vattenskalf l. Hafsbäfningar - Vattenskidor - Vattenskillnad - Vattenskinnbaggar - Vattenskorpioner - Vattenskott, Proventivskott 
stötar, hvilka dock mera sällan förorsaka olyckor. Verkningarna af vattenskalfven på hafsbottnen undandraga sig naturligtvis våra direkta iakttagelser; däremot ha vi ett synnerligen säkert medel att konstatera sådana genom de brott och bristningar, som icke så sällan inträffa på de transoceana telegrafkablarna. Man har först ganska sent, i slutet af 1880-talet, börjat närmare studera dessa fenomen, men det har lyckats att konstatera, att lika väl som vissa delar af fastlandet äro mera utsatta för jordskalf (äro mera seismiska), så äro på samma sätt vattenskalf talrikare inom vissa områden af oceanerna; särskildt tyckes detta vara fallet med de stora grafformiga oceandjupen, t. ex. i Stilla oceanen Kermadec- och Tonga-djupen samt Filippiner- och Aleuter-djupen. I Atlantiska oceanen är t. ex. dess ekvatorialområde, i trakten af den lilla vulkanklippan S:t Paul och Romanche-djupet, särskildt hemsökt af vattenskalf. Orsakerna till vattenskalf få sökas dels i tektoniska rörelser i jordskorpan, dels i submarina vulkanutbrott. K. A. G. 
<b>Vattenskidor,</b> ett slags smala båtar, liknande skidor, en för hvardera foten, med hvilka man går på vattnet med en paddelåra som drifkraft och styre. På 1840-talet såg man det s. k. muntrationsrådet Höökenberg, bekant för sina barnfester, på dylika skidor, och rätt många efterhärmare ha ända in i senare tider visat sig i Stockholm, till och med på Norrström. J. C. 
<b>Vattenskillnad.</b> Se Flod, sp. 593. 
<b>Vattenskinnbaggar,</b> <i>Hydrocoridae, zool.</i>, kallas de insekter af ordn. <i>Hemiptera</i> (se d. o.), som lefva i vatten. De kännetecknas alla däraf, att antennerna ögonskenligen saknas; i verkligheten finnas de kvar som små bihang, som ofta döljas i en fåra längs kanten af ögat (häraf namnet <i>Cryptocerata</i>). Gruppen anses numera vara mycket heterogen och bestående af element från olika familjer, hvilka anpassat sig till vattenlifvet och därigenom fått en viss ytlig likhet, som vilseledt tidigare systematiker. Gruppen delas i 4 familjer enligt följande schema. 
A. Bakfötterna sakna klor. 1. Framfötterna ombildade till en platt, knif- eller sabelformig led, som saknar klor. 1. Fam. Buksimmare, <i>Corixidae.</i> 2. Framfötterna smala, af vanlig form, med två klor. 2. Fam. Ryggsimmare, <i>Notonectidae.</i> B. Bakfötterna ha klor. 3. Bakkroppsspetsen med två långa trådliknande bihang, som sammanlagda bilda ett andrör. 3. Fam. Vattenskorpioner, <i>Nepidae.</i> 4. Bakkroppsspetsen saknar bihang. 4. Fam. <i>Naucoridae.</i> 
Buksimmarna kännas lätt igen på sina korta framben och på framfötternas klolösa knifformiga led, som används till att fasthålla bytet med. Bakbenen äro kraftiga simben. Djuren simma med ryggen uppåt och ha sitt luftförråd magasineradt dels på buksidan, som är klädd med fina hår, dels under vingarna. Familjen representeras i vårt land af släktena <i>Micronecta</i> (<i>Sigara</i>), <i>Cymatia</i> och <i>Corixa,</i> af hvilka det sista har omkr. 20 svenska arter. Ryggsimmarna ha kroppens öfversida båtformigt hvälfd och undersidan platt. De simma med buken i vädret och ses ofta flytande i vattenytan med buken uppåt och bakkroppsspetsen stickande upp något öfver ytan. I denna ställning upptaga de luft, som vid neddykningen kvarhålles i de täta och långa håren på buksidan, hvilken glänser som silfver. Ryggsimmarna lifnära sig af andra vatteninsekter och angripa äfven fiskyngel. Med sin kraftiga snabel kunna de bibringa smärtsamma stick. De äro goda flygare och kunna höja sig direkt från vattenytan. I vårt land finnes släktet <i>Notonecta</i> (se fig. 1), den s. k. hårfoten, med två arter. Till fam. <i>Nepidae</i> höra de båda släktena <i>Nepa</i> med arten <i>Nepa cinerea,</i> klodyfveln (fig. 2), och <i>Ranatra,</i> vattenskorpionen, med arten <i>R. linearis.</i> Båda formerna äro tröga djur, som krypa omkring på bottnen af stillastående vatten och med tillhjälp af sina till roffötter ombildade framben fånga sitt byte. Fam. <i>Naucoridae</i> erinrar till följd af sin bredt ovala, plattryckta kropp mycket om dykarna bland skalbaggarna och simma med stor skicklighet. Frambenen äro rof- eller fångben, de öfriga simben. Familjen representeras i vårt land af släktena <i>Naucoris</i> och <i>Aphelocheirus.</i> Nära <i>Naucoridae</i> står gruppen <i>Belostomidae,</i> hvaraf väl bibehållna rester anträffats i öfre juran i Bajern och i de miocena aflagringarna i Öningen, men hvilken numera som relikter finnes i sydöstra Europa och f. ö. är utbredd i tropikerna. Dess arter nå betydande storlek, 8—10 cm., och äro mycket rofgiriga, angripande och öfverväldigande groddjur och fiskar, dubbelt så stora som de själfva. Gruppen erbjuder stort intresse genom den egendomliga vård om afkomman, som visar sig hos somliga arter, t. ex. den amerikanska <i>Zaitha fluminea.</i> Efter befruktningen fasthållas nämligen hannarna af honorna, som på deras rygg placera äggen, hvilka de måste bära omkring, tills de kläckas. I. T—dh. Fig. 1. Hårfot (<i>Notonecta glauca</i>). 2 ggr nat. storl. Fig. 2. Klodyfvel (<i>Nepa cinerea</i>). Nat. storl. 
<b>Vattenskorpioner,</b> <i>zool.</i> Se Vattenskinnbaggar. 
<b>Vattenskott,</b> Proventivskott, <i>trädg.</i>, benämnas de sidoskott, hvilka utväxa ur adventivknoppar å stammen eller å gröfre grenar af träd, i synnerhet odlade sådana. På lågt förädlade träd 
page_number=472, index= - Vattenskott, Proventivskott - Vattenskrufven - Vattenskräck - Vattenskuta - Vattenslag - Vattenslinga - Vattensnäckan - Vattensorken - Vattensot - Vattenspanieln - Vattenspatt - Vattenspegel - Vattenspindeln - Vattensport - Vattenstaren - Vattenstjärnor - Vattenstrålpump - Vattenstånd, Vattenhöjd - Vattenståndsförutsägelser (Vattenståndsprognoser) 
och buskar utväxa vattenskott ofta från vildstammen, således nära marken. Sådana skott böra ovillkorligen genast bortskäras, emedan de förbruka näring, som rätteligen skulle komma den förädlade delen af trädet eller busken till godo. Anledningen till namnet vattenskott torde ligga däri, att dessa skott äro sena att bilda ved och sålunda länge äro mjuka och liksom vattenaktiga i det inre. O. T. S.* 
<b>Vattenskrufven,</b> <i>mek.</i> Se Vattenuppfordringsverk. 
<b>Vattenskräck,</b> <i>veter.</i> Se Vattuskräck. 
<b>Vattenskuta.</b> Se Vattenbåt. 
<b>Vattenslag,</b> <i>mek.</i> Se Pump. sp. 586. 
<b>Vattenslinga,</b> <i>bot.</i>, namn på växtsläktet <i>Myriophyllum</i> (se d. o.). 
<b>Vattensnäckan,</b> <i>mek.</i> Se Vattenuppfordringsverk. 
<b>Vattensorken,</b> <i>zool.</i> Se Sorksläktet. 
<b>Vattensot,</b> <i>med.</i> Se Vattusot. 
<b>Vattenspanieln,</b> <i>zool.</i> Se Hunden, sp. 1311. 
<b>Vattenspatt,</b> <i>veter.</i> Se Fyllda pannor och Has, sp. 42. 
<b>Vattenspegel,</b> <i>skpsb.</i> Se Akter. 
<b>Vattenspindeln,</b> <i>zool.</i> Se Spindeldjur, sp. 723. 
<b>Vattensport,</b> gemensam beteckning på några sportgrenar, som utöfvas på vattnet, såsom kappsegling och motorbåtssport. Se Segling och Motorbåtar. Jfr Vattenidrott. E. B—ll. 
<b>Vattenstaren,</b> <i>zool.</i> Se Strömstare-släktet. 
<b>Vattenstjärnor,</b> <i>fys. geol.</i> Se Is, sp. 884. 
<b>Vattenstrålpump.</b> Se Strålpump. 
<b>Vattenstånd,</b> Vattenhöjd, <i>hydrogr.</i>, mätes af höjdskillnaden mellan en vattenyta och ett fast landmärke eller fixpunkt på stranden eller kusten (jfr Nivellering och Vattenminskning). Är fixpunkten inhuggen i jämnhöjd med eller, hvilket för iakttagelserna är fördelaktigare, på uppmätt höjd öfver vattenytan vid medelvattenstånd, brukar den kallas vattenmärke (se d. o.). I sin enklaste form består en vattenståndsmätare (pegel, se d. o.) af en lodrät skala, fäst på en mur eller upphängd i en klyka och delvis nedsänkt i vattnet. På denna skala afläses vattenståndet. Denna anordning medför emellertid i många fall den olägenheten, att vågsvallet försvårar afläsningen. Numera begagnas för noggrant bestämmande af vattenståndets förändringar och medelvärde följande inrättning. En murad brunn eller ett lodrätt rör af metall eller trä förenas vid bottnen (vid de svenska stationerna på ett djup af 1,5—2 m.) genom ett vågrätt rör med den sjö eller det haf, hvars vattenstånd skall mätas. Enligt lagen för kommunicerande kärl står vattenytan i brunnen på samma höjd som utanför, under det att vågsvallets inverkan på denna yta blir nästan omärklig. I brunnen nedsänkes en flottör, som uppbär en lodrät skala (vanligen delad i cm.). Intill skalan är anbragt ett fast märke, hvars höjd öfver vattenytan sålunda kan afläsas på skalan. Då man icke alltid kan lita på, att detta märke är orubbligt, bestämmes tid efter annan genom afvägning dess höjd i förhållande till en fixpunkt i närheten. Sådana peglar inrättas äfven för oafbruten själfregistrering af vattenståndet, hvarvid en med flottören förbunden penna uppritar en kurva på en tafla, som genom ett urverk förflyttas vinkelrätt mot pennans rörelseriktning. I Sverige finnas själfregistrerande peglar (mareografer, vattenhöjdregistreringsstationer) vid Kungsholms fästning utanför Karlskrona, Landsort, Varberg och Ystad (sedan 1886), på Skeppsholmen i Stockholm (sedan 1888), vid Björns fyr i Gäflebukten, vid Ratan i Västerbotten (sedan 1891), vid Draghällan utanför Sundsvall (sedan 1897), vid Smögen (sedan 1910) och vid Furuögrund n. om Skellefteå (sedan 1916). Dessa registreringsstationer samt ett antal peglar för direkt afläsning äro afvägda i samband med Sveriges precisionsafvägning (jfr Geodesi) och lämna bl. a. ett för studiet af strandlinjens sekulära förskjutning grundläggande siffermaterial. Peglar af enklare form, hvilka afläsas en gång i dygnet, finnas vid några andra fyrplatser på Sveriges kuster samt på 6 ställen i Mälaren. Dessa arbeten ledas och öfvervakas af Nautisk-meteorologiska byrån (se denna) och Statens meteorologisk-hydrografiska anstalt (Mälarpeglarna). Denna anstalt har vidare utvecklat ett af Hydrografiska byrån grundlagdt, omfattande system af vattenståndsskalor, peglar och registreringsinstrument vid insjöar och strömmande vatten afsedt att tjäna vetenskapliga och praktiska syften. Om förutsägelser af vattenståndet se Vattenståndsförutsägelser. G. P. R. 
<b>Vattenståndsförutsägelser</b> (Vattenståndsprognoser), <i>hydrogr.</i> Liksom inom meteorologien förutsägelserna af väderleken spela en stor roll, äro inom färskvattenshydrografien förutsägelser af flodernas vattenstånd af stor betydelse. Nödvändigheten att förutsäga vattenstånden i de stora kontinentala floderna med deras stora och snabba växlingar för att därigenom underlätta kampen mot öfversvämningarnas härjningar har i hög grad bidragit till, att i dessa länder statsinstitutioner för hydrografiska undersökningar blifvit inrättade. Ehuru i de sjörika länderna, sådana som Sverige och Finland, behofvet af prognoser icke är lika stort, då flodernas vattenföring där genom sjöarna är mycket mera likformig och öfversvämningar därför mera sällsynta, ha de dock också där stor betydelse speciellt för ett rationellt tillvaratagande af vattenkraftstillgångarna. De utländska vattenståndsprognoserna till förebyggande af högvattenskatastrofer och de svenska till gagn för vattenkraftsindustrien äro emellertid af helt olika karaktär. De förra afse förutsägelser för några få dagar, de senare en längre tid i förväg. De förra eller högvattensvarningarna grunda sig på studiet af högvattnens fortplantning i vattendragen, framför allt beträffande den tid, som i genomsnitt förflyter mellan högvattenskulmens inträffande vid en plats och dess ankomst till en annan längre ned belägen samt beträffande förhållandet mellan kulminationshöjden vid den förra platsen och den senare. Varningar af detta slag utsändas flerstädes telegrafiskt längs vattendragen enligt en organisation snarlik den vid den meteorologiska väderlekstjänsten använda. De svenska vattenståndsprognoserna åter äro förutsägelser för längre tid, några månader till ett år i förväg, och afse en uppskattning af den sannolika storleken af de i praktiskt hänseende viktigaste vattenstånden, t. ex. vinterlågvattnet, vårhögvattnet, sommarlågvattnet och hösthögvattnet. De ha grundats på studier dels öfver fleråriga 
page_number=473, index= - Vattenståndsförutsägelser (Vattenståndsprognoser) - Vattenståndsmätare - Vattenståndsprognoser - Vattenstämpel l. Filigran - Vattensvinet och Vattensvinsläktet - Vattensvullnad - Vattensystem - Vattentak - Vattentorn - Vattentrampning - Vattentryckmaskiner - Vattenturbin - Vattentäta skott - Vattentäta tyger - Vattentätt stenkitt - Vattenuppfordringsverk 
regelbundna fluktuationer hos de svenska sjöarnas vattenstånd, dels öfver sambandet mellan nederbörds- och magasineringsförhållandena under en föregående tid och vattenstånden i en följande. Prognoser af sistnämnda slag kunna också afse en tidrymd af blott några få dagar. Genom en undersökning af en öfver 100-årig serie af vattenståndsiakttagelser i Vänern påvisade A. Wallen 1910, att denna sjös märkliga variationer kunde förklaras därigenom, att de voro sammansatta, utom af en relativt svag årlig variation, af speciellt tvenne längre periodiska variationer, en fåårig med en genomsnittslängd af omkr. 30 månader, en 11-årig, som dock uppvisar tvenne maxima och minima under de 11 åren. Liknande mer eller mindre utpräglade fluktuationer ha af Wallen påvisats också från ett stort antal andra vattendrag, och på dem har grundats ett prognosförfarande, som visat sig ge ganska goda resultat under de omkr. 10 år, som det försökts. Det består liksom prognoser i allmänhet af en extrapolation, i detta fallet af de periodiska fluktuationerna efter deras medelförlopp med utgångspunkt från de senast kända maxima och minima af fluktuationerna samt sammansättning af dessa till en resulterande vattenståndskurva. Som ett komplement till och stöd för dessa kunna de förutsägelser anses, som grundats på korrelationsundersökningar öfver sambandet mellan en föregående tids meteorologiska förhållanden och vattenstånden en senare tid, t. ex. de af Wallen studerade sambanden mellan å ena sidan sommar- och höstnederbörden och novembervattenståndet i Siljan, å den andra sidan vinterlågvattenmängden i Dalälfven vid Älfkarleö. — Litt.: H. Engels, "Handbuch des wasserbaues" (1914), A. Wallen, , "Vänerns vattenståndsvariationer" (i "Medd. fr. Hydrografiska byrån", 1910), "Fleråriga variationer hos Mälarens vattenstånd, nederbörden i Uppsala och lufttemperaturen i Stockholm" (ibid. 1913), "Vattenståndsförutsägelser" (i "Tekn. tidskr." 1915—20), "Nederbördens och temperaturens inflytande på Dalälfvens vårhögvatten och vinterlågvatten" (i "Hyllningsskrift till J. G. Richert", 1917) och "Les previsions des niveaux d'eau et des debits en Suede" (i "Geogr annaler", 1919). A. Wallen. 
<b>Vattenståndsmätare,</b> <i>hydrogr.</i> Se Vattenstånd. 
<b>Vattenståndsprognoser,</b> <i>hydrogr.</i> Se Vattenståndsförutsägelser. 
<b>Vattenstämpel</b> l. Filigran (ty. <i>wasserzeichen,</i> fr. <i>filigrane,</i> eng. <i>water-mark</i>), i papper anbragta genomskinliga teckningar, siffror, bokstäfver e. d., som synas tydligt, först när man håller papperet mot ljuset. Om stämpelns frambringande se Papper, sp. 1500. Vattenstämplar tjäna å banksedlar, stämpelpapper, frimärken o. d. som kännemärke på äktheten, å brefpapper ofta som prydnad, å annat, i synnerhet svenskt fabrikat, som fabrikens skyddsmärke, som tillika erbjuder köparen en viss garanti för papperets höga kvalitet. — Vattenstämpeln var från början antagligen fabriksmärke; efter stämpeln fingo åtskilliga papperssorter sitt namn, t. ex. imperial (kejsarkrona), regal (konungakrona). Alltsedan 1280-talet har bruket af vattenstämpel förekommit. Bland märken må nämnas ankare, glob, drufklase, enhörning, narrkåpa, posthorn, bikupa (från slutet af 1700-talet), lejon, enskildas och korporationers vapen, en bokstaf, ett årtal (1742). Den veterligt äldsta svenska vattenstämpeln (tre kronor) förekommer i ett 1567 utfärdadt plakat. Regenternas namnchiffer (måhända redan under Johan III:s, men säkert fr. o. m. Gustaf II Adolfs tid) och vapen nyttjades ofta. Äfven enskilda personer eller ätter (Brahe, Oxenstierna, De la Gardie) hade redan under 1600-talet sina vapen som vattenstämpel i likhet med våra dagars monogram. Vattenstämpeln kan vara af vikt, då det gäller att bestämma ett tvifvelaktigt dokuments äkthet eller en kopias ålder. Också har studiet af vattenstämplar (särskildt af 1300- och 1400-talens) på flera håll antagit en rent vetenskaplig karaktär. I svenska arkiv och bibliotek anställde öfverkammarherren grefve A. Lewenhaupt (se d. o. 7) forskningar och samlade afritningar (förvarade på Sjöholm) af öfver 5,000 olika vattenstämplar (hufvudsakligen tillhörande Nord-Europa). Litt.: Midoux och Matton, "Études sur les filigranes des papiers" (1868), och C. M. Briquet, "Les filigranes. Dictionnaire historique des marques du papier des leur apparition vers 1282 jusqu'en 1600" (4 bd, med 16,112 afbildningar af vattenstämplar, Geneve, 1907). 
<b>Vattensvinet</b> och Vattensvinsläktet, <i>zool.</i> Se Hydrochoerus. 
<b>Vattensvullnad,</b> <i>med.</i> Se Ödem. 
<b>Vattensystem,</b> flodsystem. Se Flod. 
<b>Vattentak,</b> <i>bygnk.</i> Se Tak, sp. 302. 
<b>Vattentorn.</b> Se Vattenledning, sp. 874. 
<b>Vattentrampning,</b> <i>idrottst.</i>, benämning på ett simsätt, vid hvilket enbart benen användas för simtagens utförande. Benen röras antingen växelvis upp och ned såsom vid velocipedåkning eller också liksidigt, på samma sätt som bentaget utföres vid bröstsimning. Om kroppen lutas framåt, kan en rätt god fart framåt uppnås genom vattentrampning. E. B—ll. 
<b>Vattentryckmaskiner,</b> <i>mek.</i> Se Vattenpelarmaskiner. 
<b>Vattenturbin,</b> <i>mek.</i> Se Turbin. 
<b>Vattentäta skott,</b> <i>skpsb.</i> Se Skott. 
<b>Vattentäta tyger,</b> <i>tekn.</i> Se Waterproof. 
<b>Vattentätt stenkitt.</b> Se Kitt, sp. 167. 
<b>Vattenuppfordringsverk,</b> <i>mek.</i>, gemensamt namn för de många olika maskiner, som användas för att upplyfta vatten från en lägre till en högre nivå. De förnämsta af dem äro pumpar (se d. o.) af olika slag, men f. ö. gör man bruk af en mängd olikartade inrättningar för samma ändamål, såsom ejektorer, injektorer, hydrauliska väduren m. fl., beskrifna i art. Pump. I Holland använder man 
page_number=474, index= - Vattenuppfordringsverk - Vattenur - Vattenverksdamm - Vattenvoltameter - Vattenvulkanen - Vattenvågen - Vattenvågor - Vattenväfnad - Vattenväg - Vattenvärde - Vattenvätskan - Vattenväxter - Vattenånga l. Vattengas 
ett slags skofvelhjul, som sättas i rörelse af vindhjul. Deras verkan är motsatt ett vanligt underfallshjuls. Äfven har man användt cellhjul (till utseendet liknande öfverfallshjul), med hvilka vattnet lyftes upp i kärl eller celler. En annan vattenuppfordringsmaskin utgöres af ett hjul med spiralformiga skiljeväggar, efter hvilka vattnet under rotationen småningom uppstiger. I vidsträckt skala har man användt kedjepumpar l. paternosterverk (se d. o.). En af de äldsta vattenuppfordringsmaskinerna är den s. k. archimediska skrufven, vattenskrufven l. vattensnäckan (se fig.), en skrufformig ledning, vridbar kring sin axel. Dess användning är inskränkt till små lyfthöjder, emedan axeln måste bilda en mycket spetsig vinkel med horisontalplanet. För hvarje gång ledningens nedre ända vid kringvridningen nedgår under vattenytan, tar den med sig en viss vattenmängd, som följer skrufgängan och på detta sätt småningom stiger till den öfre öppningen, och faller ned i den öfre reservoaren. (O. E. W.) 
<b>Vattenur,</b> ett slags redan hos forntidens assyrer, egypter samt greker och romare nyttjade tidmätningsinstrument, i hufvudsak konstrueradt så, att vatten får rinna ur ett kärl ned i ett annat. Enklaste formen af vattenur är den i art. Klepsydra beskrifna och afbildade, som företer motsvarighet till timglaset. En förbättring bestod däri, att man lät vätskemängden i det öfre eller undre kärlet ange tidsförloppet på en graderad skala. Ktesibios (se denne) använde kugghjul, som påverkades af det fallande vattnet och reglerade ett visarverk samt äfven satte små konstfulla figurer i rörelse. Sedermera ersattes skalan af en urtafla: i dennas midt finnes en visaraxel, kring hvilken är lindadt ett snöre med en vikt i ena ändan och i den andra en "flottör". Denna, som hvilar på det undre vattnets yta, höjer sig i mån af vattnets stigning, hvarvid motvikten sjunker och kringvrider visaren. Genom jämnt tillflöde hålles vattenståndet alltid lika högt i den öfre behållaren, så att vattnet nedrinner därur med ständigt lika hastighet till följd af det ständigt lika trycket. Denna form af vattenur bibehöll, oaktadt den ringa noggrannheten i dess tidmätning, under den senare medeltiden och ända in på 1600-talet sin plats bredvid det då ganska ofullkomliga hjuluret. Dygnets underafdelningar (timmarna) erhöllos därigenom, att man i ett visst antal delar uppdelade den vattenmängd, hvilken hann utrinna under den tid, som förflöt mellan en och samma stjärnas två på hvarandra följande uppgångar. 
<b>Vattenverksdamm.</b> Se Damm, sp. 1224. 
<b>Vattenvoltameter,</b> <i>fys.</i> Se Voltameter. 
<b>Vattenvulkanen,</b> benämning på en i Guatemala belägen vulkan Agua, på grund däraf, att den vid midten af 1500-talet haft ett våldsamt utbrott af vatten, hvarigenom staden Guatemala la Nueva förstördes. Af helt annan natur äro de vulkaniska utbrott, som ega rum från hafsbottnen och hvarvid fasta beståndsdelar utslungas. E. E. 
<b>Vattenvägen,</b> <i>fys.</i> Se Vattenpass. 
<b>Vattenvågor,</b> <i>mek.</i> Se Vågrörelse. 
<b>Vattenväfnad,</b> <i>bot.</i> Se Hudväfnad. 
<b>Vattenväg,</b> led för kommunikation med farkoster. Man skiljer mellan <i>yttre vattenvägar,</i> för hafs- och kustsjöfart, och <i>inre vattenvägar,</i> omfattande insjöar, segelbara floder och kanaler. Jfr Farvatten, Kanal och Sjöfart. Fmn. 
<b>Vattenvärde,</b> <i>fys.</i> Se Kalorimeter. 
<b>Vattenvätskan,</b> <i>Humor aqueus, fysiol</i>. Se Öga. 
<b>Vattenväxter,</b> <i>bot.</i> Se Eufyter. 
<b>Vattenånga</b> l. Vattengas, <i>fys.</i>, kallas vatten i gasformigt aggregationstillstånd. Vattenånga bildas ur flytande vatten antingen genom afdunstning (se d. o.) eller genom kokning (se d. o.) samt ur is direkt genom afdunstning. I alla dessa fall förbrukas vid ångbildningen värme, som därvid skenbart försvinner eller blir latent (se d. o.). Det återfås i form af värme, om ångan kondenseras. Vattenånga, liksom hvarje annan ånga, är antingen <i>mättad</i> eller <i>icke-mättad</i> (<i>öfverhettad</i>). Mättad ånga bildas vid kokning eller afdunstning i slutet rum, då flytande vatten finnes i öfverskott. Namnet "mättad" härleder sig från en föråldrad åsikt, framställd af franske läkaren Le Roy 1751, enligt hvilken vatten löses i luft på samma sätt som socker i vatten, och lösningen är "mättad", då intet mera vatten kan lösas af en gifven luftmängd. På samma sätt som varmt vatten kan lösa mera socker än kallt, förklaras, menade man, att varmare luft kan uppta mera vattenånga än kallare luft. Emellertid hade N. Wallerius, professor i Uppsala, redan 1740 visat, att vatten och andra vätskor afdunsta äfven i lufttomt rum, hvilket han riktigt förklarar bero därpå, att ångorna, så länge de äro varma, ega stark elasticitet eller utspännande kraft. Senare visade engelsmannen Dalton, att luft eller en annan gas, som befinner sig öfver vattnet, fördröjer afdunstningen, men att likväl vattenånga i ett slutet luftfylldt rum slutligen uppnår samma tryck som i ett lufttomt dylikt, endast mycket långsammare. Mättad ånga har den egenskapen, att dess tryck beror endast af temperaturen, men däremot icke af volymen. Ökas vid konstant temperatur det yttre trycket, kondenseras en del af ångan, under det att trycket af den återstående delen förblir oförändradt. Sammanpressas däremot öfverhettad ånga vid konstant temperatur, ökas dess tryck, ända till dess den blir mättad, hvarefter kondensation inträder, såsom nyss sades. Såväl trycket af öfverhettad ånga vid konstant volym som trycket af mättad ånga ökas med temperaturen, men den senares tryck betydligt hastigare än den förras, hvilken i detta fall ganska nära följer den boyleska eller mariotteska lagen (se d. o.). Mättad vattenångas tryck har blifvit med stor noggrannhet uppmätt förmedelst kvicksilfvermanometer af flera fysiker, fullständigast af Regnault. Inom fysiken anges detta tryck vanligen i millimeter af den till 0° samt normal täthet och tyngd reducerade kvicksilfverpelarens höjd, som uppväger vattenångans tryck; inom ångmaskinsläran anges det vanligen i atmosfärer (se d. o.) eller i kg. på kvcm. 
<i>Mättad vattenångas tryck enligt Regnault i atmosfärer:</i> 
Temp. C. Tryck i atmosf. Temp. C. Tryck i atmosf. 0° 0,006 120° 1,962 20 0,023 140 3,571 40 0,072 160 6,121 60 0,196 180 9,929 80 0,467 200 15,380 100 1,000 220 22,887 
page_number=475, index= - Vattenånga l. Vattengas - Vattenödlor - Vattenöfverdomstol - Vattengröt - Vattenholma - Wattignies - Wattimme - Wattimmemätare - Vattkoppor - Wattle - Wattlös ström - Wattmeter - Vattnens drottning - Vattnets blomning - Vattning - Vattpass - Vattrade sångpapegojan - Vattradt tyg - Wattrang, ätter - Wattrang, 1. Gustaf 
Om vatten afkyles under 0°, kan det under vissa omständigheter bibehålla sin flytande form, eller bli öfverkyldt. Afdunstar nu i ett slutet rum öfverkyldt vatten och i ett annat dylikt rum is af samma temperatur, så bildas visserligen i båda fallen "mättad" ånga, men likväl har ångan öfver vatten ett något större tryck än ångan öfver is. Detta egendomliga förhållande bevisades först genom beräkning enligt mekaniska värmeteorien af Kirchhoff (1858) och Clausius samt har sedan bekräftats genom direkta mätningar af flera fysiker, fullständigast af docenten J. Juhlin i Uppsala 1890. Ur dennes mätningar må anföras följande resultat: 
Temp. C.Tryck i mm. af mättad ånga öfver vattenöfver is -50° - 0,05 -40 - 0,12 -30 - 0,31 -20 - 0,81 -15 1,49 1,28 -10 2,20 2,00 - 5 3,20 3,07 0 4,60 4,60 
Detta förhållande lämnar förklaringen till en del meteorologiska företeelser, bl. a. till den egenheten hos psykrometern, att den af en ishinna beklädda s. k. våta termometern stundom kan uppvärmas några tiondels grader öfver den torra termometern. N. E—m.* 
<b>Vattenödlor,</b> <i>Salamandridae, zool.</i> Se Amfibier, sp. 830. 
<b>Vattenöfverdomstol,</b> öfverdomstol i vattenmål, är Svea hofrätt, som vid utöfvandet af sin verksamhet som vattenöfverdomstol består af ordf. å en af hofrättens divisioner som ordf., tre andra led. i hofrätten samt en led. i Kammarkollegiet. Hofrättens sammansättning kan dock vara densamma som vid handläggning af andra mål än vattenmål, om fråga är allenast om vissa enklare ärenden, som icke afse målens afgörande (Vattenlagen kap. 11 § 16). Vattenöfverdomstolen eger att tillkalla sakkunnigt biträde, om målet angår fråga, för hvars bedömande särskilda fackkunskaper fordras. Tillkalladt sakkunnigt biträde skall, sedan målet föredragits, men innan det afgjorts, afge skriftligt yttrande rörande de delar af målet, i hvilka hans sakkunskap tagits i anspråk (Vattenlagen kap. 11 § 107). B. H. D. 
<b>Vattgröt.</b> Se Gröt, sp. 508. 
<b>Vattholma,</b> bruksegendom i Lena socken, Uppsala län, vid Fyrisån och nära Vattholma station å Uppsala—Gäfle järnväg, omfattar 7 1/2 mtl med 115,900 kr. tax.-v. (1914). Vid V. finnas mek. verkstad, gjuteri, såg, kvarn samt tegelbruk, och tillverkningen utgöres af vindmotorer, halmelevatorer, gröpkvarnar, gjutgods, tegel, dräneringsrör och sågade trävaror. Arbetarantalet 1918 var 65. — V. omtalas redan 1316, och på 1400-talet skola järnhyttor ha funnits där. På Gustaf I:s tid tillhörde det jämte Dannemoraverken kronan; där smiddes stångjärn, och en kopparhammare fanns i närheten. V., som sedermera egdes först af Bielke-, sedan af Braheätten, var under flera årh. ett af Upplands största järnbruk, men järntillverkningen nedlades 1905. Sedan 1873 eges V. af Vattholma bruks a.-b., som till största delen innehas af f. riksmarskalken friherre F. von Essen. — Vid V. finns sedan 1906 ett tuberkuloshem. Se vidare Salsta. E. A—t. 
<b>Wattignies</b> [-tinjī], by i franska dep. Nord, nära intill vägen Avesnes—Maubeuge, var 15 och 16 okt. 1793 skådeplats för en strid mellan österrikare, under hertigen af Sachsen-Koburg, och fransmän under general Jourdan. Striden blef oafgjord, men Jourdan vann sitt mål: att förmå Koburg upphäfva inneslutningen af Maubeuge. C. O. N. 
<b>Wattimme.</b> Se Arbete, sp. 1344. 
<b>Wattimmemätare.</b> Se Elektricitetsmätare, sp. 209, där redogörelse lämnas för den hit hänvisade Aronmätaren (Aronska pendelmätaren). 
<b>Vattkoppor,</b> <i>med.</i> Se Koppor, sp. 1001. 
<b>Wattle</b> [ωå'tl], eng., <i>tekn.</i> Se Garfmedel, sp. 747. 
<b>Wattlös ström,</b> <i>elektrot.</i> Se Växelström. 
<b>Wattmeter.</b> Se Elektricitetsmätare och Elektriska mätinstrument, sp. 297—298. 
<b>Vattnens drottning,</b> <i>bot.</i> Se Victoria regia. 
<b>Vattnets blomning,</b> <i>bot.</i> Se Blomning 2. 
<b>Vattning.</b> Se Hästskötsel, sp. 188, Nötkreatursskötsel, sp. 383, och Svinskötsel. 
<b>Vattpass.</b> Se Vattenpass. 
<b>Vattrade sångpapegojan.</b> Se Papegojor, sp. 1485. 
<b>Vattradt tyg,</b> <i>text.</i> Se Moare. 
<b>Wattrang,</b> svenska adliga ätter, härstammande från kyrkoherden i Södertälje Johannes Wattrangius (f. 1578, d. 1652), som tog sig namnet efter fädernegården Wattrång i Harmångers socken, Gäfleborgs län. Tre af hans söner adlades med namnet Wattrang: Johan W. (f. 1619, assessor i Svea hofrätt 1653, d. 1680 utan att efterlämna mansarfvingar) 1654 samt Sakarias W. (f. 1620, stadsfysikus i Stockholm 1657, k. lifmedikus och preses i Collegium medicum 1671, arkiater 1680, d. 1687) och Jakob W. (f. 1630, revisionssekreterare 1685, d. 1698) 1673. Sakarias' gren utgick på manslinjen 1827, hvarefter det af hans sonson Karl (f. 1689, lagman i Södermanland 1728, d. 1749) skapade stora fideikommisset Sandemar (se d. o.) med undantag af Marieberg (se d. o. 2) kom till ätten Braunerhielm. Från Jakob, som stiftade fideikommisset Jakobsberg i Björnlunda socken, Södermanland, härstammar den nu lefvande grenen af ätten. Johannes Wattrangius hade dessutom två söner, bägge, liksom fadern, kyrkoherdar i Södertälje. Hvar och en af dem hade en son, som adlades med namnet W. (1693, resp. 1705), men den ene slöt själf sin ätt, och den andres linje utgick på svärdssidan med hans son. 
1. Gustaf W., son till ofvannämnde Sakarias W., amiral, f. på 1650-talet, d. 1716, förordnades 1689 till skeppskapten och förde 1694—95 befäl å konvojer, hvarunder han 1695 kom att mot ett engelskt fartyg utkämpa en strid, som något liknade Psilanders (se denne). Viceamiral sedan 1709, förde W. 1710 befälet öfver den s. k. Nyenska eskadern i Finska viken. 1711 deltog han i den af H. Wachtmeister och M. Stenbock ledda första undsättningsexpeditionen till Tyskland och ledde själf i dec. s. å. en sådan från Karlskrona 
page_number=476, index= - Wattrang, 1. Gustaf - Wattrang, 2. Ann Maria - Wattrelos - Watts, Isaac - Watts, Thomas - Watts, Georg Frederick 
till Wismar. 1712 utnämndes han till amiral. De tre försök han i dec. s. å. gjorde att öfverföra en ny, vida större transport till Tyskland misslyckades: med fartyg och besättning illa tilltygade, lopp han i jan. 1713 åter in i Karlskronas hamn. 1714 kommenderade han den flotta, som skulle bevaka ryssarnas rörelser, men kunde på grund af stiltje ej hindra fiendens galärflotta att smyga sig förbi honom vid Hangöudd och sedermera tillfoga den svenska galäreskadern under Ehrenskiöld på fjärden n. om Hangö ett nederlag. Emellertid utsågs W. att äfven för 1715 föra befälet emot ryssarna, men sjukdom hindrade honom att mottaga det. — 2. Anna Maria W., hustru till den föregåendes broder Johan W. (f. 1652, vice president i Svea hofrätt, d. 1724), målarinna. Se Ehrenstrahl 2. 1. A. Il-ld.* 
<b>Wattrelos</b> [vattrlå'], stad i franska dep. Nord, östlig förstad till Roubaix. 25,900 inv. (1901). Bomullsindustri; petroleumraffinaderi. A. N—d. 
<b>Watts</b> [ωå'ts], Isaac, engelsk präst och psalmist, f. 17 juli 1674 i Southampton, d. 25 nov. 1748, var till 1712 pastor i en nonkonformistisk församling och lefde därefter som privatman hos sin vän och gynnare sir Thomas Abney, odeladt egnande sig åt religiöst och poetiskt författarskap. Han debuterade 1706 med diktsamlingen <i>Horae lyricae,</i> som med ens förvärfvade honom skalderykte. Hans litterära berömmelse hvilar dock förnämligast på de båda andliga sångböckerna <i>Hymns</i> (1707) och <i>Psalms of David</i> (1719), hvilka, sedan oftast utgifna i ett gemensamt band, uppleft otaliga upplagor och gjort honom till Englands folkkäraste psalmist. W:s kristliga poesi utmärkes för flärdlöst, men ändå mestadels mycket vårdadt språk, biblisk konkretion och from innerlighet. Äfven som teologisk författare var W. flitigt verksam, och genom både predikningar (<i>Sermons,</i> 1721) och läroböcker (<i>Logic,</i> 1725, <i>Catechisms,</i> 1730, och <i>Scripture history,</i> 1732) utöfvade han stort och varaktigt inflytande. Han företrädde en mildrad kalvinism med starkt ekumenisk tendens och var i både dikt och förkunnelse ett språkrör för den förnyade och förinnerligade protestantism, som uppväxt under den stuartska reaktionen och under revolutionens stormar. Som psalmskald har han med skäl blifvit kallad Englands Paul Gerhardt, och inom independenternas krets uppväxte kring honom en talrik sångarskola. En minnesvård är rest öfver honom i Westminster abbey. W:s samlade skrifter utgåfvos 1810 i 6 bd af Jennings och Doddridge. — Biogr. af Milner (1834) och Paxton Hood (1875). E. N. S—g. 
<b>Watts</b> [ωå'ts], Thomas, engelsk språkkännare och biblioteksman, f. 1811 i London, d. 1869, egde en sällspord lätthet att lära främmande språk och behärskade vid ganska unga år de klassiska, romanska, germanska, slaviska och ungerska kulturspråken, hvarjämte han vann god insikt i keltiska och flera bland de orientaliska språken. Han var förtrogen med 20 olika språk. Anställd som tjänsteman vid British museum 1838, vardt han där till stor nytta genom sina språk- och litteraturkunskaper. Det var ock han, som först antydde möjligheten af att förvandla museets gård till en väldig läsesal. W. blef 1866 föreståndare för afdelningen tryckta böcker. Han gjorde sig äfven känd som författare, i synnerhet på det biografiska området. (A. E.) 
<b>Watts</b> [ωå'ts], Georg Frederick, engelsk målare och skulptör, f. 23 febr. 1817 i London, d. 1 juli 1904, studerade en kort tid 1827 i konstakademien och för skulptören W. Behnes, utbildade sig f. ö. på egen hand och ansåg själf på äldre dagar, att Fidias varit hans lärare och Parthenonskulpturerna hans skola. Han gjorde sig bemärkt med ett par porträtt och med scener ur Shakspere och Boccaccio, vann 1843 vid den stora täflan om målningar för Parlamentshuset ett pris för en medeltidshistorisk komposition, <i>Alfred den store och hans män hindra danskarnas landstigning i England.</i> 1844 begaf han sig till Italien, där han påverkades af högrenässansens mästare, i främsta rummet af Tintoretto och Tizian. Han målade bl. a. en fresk i Mediceernas villa i Carreggi nära Florens. 1847 återvände han till London, och 1857 besökte han Grekland som deltagare i en arkeologisk expedition till Halikarnassos. Han målade några fresker, <i>S:t Göran och draken</i> (1853 för Parlamentshuset, mycket skadad) och <i>Lagskipningens skola</i> (1859, i Lincolns Inn), som han själf betecknade som sitt "opus magnum". I en komposition, som påminte om Rafaels "Skolan i Aten" och Delaroches hemicykel, framställde han världens främsta lagstiftare allt ifrån Mose till Edvard I — flera af det samtida Englands bemärkta män använde han som modeller till de världshistoriska personerna. Till Paulskyrkan utförde han Matteus och Johannes (mosaiker). Mest målade han likväl stafflitaflor. En plats för sig intar <i>Irisk familj,</i> som framställer en utvräkt familj nattetid på heden. Eljest låg all agitation, äfven i det mest hedrande syfte, fjärran från hans lynne. Lika främmande var han från utöfning af konsten för dess egen skull. Han förklarade själf, att hans afsikt var "mindre att måla bilder, som glädja ögat, än att ingjuta stora tankar, som tala till hjärta och fantasi och framlocka det bästa och ädlaste hos mänskligheten". Sina ämnen tog han ur mytologien eller dikten, då han ej fick dem ur sin egen skapande fantasi. Han målade 
page_number=477, index= - Watts, Georg Frederick - Watts-Dunton, Walter Theodore 
<i>Lifvets illusioner</i> (1847), <i>Lifvet, döden och domen</i> (flera varianter, en i Paulskyrkan), <i>Orfeus</i> med den döende Eurydike i sina armar (1869), <i>Diana och den sofvande Endymion</i> (1871), <i>De apokalypliske ryttarna, Paolo och Francesca da Rimini</i> sväfvande i underjorden, tryckta intill hvarandra (flera varianter), <i>Kaos</i> (1882), <i>Psyche, Abels död</i> och som dess motstycke <i>Kains återkomst</i> (Kain som gammal återkommer ångrande och följd af sin goda ängel för att dö offrande på Abels altare — båda dessa i konstakademien i New Burlington house), <i>Lady Godiva</i> (1885), <i>Sir Galahad</i> bredvid sin häst, trilogien <i>Eva, Den lycklige krigaren</i> (Nya pinakoteket i München), <i>Kärleken och lifvet</i> (en replik i Luxembourgmuseet i Paris), <i>Hoppet</i> (se fig.), <i>Mammon</i> (sittande på sin tron, trampar under sina fötter en ung man och en ung kvinna) och <i>Dödens sändebud</i> (1885), <i>Kärleken och Döden, Kristendomens ande, Amor triumphans</i> (1900) och <i>Dödens hof</i> (1902). Jämte de illustrationer till kända legender eller dikter han målade stå hans idemålningar ned uppgift att framhålla eviga sanningar, predika "universella dogmer". W:s konst är alltigenom intellektuell, uttryck i första rummet för en etikers och diktares temperament. Ideinnehållet fängslar vida mera än det rent måleriska. Han ger nya uttryck för gamla begrepp, hans förkroppsligade ideer äro ej de i konsten vanliga allegoriska figurerna, utan hans egen andes skapelser, fullkomligt fria från konvention, liksom de uttrycka sig utan alla retoriska åtbörder. De landskap han målade äro fantastiska färgdikter, som ibland kunna påminna om Turner (<i>Neapel</i> i solglöd, <i>Syndafloden</i> i storm, töcken, soluppgång, <i>Ararat</i> under stjärnhimmel). — Jämte idemålningar skapade W. en rad porträtt, i regel i bröstbild, af den mest enkla och rättframma anordning, hufvudvikten lagd på det själsliga innehållet, på det fasta greppet och säkerheten i karakteristiken. Han målade porträtt af <i>Gladstone, Dilke, Salisbury, Carlyle,</i> kardinal <i>Manning</i> (knästycke), <i>Swinburne, Motley, Rossetti, William Morris, Walter Crane, Tennyson,</i> lord <i>Stratford, Rob. Browning, Stuart Mill, A. Panizzi</i> (se d. o., där porträttet meddelas) m. fl., dessutom nobla damporträtt och flera <i>självporträtt</i> från olika tidpunkter (ett i Uffizigalleriet i Florens). Fig. 2. Watts' målning "Hoppet". 
W. åstadkom betydande verk äfven på skulpturens område. Främst bland dem stå <i>Klytia</i> (brons, Tate gallery), <i>Lifskraft</i> ("Physical energy", en naken ung man tyglar en eldig häst, i brons i Kensingtonparken, ett exemplar uppsatt på Cecil Rhodes' monument i bergen utanför Kapstaden), ryttarstaty af <i>Hugh Lupus,</i> earl af Chester, i Eaton hall och <i>lord Holland</i> framför Holland house. — W. grundlade 1884 Home arts and industries association. Till denna knöts ett par hundratal industriella skolor, bland dem en skola i keramik, som stod under W:s öfverinseende. 1867 hade han blifvit medlem af Royal academy, men han sökte aldrig spela en roll i den officiella konstvärlden och afböjde två gånger den honom erbjudna baronettiteln. En karaktärsstark och helgjuten personlighet, lefde han ett tillbakadraget lif, h. o. h. egnadt åt arbete och drömmar. Flertalet af sina målningar behöll han i sin bostad i Holland house, där de voro tillgängliga för allmänheten och där man fortfarande finner den del af hans kvarlåtenskap, som han ej skänkt till museer i London och i landsorten. Tate gallery fick 23 af hans mest representativa verk och National portrait gallery ett 30-tal af hans porträttmålningar. Till utställningen i Stockholm 1897 utlånade han 8 målningar, bl. a. <i>Paolo och Francesca, Evas skapelse, Tiden, döden och domen</i> samt 4 porträtt. Han blef s. å. led. af svenska konstakademien. Monografier af J. Cartwright (1896), Batman (1901), Macmillan (s. å.), J. Jessen (s. å.), O. von Schleinitz (1904), G. K. Chesterton (s. å.), R. Sketchley (s. å.), M. S. Watts (3 dlr, 1912). Skådespelerskan Ellen Terry (se denna), som 1864 blef hans hustru, har i "Review of reviews" 1907 lämnat en skildring af deras kortvariga äktenskap. G—g N. 
<b>Watts-Dunton</b> [ωå'ts-da'ntn], Walter Theodore, engelsk författare, f. 12 okt. 1832 i Huntingdon, d. 7 juni 1914, egnade sig först åt naturforskning, var sedermera en tid jurist, men sysslade från midten af 1870-talet endast med litteratur. 1875—98 var han ordinarie kritiker af poesi i "Athenaeum" och bidrog för öfrigt till en mängd af Englands tidskrifter och till "Encyclopaedia britannica" med poem, uppsatser eller kritiker. Såsom estetiker utöfvade han ett icke obetydligt inflytande, dels genom sin ställning som en af landets ledande kritiker, dels och kanske ännu mera såsom nära förbunden med flera af Englands förnämsta skalder. Tennyson rådförde sig med honom, han var en tid Dante Gabriel Rossettis intimaste vän, och Swinburne (se d. o.) bodde de sista trettio åren af sitt lif hos W. 1897 utgaf han diktsamlingen <i>The coming of love,</i> 1898 prosaromanen <i>Aylwin,</i> som 
page_number=478, index= - Watts-Dunton, Walter Theodore - Vattsot - Watts parallellogram - Vattsvullnad - Vattumannen - Vattuskräck, Hundgalenskap, Hydrofobi, Lyssa, Rabies 
hade en stor publikframgång, icke minst tack vare zigenarmotiven och den därmed sammanknutna mysticismen. <i>The renascence of wonder</i> (1903; ny uppl. jämte hans <i>Poetry</i> 1916) behandlar nyromantiken. Hans sista större verk var <i>Studies of Shakespeare</i> (1910). W:s uppfattning af den engelska metriken och den inhemska litteraturens utveckling har af yngre vitterhetsidkare varit föremål för skarpa angrepp; man har äfven klandrat hans inverkan på Swinburne. W. utgaf äfven arbeten af Borrow. Se biografi öfver W.-D. af T. Hake och A. Compton-Rickett (2 bd, 1916). R—n B. 
<b>Vattsot,</b> <i>med.</i> Se Vattusot. 
<b>Watts parallellogram</b> [ωå'ts] benämnes en af James Watt uppfunnen, af häfstänger sammansatt mekanism, hvarigenom en rätlinigt fram- och tillbakagående stång kan förenas med en oscillerande balans, utan att brytning uppstår. Den grundar sig därpå att, om två stänger, <i>AB</i> och <i>CD,</i> äro rörliga kring ändpunkterna <i>A</i> och <i>D</i> samt förenade med en tredje stång, <i>BG,</i> ges det en punkt <i>E</i> på denna, hvilken vid de förstnämnda stängernas svängning rör sig i en i det närmaste rät linje. Watt begagnade denna anordning vid den af honom uppfunna balansångmaskinen för att öfverföra pistongstångens upp- och nedgående rörelse till balansens oscillerande rörelse. 
<b>Vattsvullnad,</b> <i>med.</i> Se Ödem. 
<b>Vattumannen,</b> <i>astron.</i>, lat. <i>Aquarius,</i> namn på det 11:e af zodiakens tecken (se Djurkretsen) och på en stjärnbild i samma trakt af himmelen. Denna stjärnbild är belägen mellan 20 1/2 och 24 timmars rektascension och sträcker sig från 30 graders sydlig deklination till något n. om himmelsekvatorn. Den innehåller omkr. ett hundratal för blotta ögat synliga stjärnor, af hvilka de 5 ljusstarkaste äro af 3:e storleken. B—d. 
<b>Vattuskräck,</b> Hundgalenskap, Hydrofobi, Lyssa, Rabies, <i>veter.</i>, en akut smittsam sjukdom, som allmännast förekommer hos hundar, men äfven hos en del vilda djur, som vargar, räfvar, hyenor m. fl., och kan öfverföras på många andra varmblodiga djur äfvensom på människan. Sjukdomsorsaken är ett smittämne, som finnes företrädesvis i de sjuka djurens saliv, men mest koncentreradt i hjärnan och ryggmärgen. Smittämnet är fortfarande okändt, ehuru man många gånger trott sig ha funnit detsamma. Det enda mikroskopiskt påvisbara kännetecknet på rabies är de s. k. <i>Negriska kropparna</i> (efter upptäckaren Negri, 1903), hvilka påvisats i det centrala nervsystemet, särskildt i de s. k. ammonshornen i stora hjärnan samt i lilla hjärnan och ryggmärgsganglierna. De kunna genom särskilda färgningsmetoder lätt påvisas, och deras förekomst har visat sig vara ett säkert diagnostiskt kännetecken, hvarigenom rabies-diagnosen kan ställas på 3—4 timmar. Deras natur är ännu outredd; antagligen äro de endast att betrakta som en produkt af den cellreaktion smittämnet framkallat och alltså är med all sannolikhet ett s. k. filtrerbart virus, som på grund af sin litenhet ej ännu kunnat påvisas. Smittan öfverföres i regel genom bett af sjuka djur, sällan genom beröring med sjuka eller döda kreatur och nästan aldrig genom förtäring af kött eller mjölk efter sådana. Den i äldre tider gängse uppfattningen, att sjukdomen skulle kunna uppstå af sig själf genom stark värme, brist på vatten, otillfredsställd könsdrift m. m., är felaktig. Efter bett af sjuk hund inställer sig sjukdomen vanligen ej förr än efter 2—3 månader, och hos nötkreatur uppges inkubationstiden t. o. m. kunna uppgå till närmare ett år. Då smittämnet icke alltid kommer in i såret eller kan bortsköljas genom riklig blödning, angripas ej alla, som blifvit bitna, utan endast omkr. 20—70 proc. Som sjukdomen hos hundar vanligen visar sig genom vildsint beteende, men i en del fall (ungefär 10 proc.) uppträder med öfvervägande lamhetssymtom, har man uppdelat sjukdomen i "rasande" och "stilla" vattuskräck. I början visar sig hunden orolig och rädd, kryper under möbler o. d. och visar sig äfven ondsint; däremellan inträda perioder af slöhet; den förtär ingen egentlig föda, men däremot ibland träbitar, stenar, halm m. m. Könsdriften är stegrad och rörelserna i bakdelen något vacklande; hunden ströfvar vidt omkring och får emellanåt raserianfall och biter då våldsamt både djur och människor. Stämman är förändrad till ett mellanting mellan tjut och skall; pupillen är starkt utvidgad och ögats bindehinna rödfärgad, hvarigenom ögonen få ett vildt uttryck, Efter några dagar inställer sig lamhet i underkäken, munnen hålles öppen, och saliven rinner i långa strängar, men trots den skenbara förlamningen kan hunden dock ännu genom bett öfverföra smittan; äfven bakdelen blir sedermera förlamad, och döden inträder efter 5—7, mera sällar först efter 10 dagar. Vid s. k. stilla vattuskräck inställa sig förlamningssymtomen tidigare, och raserianfallen äro mindre framträdande. Någon rädsla för vatten förekommer ej, utan, tvärtom begär därefter, ehuru hunden ofta har svårt att svälja detsamma. Vid sektion af djur, som dött i vattuskräck, påträffas ofta i magen halm, träbitar, stenar, glas m. m., men f. ö. inga för sjukdomen karakteristiska förändringar i något af kroppens olika organ. Ofta händer, att andra sjukdomar förväxlas med vattuskräck, såsom akut fallandesjuka eller krampanfall af andra orsaker. Hund som misstänkes lida af vattuskräck, bör, om den bitit människa eller djur, med iakttagande af största möjliga försiktighet, infångas och hållas instängd, tills visshet vunnits, om sjukdomen förekommit eller ej; dör hunden ej inom 10 dagar har han ej haft vattuskräck. Då sjukdomen f. n ej förekommer inom Sverige, är, till förekommande af dess införande, import af hundar från land eller landsdel, som af Kommerskollegium förklarat smittad af vattuskräck, förbjuden (enl. k. kung. 9 dec. 1898 ang. hvad iakttagas bör till förekommande af smittsamma husdjurssjukdomars införande i riket). Skulle sjukdomen uppträda inom landet, skola alla djur, som angripits af vattuskräck, äfvensom hund, katt eller svin, som blifvit bitet af sjukt djur, ofördröjligen dödas. Har häst eller idisslande djur blifvit bitet, böra såren fortast möjligt behandlas med lämpligt frätmedel, så som kaustikt kali eller glödgadt järn, och djuret hållas väl afskildt från andra djur under 12 dygn (k. kung. 9 dec. 1898 ang. hvad iakttagas 
page_number=479, index= - Vattuskräck, Hundgalenskap, Hydrofobi, Lyssa, Rabies - Vattusot (Vattensot, Vattsot), Hydropisi - Vattved - Wattweiler - Wat Tyler - Vatulanharju - Watuta 
bör till förekommande och hämmande af smittsamma sjukdomar bland husdjuren). Jfr Pasteur, sp. 203, och Pasteurinstitutet. E. T. N. 
<b>Vattusot</b> (Vattensot, Vattsot), Hydropisi (<i>Hydrops</i>), <i>med.</i>, kallas en abnorm samling af vätska i kroppens väfnader och håligheter till följd af en sjuklig transudation (se d. o.) ur blodkärlen. En sådan vätskesamling i bukhålan kallas <i>bukvattusot</i> (<i>ascites</i>), i lungsäcken <i>hydrothorax</i> ("bröstvattusot"; se Lungsjukdomar, sp. 1453), i hjärtsäcken <i>hydropericardium,</i> i hjärnan (<i>hydrocephalus;</i> se Hjärnsjukdomar, sp. 856). En ökning af vätskemängden mellan väfnadselementen inom ett organ, hvilket som helst, kallas <i>ödem</i> (<i>oedema</i>), "vattensvullnad". Luckra väfnader, t. ex. underhudsbindväfven, kunna innesluta betydande mängder vätska och ansvälla till sin mångdubbla volym. Underhudsbindväfven å de nedre extremiteterna är vanligen det ställe, där vätska först samlar sig vid börjande vattusot. Fotknölarna utplånas därvid, underbenet blir jämtjockt, vid tryck kännes det degigt, och de därvid uppkommande insänkningarna kvarstå en tid efter tryckets upphörande. — Som orsak till vattusot är närmast att antaga en sjuklig förändring af blodkärlens väggar, en förändring, som man ännu ej närmare känner. Denna förändring af kärlväggen är i sin ordning förorsakad af andra sjukliga förhållanden. Vattusot är således alltid hvad man kallar en sekundär sjukdom, en följd af ett annat lidande. En venös stas, d. v. s. stockning i det venösa blodets afflöde, allmän eller begränsad till ett visst kärlområde, medför ökad transudation inom det ifrågavarande kärlområdet. Vattusot åtföljer sålunda ett s. k. okompenseradt hjärtfel, d. v. s. ett hjärtfel, vid hvilket hjärtat ej förmår genom ökadt arbete ersätta (kompensera) sådana fel i dess mekanik som att blodet strömmar tillbaka genom en sjukligt förändrad valvel eller att en förträngning af en af mynningarna sätter ett abnormt stort motstånd mot blodströmmen eller att hjärtats kaviteter äro abnormt förstorade, inneslutande en blodmängd, hvilken verkar som en onyttig och skadlig belastning. Ett hjärtfel blir vanligen förr eller senare okompenseradt. Hjärtat förmår ej i längden under de ogynnsamma förhållandena drifva blodet genom kärlsystemet med normal hastighet och under normalt tryck. Blodströmmen blir långsammare, och sannolikt medför detta den förändring af kärlväggen, som betingar den ökade transudationen och vätskesamlingen i kroppens väfnader. Är blodets afflöde genom portådern hämmadt genom skrumpning af lefvern (lefvercirrhos) eller genom svulster, som komprimera portådern, uppkommer bukvattusot (se d. o.) till följd af den venösa stasen inom bukens kärlområde. — Vattusot åtföljer vidare vissa njursjukdomar, såsom akut och kronisk nefrit, skrumpnjure samt vissa tillstånd af kakexi eller marasm, d. v. s. allmän kraftnedsättning och aftyning, såsom vid kräfta. I dessa fall anser man, att blodkärlens väggar undergå någon sjuklig förändring genom inverkan af något i blodet cirkulerande skadligt ämne. — En höggradig vätskesamling i lungsäcken kan komprimera lungan; bukvattusot kan äfvenledes medföra hinder för respirationen. I dylika fall är det nödvändigt att undanröja faran för ögonblicket genom att aftappa vätskan medelst troakar (se d. o.). Men vätskesamlingen återkommer, så länge den primära sjukdomen (hjärtfel, njurlidande m. m.) varar, och detta lidande är vanligen obotligt. Genom användning af vissa läkemedel (t. ex. <i>digitalis</i>) kan hjärtverksamheten vid ett hjärtfel förbättras; i samma mån tilltar urinmängden och minskas vätskesamlingen i kroppens olika organ. Men hjärtfelet kvarstår, och förbättringen är endast öfvergående. J. E. J—n. 
<b>Vattved,</b> <i>skogsv.</i>, vattenrika vedpartier. Vattved förekommer hufvudsakligen hos äldre träd, furu och gran, som växa i fuktiga lägen, såsom myrkanter, bäckdalar o. s. v. Af vattved skadadt virke flagnar upp, då det efter försågning upplägges för torkning, hvilket föranleder dylikt virkes sänkning i kvalitetshänseende. Vid rundvirkes försäljning föranleder vattved i regel dock icke vrakning eller nedtumning. W. E—n. 
<b>Wattweiler</b> [-vajler], fr. <i>Wattwiller</i> [-villär], by i Elsass-Lothringen, 21 km. n. v. om Mülhausen. Omkr. 1,200 inv. Där blefvo 1525 under bondekriget de upproriske bönderna slagna af W:s borgare och 2 mars 1634 de kejserlige af svenskarna. A. N—d. 
<b>Wat Tyler</b> [ωå't ta͡i'lə], d. v. s. Valter tegeltäckaren, var den förnämste ledaren för det stora bondeupproret i England under Rikard II:s regering. Den usla styrelsen under dennes förmyndare hade väckt allmänt missnöje; de tryckande skatter, som pålades 1379 och 1381, voro därför egnade att förbittra de lägre klasserna, och folkresningar uppstodo på flera ställen i England 1381. Rörelsens djupare orsak var den ekonomiska nöd, som följt på digerdödens period och lagstiftningen för nedpressning af landtarbetarnas löner (se England, sp. 613). Bönderna i Kent och Essex samlade sig och drogo med W., om hvars tidigare öden intet med visshet är kändt, som sin egentlige ledare mot London. W. åsyftade för sin del genomgripande reformer, som skulle kunna bereda garantier emot de högre klassernas och myndigheternas förtryck. I London, liksom förut i Canterbury, begingo bönderna de största våldsamheter: de förnämes hus, liksom flera offentliga byggnader, uppgingo i lågor. Många adelsmän, prelater och skatteförpaktare mördades. Den unge (blott 14-årige) konungen, som residerade i Tower, när rebellerna 12 juni nådde Londons utkanter, beslöt sig vid ett sammanträffande med W. vid Mile end 14 juni för eftergifter; i en proklamation utlofvades lifegenskapens afskaffande och andra reformer. En stor del af de upproriske lät sig nu nöja, men icke så W. Ett nytt samtal mellan konungen och honom kom emellertid till stånd 15 juni vid Smithfield, och under detta blef W., som red vid konungens sida och uppträdde med trotsiga åthäfvor, nedhuggen af mayorn i London, sir William Walworth. Ledarens fall bröt fullkomligt upprorets styrka, och det kufvades, utan att de utlofvade reformerna blefvo genomförda. Southey har behandlat W. dramatiskt. Jfr A. Reville, "Le soulevement des travailleurs d'Angleterre en 1381" (1898), och C. Oman, "The great revolt of 1381" (1906). J. N. (V. S—g. 
<b>Vatulanharju</b> [va'tolanharjo], ås. Se Näsijärvi, sp. 346. 
<b>Watuta,</b> folkstam. Se Mafiti och Ugomba 
page_number=480, index= - Watuta - Vatvat, Reschid - Watz, Antonius - Watzmann - Vau - Vauban, Sebastien le Prestre - Vaucaire, Maurice - Vaucanson, Jacques de 
samt pl. Afrikanska kulturföremål (till art. Afrika). 
<b>Vatvat,</b> Reschid. Se Persiska litteraturen, sp. 570. 
<b>Watz,</b> Antonius, tysk stuckatör under senare hälften af 1500-talet, f. i Breslau, d. 1603, öfverflyttade till Sverige och var 1572 sysselsatt vid slottsbyggen i Kalmar och Borgholm. 1573 anställdes han vid Uppsala slott, där han 1580 efterträdde Franciscus Pahr som byggmästare. Han ledde där inredningsarbetena, var dock i främsta rummet "gipssnidare" och utförde stuckaturer i slottskyrkan och flera salar samt äfven i Jagellonska grafkapellet i Uppsala domkyrka. Han prydde detta kapell med rik ornering i tysk-nederländsk renässansstil med gotiska reminiscenser: änglabilder, kartuscher, nischer och löfverk. Det hela var fullbordadt 1590 och är väl bevaradt, men har vid kyrkans restauration blifvit brokigt färglagdt. Jfr A. Hahr, "Studier i Johan III:s renässans" I (1907). G—g N. 
<b>Watzmann,</b> alptopp i sydöstligaste Bajern, nära gränsen mot Salzburg. 2,714 m. ö. h. Vid dess östra sida skrider en glaciär ned till 800 m. ö. h. (ofvanom S:t Bartholomä), den lägsta punkt, som någon alpglaciär når. 
<b>Vau,</b> <i>bot.</i> Se Reseda. 
<b>Vauban</b> [våbã'], Sebastien le Prestre, markis de V., militäringenjör, fransk marskalk, nationalekonom, f. 1633, d. 1707, ingick sjutton år gammal i prinsens af Conde arme, som bekämpade hofvet, blef tagen till fånga af rojalisterna 1653 och öfvertalades då af Mazarin att öfvergå till hofpartiet, hvarvid han erhöll löjtnantsfullmakt. Han befordrades 1655 till ingenjör och ledde sedan vid 25 års ålder belägringarna af Gravelines, Ypern och Oudenaarde samt åtföljde Ludvig XIV i nästan alla dennes fälttåg. De franska framgångarna voro till ej ringa del V:s förtjänst. Vid befästandet af Dunkerque samt vid anläggningen af Lilles, Aths och Charlerois citadell visade V. sig vara en framstående fästningsbyggare, och kriget med Holland 1667 gaf honom ypperliga tillfällen till belägring och eröfring af flera fästningar. General 1674, fick han 1677 som "commissaire general des fortifications" ledningen af Frankrikes fortifikationsväsen. 1703 erhöll han marskalksstafven, och 1705 tog han afsked ur tjänsten. V. var en synnerligen framstående militäringenjör, som med teoretiska kunskaper förenade ovanligt rik erfarenhet inom sitt yrke. Han nybyggde 33 och förbättrade mer än 300 äldre fästningar, förde 53 belägringar och deltog i 140 fältslag och träffningar, men var ej med om ett enda fästningsförsvar. V. var icke anhängare af något visst system inom befästningskonsten, men han förstod att på ett genialiskt sätt utveckla det italienska bastionssystemet och anpassa detsamma efter för handen varande terrängförhållanden och stridsmedlens fordringar. Genom denna praktiska riktning afvek han väsentligen från många ingenjörer före och efter honom, hvilka genom sträfvandet efter likformighet i alla anläggningar bildat ensidiga och svaga befästningssystem. Ehuru V. således icke själf uppgjort något nytt fästningssystem, har man från olika perioder af hans rika verksamhet sammanfattat vissa regler, som man funnit ha utgjort grunden för hans konstruktioner, och uppställt dem i tre system, som man uppkallat efter honom. Fästningskriget ombildades af V. h. o. h. och har sedan dess i sina hufvuddrag bibehållit sig nästan oförändradt. Han införde paralleller, ordnade sapparbetet, uppfann rikoschettelden m. m. Hans grundsats vid anfallet var att hellre taga en fästning steg för steg "med spaden" än att med mycken manspillan våga en oförberedd stormning. Under de sista åren af sin lefnad nedskref han sina tankar och grundsatser i ett arbete om 12 folioband, som han kallade <i>Mes oisivetes,</i> hvaraf dock endast några delar blefvo tryckta. Ur detta V:s arbete utgaf Poncelet 1841—43 utdrag under titeln <i>Memoires inedits de Vauban,</i> Fave 1847 V:s <i>Memoires militaires.</i> — Delvis med utgångspunkt i iakttagelser vid ständiga resor för militära ändamål kom V. in på vidlyftigt skriftställeri i ekonomiska och särskildt statsfinansiella frågor, hvaraf dock endast <i>Projet d'une dîme royale</i> (se därom Dîme) utgafs under hans lifstid (1707) och äfven denna skrift anonymt. V. visar sig jämte Boisguillebert (se d. o.) som den förste egentlige kritikern af den franska merkantilismen, utan att därför i princip inta någon motsatt ståndpunkt; och de två skattereformer, som förekommo mot slutet af Ludvig XIV:s regering, nämligen tillkomsten af en efter klasser differentierad hufvudskatt och en inkomstskatt, kallad tionde (dixieme), visa, att V:s ovälkomna kritik ej blef alldeles verkningslös. Nyaste arbete därom är F. K. Mann, "Der Marschall V. und die volkswirtschaftslehre des absolutismusr" (1914). O. A. B. (L. W:son M. E. Hkr.) 
<b>Vaucaire</b> [våkär], Maurice, fransk författare, f. 1865 i Versailles, har skrifvit ett par diktsamlingar och populära visor, flera romaner, operatexter och skådespel. 
<b>Vaucanson</b> [våkãså'], Jacques de, fransk uppfinnare, f. 1709 i Grenoble (där ett monument öfver honom är rest), d. 1782 i Paris, var begåfvad med sällsynt framstående mekaniska anlag, men saknade teoretiska kunskaper. Han gjorde en mängd förbättringar och uppfinningar af olika redskap för textilindustrien. En sinnrik apparat för silkeshaspling, en moareringsmaskin och förbättringar af dåtida metoder för sidenappreteringen gjorde honom känd och uppskattad inom Lyons industriella kretsar; men sin största ryktbarhet vann han genom de förträffliga automatfigurer, som han tillverkade. Särskildt beundrades ett par automater föreställande en flöjtspelande gosse (se Android) och en simmande, dykande och snattrande and, som äfven kunde röra på vingarna och putsa fjädrarna med näbben. 1741 utnämndes han till inspektör öfver sidenfabrikerna i Lyon. 1750 byggde han en mekanisk väfstol, som dock icke vann någon framgång. Icke heller en mönsterväfningsapparat, af hvilken Jacquard (se d. o.) 50 år senare fick impulsen till några detaljer i sin epokgörande 
page_number=481, index= - Vaucanson, Jacques de - Vaucelles - Vaucher, Jean Pierre Étienne - Vaucher, Édouard - Vaucherlaceae - Vaucluse - Vaucorbeil, Auguste Emmanuel - Vaucouleurs - Vaud, Pays de Vaud 
jacquardmaskin, slog väl ut. Missmodig öfver den ringa förståelsen för såväl dessa som en del andra industriella uppfinningar, öfverflyttade V. till Paris, där han sysslade med automatiska apparater, bl. a. med en gummimodell, som skulle åskådliggöra blodomloppet. Till följd af meningsskiljaktigheter mellan V. och franska vet. akad., hvaraf han 1748 blifvit led. och som skulle pröfva iden, kom modellen dcck aldrig att utföras. G. A. W. 
<b>Vaucelles</b> [våsä'l], fordom cistercienskloster i norra Frankrike (dep. Nord), vid Schelde, 8 km. s. om Cambrai. Där slöts 5 febr. 1556 ett femårigt stillestånd mellan Henrik II af Frankrike och kejsar Karl V, enligt hvilket den förre kom i besittning af Metz, Toul och Verdun. 
<b>Vaucher</b> [våʃē], Jean Pierre Étienne, schweizisk präst och botanist, f. 1763 i Geneve, d. där 5 jan. 1841, var pastor i nämnda stad samt professor i kyrkohistoria och rektor vid akademien. Han skref betydelsefulla botaniska verk och var en af de förste iakttagarna af vissa lägre algers konjugation, som han insåg vara en könlig fortplantningsakt. Hans främsta arbeten äro <i>Memoire sur les graines des conferves</i> (1800), <i>Histoire des conferves d'eau douce</i> etc. (1803, innehållande dels artbeskrifningar, dels upptäckter öfver fortplantningen), <i>Monographie des Orobanches</i> (1827) och <i>Histoire physiologique des plantes d'Europe</i> (1803, utvidgad till 4 dlr 1841). C. Lmn. 
<b>Vaucher</b> [våʃē], Édouard, fransk luthersk teolog och kyrkoman, f. 17 juli 1847 i Mühlhausen, d. 19 mars 1920, ingick först på militära banan, men idkade sedermera teol. studier i Strassburg. 1879 blef han lärare vid evangeliska teol. fakulteten i Paris och 1909 dess dekanus. Han var flitig religiös och teol. författare särskildt i tidningen "Le Temoignage" och högt skattad själasörjare. Konservativ, klar och fast till sin teol. läggning och utmärkt för gedigna personliga egenskaper, var V. under senare år den franska lutherdomens förnämsta kyrkoman och dess outtröttliga hjälpare i råd och dåd. Han företrädde Frankrike i Allmänna evangelisk-lutherska konferensen och bevistade dess möte i Uppsala 1911. N. S. 
<b>Vaucheriaceae</b> [vå-], <i>bot.</i>, en familj bland algerna, förd än till <i>Siphonales,</i> än till <i>Heterocontae.</i> Bålen består under vegetationsstadiet af en enda gaffellikt förgrenad cell utan all differentiering i stam eller blad, hvaremot rotliknande utskjutningar (hos landformer) förekomma, hvilka göra tjänst som rötter. Könlös förökning sker genom svärmceller (zoosporer), hvilka bildas hvar för sig i en genom en vägg afgränsad grenända, innehålla många cellkärnor och äro försedda med små parvis ställda cilier, som bilda liksom en fin päls på hela eller största delen af ytan. Befruktning eger också rum genom bildandet af antheridier, ur hvilka utkommer en mängd med 2 cilier försedda spermatozoider, och oogonier med 1 äggcell. <i>Vaucheria</i>-arterna lefva både i sött och salt vatten samt på land; särskildt under regniga höstar äro de vanliga på åker- och trädgårdsjord, bildande ett sammetslikt grönt öfverdrag. O. T. S. (G. L—m.) 
<b>Vaucluse</b> [våklȳṡ]. 1. Departement i sydöstra Frankrike, bildadt af grefsk. Venaissin, furstendömet Orange och en del af Provence, begränsas i v. af Rhône, i s. af Durance samt stöter utan naturlig gräns till dep. Drôme i n. och Basses-Alpes i ö.; därjämte har det en enklav, kant. Valreas, i dep. Drôme. 3,578 kvkm. 238,656 inv. (1911), hvaraf omkr. 2,000 italienare. Östra delen af V. uppfylles af de västra utlöparna från de franska kalkalperna (enl. senare forskningar i geologiskt samband med Pyreneerna). Högsta punkten är det majestätiska Mont Ventoux (1,912 m.), bekant för sitt meteorologiska observatorium. Västra delen af dep. utgöres af den bördiga slätten kring Orange, Carpentras och Cavaillon. Rhônedalen är starkt utsatt för den skarpa mistralvinden, men i de andra af bergen skyddade dalarna växa vinrankan, fikon, oliver och andra sydfrukter. Öfver hälften af befolkningen egnar sig åt jordbruk; fruktträdsodlingen är väl utvecklad, och bevattningskanaler genomkorsa slättlandet närmast Rhône och Durance. Skogarna uppta endast 1/5 af totalarealen. Af bergverksprodukter brytas något kol, järn och svafvel. Industrien är ej synnerligen utvecklad; främst står textilindustrien med siden- och ylletillverkning, därjämte tillverkas papper, läder, kemikalier, tvål, porslin och diverse metallvaror. Dep. indelas i 4 arrondisssmang: Avignon, Apt, Carpentras och Orange. Hufvudstad är Avignon. — 2. (Lat. <i>Vallis clausa</i>) By i ofvannämnda dep., åt hvilket den gett namn, i en vildt romantisk klippdal, 24 km. ö. om Avignon, berömd som Petrarcas vistelseort 1337—53. Mellan lodräta, ända till 120 m. höga klippväggar upprinner ur en grotta den af skalden besjungna Sorgue, en flod, som i detta kalklandskap matas af underjordiska vattenbassänger och redan vid sin källa är en mäktig ström med jämn vattentillförsel (äfven under torka 20 kbm. i sekunden, ungefär 1/3 af Seines vattenmängd i Paris). Redan efter endast omkr. 35 km. faller den ut i Rhône, 7 km. ofvanför Avignon. I närheten af Sorgues källa restes 1809 en pelare till minne af skalden. Platsen, där hans hus stått, visas ännu. Hvad som med orätt kallas "Petrarcas slott" äro ruinerna af ett slott, som tillhörde hans vän kardinal Ph. de Cabassol, biskop af Cavaillon. 1—2. A. N—d. 
<b>Vaucorbeil</b> [våkårbä'j], Auguste Emmanuel, fransk musiker, f. 1821 i Rouen, d. 1884 i Paris, elev af Cherubini vid Pariskonservatoriet, gjorde sig omtyckt genom fina och spirituella sångkompositioner samt skref äfven violinsonater, stråkkvartetter, trior, pianostycken, operan <i>Bataille d'amour</i> (1863), den symfoniska dikten <i>L'Inde</i> m. m. 1872 blef han regeringskommissarie för de subventionerade teatrarna, 1878 generalinspektör öfver de sköna konsterna och 1879 direktör för Stora operan i Paris. A. L.* 
<b>Vaucouleurs</b> [våkolör], stad i franska dep. Meuse, vid floden Meuse, 20 km. s. v. om Toul. Omkr. 3,000 inv. Ruiner af ett slott, som är förbundet med Jeanne d'Arcs historia (se Jeanne d'Arc, sp. 1324). A. N—d. 
<b>Vaud,</b> Pays de Vaud [peī də vå], ty. <i>Waadt</i> l. <i>Waadtland,</i> kanton i sydvästra Schweiz, begränsad i v. af franska dep. Jura och Doubs, i n. af kant. Neuchâtel, Neuchâtelsjön och kant. Fribourg, i ö. af Fribourg, Bern och Valais, i s. af Rhône, Genevesjön och kant. Geneve. 3,223 kvkm., hvaraf omkr. 21 proc. skog. Sydöstra delen af V. fylles af de yttersta utlöparna af Bernalperna (Diablerets 3,251 m., Dent de Morcles 2,938 m.). Den lilla 
page_number=482, index= - Vaud, Pays de Vaud - Vaudaire - Vaudeville - Vaudeville, Theâtre du - Vaudey, A. - Vaudoncourt, Frederic Francois Guillaume 
berggruppen Pleiades (1,364 m.) nära Genevesjön tillhör den yttersta, tertiära zonen af Alperna. I västra delen af kant. sträcka sig Juras parallellkedjor med Mont Tendre (1,683 m.), Dôle (1,680 m.), Chasseron (1,611 m.); gränsen mot Frankrike bildas af M:t Risoux (1,423 m.). Mellan Alperna och Jura utbreder sig från Neuchâtel- till Genevesjön den bördiga högslätten, hvilken i s. faller brant mot Genevesjön. Norra hälften af kant. tillhör Rhens flodområde (Sarine och Orbe l. Thiele genom Aar), södra hälften afbördar sitt vatten i Rhône (Grande Eau) eller Genevesjön (Veveyse, Venoge, Aubonne). Af sjöar må utom Geneve- och Neuchâtelsjön nämnas Joux-sjön i Jura. Klimatet är efter höjd och läge mycket olika. Mildaste klimatet ha stränderna vid Genevesjön samt högra sidan af Rhônedalen. Årstemperaturen vid Montreux vid Genevesjön är 10,3° C., vintertemperaturen 2,1°, sommartemperaturen 18,5°. Ingen kanton i Schweiz besökes så flitigt af främlingar som V. 315,428 inv. (1910; 1916, enligt beräkning, 333,000), af hvilka 86,5 proc. fransktalande, 8,7 proc. tyskar, 3,8 proc. italienare. Till bekännelsen äro 86,3 proc. protestanter, 13,1 proc. katoliker; härtill kommer ett mindre antal judar. I Alperna är boskapsskötseln det förnämsta näringsfånget; i de klimatiskt gynnade terrassländerna vid Genevesjön bedrifves vinodling (V. är den främsta vinproducerande kantonen i Schweiz). Slätten mellan bergen i ö. och v. är det egentliga åkerbrukslandet; förutom säd odlas där ej så litet tobak. Industrien ger uppehälle åt 36 proc. af befolkningen, förnämligast i Jura. Tillverkningen af ur och speldosor har gamla anor. Andra industrier äro tillverkning af choklad, kondenserad mjölk och cigarrer. En viktig förvärfskälla är turisttrafiken vid Genevesjön och i alplandet. Bekanta som klimatiska kurorter äro Vevey, Montreux, Bex och Grande Eaus dal (Ormont dessus och O. dessous). Bex i Rhônedalen har saliner. Historiskt bekanta orter äro Granson och Chillon. Hufvudstad är Lausanne med 69,800 inv. (1919), sedan 1890 säte för ett universitet med 5 fakulteter. Järnvägsnätet är ganska tätt och kompletteras genom ångbåtslinjer på sjöarna. — Enligt författningen af 1 mars 1885 är V. en demokratisk republik med fakultativt referendum och initiativ rörande lagar m. m. samt obligatoriskt finansreferendum rörande utgifter af mer än 1/2 mill. frcs. Stora rådet (<i>Grand conseil;</i> 1 medlem för 300 röstberättigade), valdt af folket för 4 år, är den lagstiftande, statsrådet (<i>Conseil d'etat;</i> 7 medlemmar, utnämnda af det förra för 4 år) den verkställande myndigheten. I administrativt hänseende indelas V. i 19 <i>districts</i> och dessa i <i>cercles.</i> För rättskipningen finnas 1 kantondomstol (<i>Tribunal cantonal,</i> med 9 led., utsedda af Grand conseil), 1 domstol i hvart distrikt och 1 fredsdomare i hvarje "cercle". Jury fungerar vid politiska och brottmål. Dödsstraffet är afskaffadt. Statskyrkan är reformert, men vid sidan af denna finnes en (reformert-)pietistisk frikyrka. Katolikerna lyda under biskoparna af Lausanne (Fribourg) och Sion. 
Tidigt bebodt, såsom funna pålbyggnader ådagalägga, kom landet genom Julius Caesars seger vid Bibracte (58 f. Kr.) under romarna och koloniserades af dem så fullständigt, att det alltsedan förblifvit ett romanskt land trots eröfringar genom burgunderna (på 400-talet) och frankerna (532). Det bildade en del af Karl den stores rike, kom 888 till Öfre Burgund och med detta 1032 till Tyska riket, hvarefter det förlänades till huset Zähringen. Sedan detta utslocknat (1218), eröfrade grefvarna af Savojen småningom större delen af landet. Biskopen af Lausanne behöll emellertid den världsliga makt, som konungen af Burgund 1011 förlänat honom, och blef riksfurste 1270. Under 1400-talet började Bern utvidga sig på Savojens bekostnad med det område, som nu motsvarar V., samt påtvang det underkufvade landet reformerta läran. 1798 slet landet sig med fransmännens hjälp lös från Bern och förklarade sig för en egen fristat under namn af Lemanska republiken, hvilken s. å. ingick i Helvetiska republiken som kantonen Leman. Dess område var detsamma som den nuv. kantonens med undantag af Avenches och Payerne, som tillkommo först 1803. Genom mediationsakten af 1803 blef V. en själfständig kanton i Schweiziska edsförbundet och gaf sig en representativ-demokratisk författning, som 1831 reviderades i demokratisk riktning. I Sonderbundskriget stod V. på de liberala kantonernas sida och antog den nya förbundsförfattningen af 1848. 1839—46 var kantonen söndrad af religiösa tvister till följd af radikalernas försök att underordna kyrkan under staten, hvilket slutade med den "fria kyrkans" utbrytning. 1879 var V. en af de tre kantoner, som, ehuru förgäfves, röstade emot förbundets subvention till S:t Gotthardsbanan. A. N—d. 
<b>Vaudaire</b> [vådär], vind, som blåser på Genevesjön i riktning från kantonen (Pays de) Vaud. 
<b>Vaudeville</b> [vådvi'll]. Se Vådevill. 
<b>Vaudeville,</b> Theâtre du [tea'tr dy vådvi'l], en teater i Paris, öppnades 1792 af vådevillförfattaren Barre i en lokal nära Palais-Royal och leddes med växlande framgång af honom till 1815 och af Desaugiers (se denne) 1815—20, hvarefter det gick utför med teaterns affärer under många olika direktörer, bl. a. Étienne Arago (se denne) 1829—40. Byggnaden nedbrann 1838, och anstalten flyttades till Place de la Bourse samt vann uppsving fr. o. m. 1852, då man lät vådevillrepertoaren vika för den borgerliga dramen och högre komedien, med pjäser af författare som A. Dumas d. y., Feuillet, Augier, Sardou. Bland berömda skådespelare, som under sin tidigare bana tillhört denna scen, kunna nämnas Worms, Febvre, Delaunay och Bressant. 1869 erhöll den ny lokal i hörnet af boulevard des Capucines och rue de la Chaussee d'Antin, där den fortfarande är i verksamhet. 
<b>Vaudey</b> [vådä], A. Se Poncet, A. 
<b>Vaudoncourt</b> [vådåkōr], Frederic Francois Guillaume, baron, fransk militär, författare, f. 1772 i Wien, d. 1845 i Passy, tjänade i revolutionskrigen och utnämndes 1800 till generalfälttygmästare och chef för franska artilleriet uti Italien. 1809 blef han generaladjutant hos vicekonung Eugene, upphöjdes till baron och anförde 1812 en italiensk brigad på tåget mot Ryssland. 1815 dömd till döden, för sin anslutning till Napoleon — som utnämnt honom till divisionsgeneral — under "hundra dagarna", flydde han till München. I revolutionen i Neapel 1820 och i julirevolutionen 1830 tog han del. V. författade 
page_number=483, index= - Vaudoncourt, Frederic Francois Guillaume - Vaudoyer, Leon - Vaudremer, Auguste - Vaugelas, Claude Favre de - Waugh, Benjamin - Vaughan, Herbert 
bl. a. <i>Histoire des campagnes d'Annibal en Italie</i> (1812), <i>Histoire des campagnes de 1814 et de 1815 en France</i> (5 bd, 1826), <i>Histoire politique et militaire du prince Eugene Beauharnais</i> (2 bd, 1828) och <i>Quinze ans d'un proscrit</i> (4 bd, 1835). (H. J—dt.) 
<b>Vaudoyer</b> [vådωajē], Leon, fransk arkitekt, f. 1803 i Paris, d. 1872, var son till arkitekten Antoine Laurent Thomas V. (f. 1756, d. 1846), erhöll Rompriset 1829 och blef en ansedd och grundlärd byggkonstnär och ateljechef. Till hans mest omfattande och betydande arbeten hör <i>Conservatoire des arts et metiers</i> i Paris (1845 ff.), med användning af den gamla kyrkan S:t Martin-des-Champs, som restaurerades och blef maskinsal, samt klosterbyggnaderna m. m., och med omfattande nybyggnader. V:s främsta skapelse var <i>Katedralen i Marseille</i> (se Marseille, fig. 2), utförd efter pristäflan 1852—93. Kyrkan, 5 m. längre än Kölndomen, är en treskeppig basilika i bysantinsk-romansk stil, det yttre hållet i svart och mörkgrön kalksten i ränder, interiören öfverdådigt rikt utstyrd i färgrik marmor och med mosaiker o. a. Äfven V:s son Alfred V., f. 1846, var arkitekt och har lämnat ritningar till kyrkor, slott, monument och privatbyggnader. G—g N. 
<b>Vaudremer</b> [vådrəmär], Auguste, fransk arkitekt, f. 1829 i Paris, d. 1914 i Antibes, studerade vid akademien i Paris och vann Rompriset 1854. Efter sin återkomst 1859 efter studieåren i Rom blef han 1860 staden Paris' arkitekt och utförde många betydande arbeten. Främst bland dessa står kyrkan <i>S. Pierre de Montrouge</i> (i romansk stil 1867—73 — en af de bästa franska kyrkobyggnaderna från 1800-talet). Bland hans öfriga alster äro kyrkan <i>Notre Dame d'Auteuil</i> 1877—83, grekiska och protestantiska kyrkor, flera skolor, fängelser m. m. Han blef medlem af Institutet 1879 och af svenska konstakademien 1901. G—g N. 
<b>Vaugelas</b> [våʃla'ss eller -la'], Claude Favre de, fransk grammatiker, f. 1585 i Meximieux (Ain), d. 1650 i Paris. Son till förste presidenten i den savojiska senaten och stiftaren af ett vittert sällskap i Annecy (Savojen), benämndt Academie florimontane, hvars lärda och litterära förhandlingar han flitigt åhörde, egnade sig V. tidigt åt språkliga studier och beslöt att söka ge stadga och rykt åt sitt modersmål. Franska språket hade vid den tiden utvecklat sig under skadliga inflytanden, och som en följd däraf rådde såväl i grammatikaliskt som i lexikografiskt afseende, förutom i själfva uttalet, den största osäkerhet. För att däruti åstadkomma rättelse uppträdde V. i ord och skrift. Till stöd för sina åsikter åberopade han företrädesvis, i motsats till den berömde Malherbe, det inom den förnäma världen antagna uttryckssättet. Hans umgänge i dessa kretsar, på grund af hans ställning som kammarherre hos hertig Gaston d'Orleans och senare som guvernör för prinsarna de Carignan af huset Savojen, satte honom särskildt i tillfälle att noga lära känna det s. k. hofspråket. Men att uppställa detta som hufvudsaklig norm för ett riktigt språkbruk medförde naturligtvis vådor, som han icke alltid lyckades undgå. Därigenom förleddes han nämligen att strängt fördöma som föråldrade eller triviala åtskilliga ord och uttryck, som likväl ännu i dag kvarlefva i språket. Å andra sidan må anföras, att han mer än sina samtida visade sig benägen att med franskan införlifva nya ord och vändningar. Emellertid blef han snart namnkunnig som den förnämste kännaren af sitt modersmål, och det kända uttrycket "donner un soufflet a Vaugelas" ("ge V. en örfil") nyttjas ännu i betydelsen att göra sig saker till ett groft språkfel. Han var en af de förste ledamöterna i Franska akademien, och inom densamma intog han en mycket framstående ställning, i synnerhet under öfverläggningarna rörande akademiens ordbok, till hvars hufvudredaktör han enhälligt utsågs. Han nedlade ett otroligt arbete på detta verk, men afled före dess fullbordan. Några år före sin död hade V. utgett <i>Remarques sur la langue francoise</i> (1647), hvilket, ännu af stor betydelse, senare fullstän-digats med <i>Nouvelles remarques de Vaugelas</i> (1690). Som en tillämpning af de åsikter han ständigt förfäktat utarbetade han en i språkligt afseende förträfflig öfversättning (utg. 1653) af Quintus Curtius' historia om Alexander den store. J. M—r. 
<b>Waugh</b> [ωå'], Benjamin, engelsk socialpolitiker, f. 20 febr. 1839 i Settle, Yorkshire, d. 11 mars 1908 i Westcliff-on-Sea, Essex, var först köpman och blef 1865 kongregationalistisk predikant. Han öfvertog 1867 en pastorsbefattning i Greenwich och egnade sig där i förbindelse med skriftställaren John Macgregor (se d. o.) åt förbättringsarbete bland unga brottslingar. Som medlem 1870—76 af Londons skolråd verkade han för ingripande mot föräldrar, hvilka misshandlade eller ej alls vårdade sig om sina barn. Detta arbete fortsatte W. sedan som sekreterare (från 1884) och därefter direktör (1889—1905) i <i>Society for prevention of cruelty to children,</i> och han genomdref äfven lagstiftning i ämnet (1885 och 1889). W. utgaf 1874—96 tidskr. "Sunday magazine" och skref bl. a. en bok mot fängelsestraff för minderåriga, <i>The Gaol cradle</i> (1873). V. S—g. 
<b>Vaughan</b> [vå'n], Herbert, engelsk katolsk teolog, kardinal, f. 15 april 1832 i Gloucester, d. 19 juni 1903 i London, tillhörde en gammal katolsk familj i England; alla hans systrar inträdde i kloster, sex af de åtta bröderna blefvo präster, tre af dem biskopar och två ärkebiskopar. Herbert V. gick igenom en jesuitskola i Belgien, en teol. akademi i Rom, där han blef Mannings lärjunge, och prästvigdes 1854. Hans rykte som predikant blef betydande. En tid var han efter hemkomsten lärare vid S:t Edmund's college, Ware, hufvudseminariet för prästkandidater i södra England. Särskildt ifrade han för hednamissionen, gjorde en stor insamlingsresa i Amerika och öppnade 1869 S:t Joseph's foreign missionary college i London, 1872 blef han biskop af Salford och 1892 ärkebiskop af Westminster efter Manning. 1893 fick han kardinalshatten. Hans största ifver blef nu att få till stånd en värdig katolsk centralkyrka i England, och Westminsterkatedralen i London är väsentligen hans verk; 1895 lades dess grundsten. I teol. och kyrkopolitiskt afseende var V. ultramontan, till sin personlighet aristokratisk, men vinnande. Det lyckades honom att åstadkomma en modus vivendi mellan den katolska och den anglikanska kyrkan. Vid drottning Viktorias bisättning var han på påfvens uppdrag närvarande, den förste 
page_number=484, index= - Vaughan, Herbert - Vaugirard - Vaujours - Waukegan - Vaulabelle, Achille Tenaille de - Vaulunder - Vaupell, 1. Kristian Theodor - Vaupell, 2. Otto - Vauprivas, A. - Vauquelin, Louis Nicolas - Vauquelin de la Fresnaye, Jean - Vauquois - Vaurien - Wausau 
romerske kardinal sedan reformationen vid en sådan ceremoni. Han utgaf arbeten om bl. a. Tomas från Aquino och Pius IX och egde två tidningar. Se J. G. Snedd-Cox, "Life of cardinal V." (2 bd, 1910). Hj. H—t. 
<b>Vaugirard</b> [våʃirār], landskommun, 1860 införlifvad med Paris (se d. o., sp. 71). 
<b>Vaujours</b> [våʃōr], fort. Se Paris, sp. 87. 
<b>Waukegan</b> [ωåkī'gən], stad i nordamerikanska staten Illinois, belägen vid Michigansjön ungefär halfvägs mellan Chicago och Milwaukee. 21,000 inv. (1917). W. är hufvudort för en trakt med betydande sädesodling och mejerihandtering. Det erhöll stadsrättigheter 1859. A. N—d. 
<b>Vaulabelle</b> [vålabä'l], Achille Tenaille de, fransk historieskrifvare, f. 1799 i dep. Yonne, d. 1879 i Nizza, flyttade 1818 till Paris och medverkade energiskt i liberala oppositionstidningar, äfven under julimonarkien. Han idkade samtidigt historiska forskningar samt författade <i>Histoire de l'Égypte depuis le depart des francais</i> (2 bd, 1835—36) och <i>Histoire des deux restaurations</i> (8 bd, 1844 ff.; 7:e uppl. 1868 ff.). Under revolutionen 1848 invaldes V. af dep. Yonne i nationalförsamlingen, blef där medlem af konstitutionskommitten och ordf. i kommitten för undervisningsväsendet samt var 5 juli—13 okt. undervisningsminister. 
<b>Vaulunder,</b> mindre riktig form för Volund (se d. o.). 
<b>Vaupell</b> [fa͡upel]. 1. Kristian Theodor V., dansk botanist, f. 14 okt. 1821 i Kolding, d. 18 sept. 1862, blef student 1841, teol. kandidat 1847 och filos. doktor 1850. Han egnade sig odeladt åt botaniken, sedan han som frivillig mist sin vänstra arm i slaget vid Slesvig 1848. Han sysselsatte sig mycket med mikroskopiska undersökningar af torfvens sammansättning och däri bevarade växtdelar (<i>De nordsjaellandske skovmoser,</i> 1851) äfvensom med växtanatomi. På ett franskt naturforskarmöte i Auvergne 1856 framställde han för första gången sin lära om <i>Bögens indvandring i de danske skove</i> och dess seger öfver de andra träden. Ämnet väckte stor uppmärksamhet och utvecklades vidare i en dansk afh. med samma titel (1857). Efter hans död utkom <i>De danske skove</i> (1863), hvari skildras striden mellan eken och boken. Hans lärobok <i>Planterigets naturhistorie</i> (1854) utkom 1885 i 6:e uppl. — 2. Otto V., den föregåendes broder, historiker, f. 12 dec. 1823, d. 10 april 1899, blef löjtnant 1843 och utmärkte sig flera gånger i kriget 1848—50 som adjutant hos general Schleppegrell. V. blef därför kapten redan 1850 med förbigående af omkr. 100 äldre officerare. I kriget 1864 förde han en bataljon och blef 1867 öfverste. Äfven sedan han 1886 afskedats, fortsatte han ända till sin död att vara en ifrig förkämpe för försvarssaken (flitig medarbetare i tidskr. "Vort forsvar"). V. skref en liffull, men mycket subjektiv skildring af kriget 1848—50 (3 bd, 1863—67; ny uppl. i 1 bd 1888) äfvensom en af kriget 1864 (1889). Härtill anslöto sig "Laessöes levned" (1895) och en serie populära framställningar af händelser i treårskriget. Vidare skref V. <i>Den danske haers historie indtil nutiden og den norske haers indtil 1814</i> (2 bd, 1872—76), men detta var ett mycket bristfälligt arbete, och V. hade ej bättre lycka med de två stora uppgifter han sökte lösa, näml. <i>Rigskansler grev Griffenfeldt</i> (2 bd, 1880—82) och <i>Drottning Margarethe</i> (1897). 1—2. E. Ebg. 
<b>Vauprivas</b> [våpriva'], A., sieur de: Se Duverdier. 
<b>Vauquelin</b> [våklä̃'], Louis Nicolas, fransk kemist, f. 16 maj 1763, d. 14 nov. 1829, började sin bana som farmaceut i Rouen och ingick 1780 på Fourcroys laboratorium i Paris. Han undervisade vid École des mines, École polytechnique, College de France och Jardin des plantes samt blef 1811, efter Fourcroys död, dennes efterträdare vid École de medecine i Rouen och sedermera professor i kemi vid École polytechnique i Paris och direktör för École speciale de pharmacie. V. var en af sin samtids mest utmärkta kemister. Han upptäckte grundämnena krom och beryllium, utförde ett stort antal undersökningar inom den oorganiska och den organiska kemiens områden och bidrog väsentligen till den kemiska analysens utbildande. V:s arbeten äro till större delen offentliggjorda i "Annales de chimie", hvars utgifvare han var sedan 1791, och i "Annales des mines". Han var led. af sv. Vet. akad. (1816). P. T. C. (K. A. V—g.) 
<b>Vauquelin de la Fresnaye</b> [våklä̃' də la fränä], Jean, fransk skald, f. 1536, d. 1607, befordrades till höga befattningar i statens tjänst, men sedan han lämnat dessa, lefde han ett oberoende lif på sina stora jordagods i trakten af Falaise i Normandie. Han älskade ett landtligt och rörligt lif i skog och mark, och hans kärlek till naturen gjorde honom slutligen till skald. Hans sånger ega ett visst behag genom friskhet och naturlighet (<i>Foresteries, Idillies, Sonnets</i> och <i>Satires</i>). Något år före sin död utgaf han ett ganska märkligt arbete benämndt <i>Art poetique</i> (1605). Hans <i>Oeuvres</i> utgåfvos senast 1869—72, i 3 bd. — Hans son Nicolas Vauquelin des Yveteaux [däṡ-ivtå], f. 1567, d. 1649, var äfvenledes skald, dock utan att lyckas skapa sig ett namn jämförligt med faderns. J. M—r. 
<b>Vauquois</b> [våkωa'], by i Frankrike, vid gränsen till östra Argonne, intogs under Världskriget af tyskarna i sept. 1914 och befästes omsorgsfullt såsom varande en för dem viktig observationspost. Det återtogs emellertid 2 mars 1915 af fransmännen efter 3 dagars strider, och sedermera slogs man med omväxlande lycka om V. såväl under återstoden af 1915 som under 1916, då minstrider ofta utkämpades, och början af 1917. L. W:son M. 
<b>Vaurien</b> [våriä̃'], fr. (af <i>vaut,</i> gäller, är värd, och <i>rien,</i> ingenting), odåga, odugling, dagdrifvare, utsväfvande sälle. 
<b>Wausau</b> [ωå'så], stad i nordamerikanska staten Wisconsin, belägen vid Mississippis biflod Wisconsin river ung. midt i staten vid 45° n. br. 19,666 inv. (1917). Stadens uppkomst står i samband med 
page_number=485, index= - Wausau - Wauters, 1. Alphonse - Wauters, 2. Émile Charles - Wauters, 3. Alphonse Jules - Vautier, Marc Louis Benjamin - Vauvenargues, Luc de Clapiers de - Vaux, William Sandys Wright - Vaux, Calvert 
sågverksindustrien, som bedrifvits vid Big Bull-fallen sedan 1840. W. erhöll stadsrättigheter 1880 och har sedan dess gått raskt framåt. A. N—d. 
Wauters. 1. Alphonse W., belgisk historiker, f. 13 april 1817 i Bruxelles, d. där 1 maj 1898, var från 1842 till sin död staden Bruxelles' arkivarie och erhöll 1892 titeln professor. Bland hans många arbeten märkas <i>Histoire . . . de la ville de Bruxelles</i> (3 bd, 1843-45), <i>Histoire des environs de Bruxelles</i> (3 bd, 1850—57), <i>La Belgique ancienne et moderne</i> (i samarbete med J. Tarlier, 4 bd, 1859—87) och <i>Table chronologique des chartes et diplômes concernant l'histoire de Belgique</i> (10 bd, 1866—96). — 2. Émile Charles W., dan föregåendes brorson, målare, f. 1846 i Bruxelles, var 1883—66 lärjunge af Portaels och utställde 1866 <i>Odysseus på Kalypsos ö</i>. Han studerade för Gerôme i Paris 1867, hvarefter han reste i Italien, Tyskland och Egypten. Hans arbeten behandla ofta ämnen ur hans fosterlands historia och äro målade med allvarlig uppfattning, gedigen kunskap och kraftig färg. Bland dem märkas <i>Maria af Burgund ber om nåd för sina rådgifvare</i> (1880, museet i Liege), <i>Maria af Burgund aflägger ed i Bruxelles 1477</i> (i rådhusets trapphus i Bruxelles), <i>Väpnade borgare fordra en författning af hertig Johan III, Hugo van der Goos' vansinne botadt genom musik</i> (1872, Bruxelles' museum), <i>Vägen till Kairo</i> (stor ökenutsikt med vimmel af människor, kameler och hästar, museet i Antwerpen). Han är äfven en utmärkt porträttmålare. Han blef led. af svenska konstakademien 1897. — 3. Alphonse Jules W., den föregåendes broder, geograf och konstskriftställare, f. 1845, d. 1916, var professor vid konstakademien i Bruxelles, men gjorde sig känd på Afrikaforskningens område som författare till bl. a. <i>Congo illustre</i> (4 bd, 1892—95) och som redaktör för Kongostatens organ "Mouvement geographique", hvari infördes autentiska berättelser från ryktbara resande (Grenfell, Wissmann, Francois, Wolf o. a.). Till sv. är öfversatt "Stanleys expedition till Emin paschas undsättning" (1890). 2—3. G—g N. 
<b>Vautier</b> [våtiē], Marc Louis Benjamin, schweizisk målare, f. 1829 i Morges, kantonen Vaud, d. 1898 i Düsseldorf, började sina studier i Geneve, idkade sedan emaljmålning, kom 1850 till Düsseldorf och var där elev i akademien samt hos Jordan. Sedan gjorde han resor i Schwarzwald och i Schweiz, vistades i Paris 1856—57 och slog sig därefter ned i Düsseldorf, där han blef professor 1866. Han egnade sig åt genremåleri, främst med ämnen ur bondelifvet. Teckningen i hans taflor är mästerlig; hans styrka ligger först och sist i det ypperliga återgifvandet af själsstämning, uttryck och hållning hos figurerna, vare sig det gäller allvarliga eller muntra uppgifter. Bland hans mest populära målningar äro <i>Syskolan, Toalett på söndagsmorgonen, Auktion i ett gammalt slott</i> (1862), <i>Bönder, som spela kort i ett värdshus</i> (1862, Leipzigs museum), <i>Söndag i Schwaben, Graföl</i> (museum i Köln), <i>Första danslektionen</i> (1868, Berlins Nationalgalleri), <i>Vid sjukbädden</i> (1873, sammastädes), <i>Skål för brudparet, Schackspelare, Brudens afsked, En arrestering, Hvila mellan danserna vid ett bondbröllop i Elsass</i> (Dresdengalleriet), <i>Processande bönder</i> och <i>De nygiftas besök</i> (1880). Berömda äro äfven hans illustrationer till Immermanns bondhistoria "Oberhof". Han var sedan 1874 led. af svenska konstakademien. Monografi af A. Rosenberg (1897). (G—g N.) 
<b>Vauvenargues</b> [våvna'rg], Luc de Clapiers de, markis, fransk moralfilosof, f. 1715 i Aix, d. 1747 i Paris, egnade sig åt krigaryrket samt deltog i fälttågen i Italien 1734 och i Böhmen 1742, men nödgades, för svåra kroppslidanden, 1743 taga afsked ur krigstjänsten. Han bosatte sig i Paris, där han gjorde personlig bekantskap med bl. a. Marmontel och Voltaire, hvilken senare icke obetydligt bidrog att göra honom namnkunnig. Redan under sin garnisonstjänstgöring hade V. börjat nedskrifva de allvarliga intryck, som lifvet gjorde på honom. Han använde de sista åren af sin lefnad till att ordna och sammanfatta dessa tankar, dock utan att söka ge dem betydelsen af filosofisk vetenskaplighet. Därtill saknade han i själfva verket nödiga förutsättningar. Men den förtjänsten tillkommer honom, att han vid en tid, då skämtet och hånet, själfviskheten och otron voro allhärskande, vågade påminna människorna om deras moraliska plikter och fordrade af dem aktning för hvarje religiös öfvertygelse. Det enda arbete, som finnes af honom utgifvet i tryck (1746), innehåller en större afhandling: <i>Introduction a la connaissance de l'esprit humain</i> och åtskilliga mindre såsom <i>Reflexions sur divers sujets, Conseils a un jeune homme, Meditation sur la foi</i> och <i>Paradoxes meles de reflexions et de maximes.</i> J. M—r. 
<b>Vaux</b> [vå͡u'], William Sandys Wright, engelsk arkeolog, f. 1818, d. 1885, fick efter afslutade studier vid Oxfords universitet 1841 anställning såsom tjänsteman vid British museum och var 1861—70 intendent för mynt- och medaljsamlingen därstädes. Bland hans utgifna arbeten må nämnas <i>Nineveh and Persepolis</i> (flera uppl.), <i>Handbook to the antiquities of greek, assyrian, egyptian and etruscan art in the British museum</i> (1851), <i>Persia, from the earliest period to the arab conquest</i> (1875) och <i>Greek cities and islands of Asia minor</i> (1877) samt 25 uppsatser i "Numismatic chronicle". V. blef 1876 sekreterare i Royal asiatic society; han var ordf. i Numismatic society 1855—74 samt sekreterare i Royal society of literature. 
<b>Vaux</b> [vå͡u'], Calvert, amerikansk arkitekt, f. 
page_number=486, index= - Vaux, Calvert - Vaux-de-Vire - Vauxhall - Vav - Vavassör - Vavau - Wawel - Wavellit - Wavertree - Wara, Heinrich, ritter von Fernsee - Wavre - Wawrinsky (Wavrinsky), släkt - Wavrinsky, 1. Edvard Otto 
1824 i London, d. 1895, fick sin utbildning i London och öfverflyttade till Nord-Amerika 1850. Bland hans verk äro stadshus och allmänna institutioner samt privatbyggen i New York, Newport och flerstädes. V. var af ven framstående som trädgårdskonstnär. G—g N. 
<b>Vaux-de-Vire</b> [vådəvīr], en romantiskt vacker dal nära staden Vire i franska dep. Calvados, Normandie. Dalen har gett sitt namn åt de lefnadsglada dikter, som tillskrifvits Ol. Basselin (se denne, Le Houx och Vådevill). A. N—d. 
<b>Vauxhall</b> [eng. utt. vå'ksål; sv. utt. vå'kshall], urspr. namn på ett område i London (kommunen Lambeth) på södra stranden af Thames, där en offentlig förlustelseträdgård öppnades kort efter Karl II:s tronbestigning 1660. Namnet lär ha uppkommit af det närbelägna godset <i>Falkes hall</i> l. <i>Fulkes hall,</i> som på 1200-talet innehafts af en normandisk riddare Falkes l. Fulke de Breaute. En annan uppgift härleder namnet från änkan efter en vintappare Vaux, hvilken 1615 lär ha egt godset. I Londons Vauxhall, till hvilken alla samhällsklasser hade tillträde, anordnades baler, konserter, fyrverkerier o. d., och umgängestonen där var icke den bästa. Pepys skildrar trädgården 1667 (han kallar den Fox hall) och Thackeray på 1840-talet i "Vanity fair". Den egde bestånd i nära 200 år (till 1859). — Ordet V. öfvergick sedan till appellativ, i det att liknande förlustelseställen med detta namn anlades i flera andra större städer (namnet V. sattes öfver porten till Köpenhamns tivoli vid dess öppnande 1843). I Stockholm fanns 1796—1801 i den forna orangeribyggnaden i Kungsträdgården (se d. o.) vid Hamngatan en danssal (med restaurang), som kallades Vauxhallen (lifligt skildrad af fru Lenngren i hennes poem "Vauxhallen", 1796). Äfven Djurgården hade på 1830-talet en danslokal med detta namn (den fick sedan namnet Novilla). (V. S—g.) 
<b>Vav,</b> <i>språkv.</i> Se Digamma. 
<b>Vavassor.</b> Se Valvassor. 
<b>Vavau,</b> ö, och Vavaugruppen. Se Tongaöarna, sp. 338. 
<b>Wawel,</b> det gamla polska konungaslottet i Krakau på en hög kulle på vänstra stranden af Weichsel, fanns redan under Kasimir den store (1333—70), förskönades under Sigismund I (1506—48) af Bartholomei Berecci och N. Castiglione i sträng renässansstil, men renoverades efter en eldsvåda af Sigismund Vasa i barockstil. Under de senare århundradena härjades slottet flera gånger af eldsvådor, förföll och blef slutligen en österrikisk kasern. Först 1905 beslöts, på initiativ af landtdagen i Lemberg, en fullständig restaurering. Med det minnesrika slottet sammanhänger den ståtliga slottskatedralen med konungagrafvarna och grafvårdar öfver berömda polska personligheter (Mickiewicz, Kosciuszko m. fl.). A—d J. 
<b>Wavellit,</b> <i>miner.</i>, ett vattenhaltigt lerjordsfosfat af hvit, gul, sällan grön och blå färgnyans, som i radiellt trådiga partier förekommer som sprickfyllnader i kiselskiffer, gråvacka och fosforit i England, Skottland, Böhmen, Sachsen m. fl. länder. Ant. Sj.* 
<b>Wavertree</b> [ωe͡ivətrī], förstad till Liverpool (se d. o., sp. 818). 
<b>Wawra,</b> Heinrich, ritter von Fernsee, österrikisk läkare och botanist, f. 2 febr. 1831 i Brunn, d. 24 maj 1887 i Baden nära Wien, tjänstgjorde från 25 års ålder nästan oafbrutet som skeppsläkare och botanist under långväga expeditioner till Afrika, Syd-Amerika, Västindien och Mexico, jorden rundt (1868—71), Australien och Asien. Som W:s förnämsta botaniska publikationer från dessa färder kunna räknas <i>Ergebnisse der reise Sr. Maj:t des Kaisers von Mexico Maximilian I. nach Brasilien . . .</i> (1866) och <i>Itinera Principum Sachsen-Coburg</i> (1883). C. Lmn. 
<b>Wavre</b> [va'vr], stad i belgiska prov. Brabant, belägen vid Dyle s. ö. om Bruxelles. 8,500 inv. (1904). Bomullsindustri. 18 juni 1815 stod där en strid mellan 3:e preussiska kåren under general Thielmann och ett franskt detachemang under Grouchy. Denne hade efter slaget vid Ligny af Napoleon sändts att förfölja Blücher, men hindrades vid W. att öfvergå Dyle och kunde hvarken hindra Blücher att komma Wellington till hjälp i slaget vid Waterloo eller själf i rätt tid hinna dit (se Grouchy). A. N—d. 
<b>Wawrinsky</b> (Wavrinsky), en sannolikt ukrainsk släkt, hvaraf en gren från Böhmen 1805 inflyttade till Sverige. 
1. Edvard Otto Vilhelm Wavrinsky, nykterhets- och fredsifrare, politiker, försäkringsman, f. 12 april 1848 i Sankt Lars socken (1911 inkorporerad med Linköping), 1868—73 underlöjtnant vid Göta artilleriregemente, 1874—84 löjtnant i armen. 1873—75 nivellör vid banbyggnader, egnade sig, efter studieresor till England och Amerika, från 1879 åt byggnads- och affärsverksamhet i Göteborg, där han, socialt intresserad, bl. a. grundlade Göteborgs arbetarinstitut, hvars föreståndare han var 1883—86. Äfven Göteborgs likbränningsförening tillkom på hans initiativ. Från samma tid ha den organiserade nykterhetsrörelsen och fredssträfvandet i honom haft en af sina främsta målsmän i vårt land. Han blef 1886 chef för den svenska storlogen af godtemplarorden och var efter de båda med hvarandra rivaliserande ordensgrenarnas förening 1887—90 ordens chef i Sverige, i sammanhang hvarmed han flyttade till Stockholm samt genomförde ett framgångsrikt organisationsarbete inom orden. 1891 valdes han till rådgifvare i den internationella storlogen, var 1905—20 dess chef (I. C. T.) och besökte i denna egenskap alla världsdelar utom Australien. 1884 bildade han Göteborgs fredsförening, anordnade i nämnda stad 1887 det första nordiska fredsmötet samt var 1896—97 ordf. i Svenska freds- och skiljedomsföreningen. Sedan han invalts i riksdagen, tog han initiativet till bildandet af en svensk parlamentarisk fredsgrupp, hvars styrelse han tillhört från 1894 (1894—1904 som sekreterare). Sedan 1894 är han led. af interparlamentariska unionens råd och var 1897—1908 medlem af kommissionen för fredsbyrån i 
page_number=487, index= - Wavrinsky, 1. Edvard Otto - Wawrinsky, 2. Rikard August - Wavyla - Vax 
Bern, som till följd af motioner af W. erhållit anslag af svenska riksdagen. W. var 1891—1911 medlem af Andra kammaren, vald som frisinnad representant för Stockholms stad, och är sedan 1912 led. af Första kammaren, vald af socialdemokratiska partiet, till hvilket han 1911 slöt sig efter att vid riksdagarna 1908—10 ha gått som "vilde". 1912—14 var han medlem af konstitutionsutskottet och 1920 af hemliga utskottet samt tillhör sedan 1919 talmanskonferensen. I riksdagen har han framburit en mängd motioner, de flesta berörande fredssaken samt djurskydds- och folkhygieniska frågor. På motion af W. ha straffbestämmelserna för djurplågeri blifvit skärpta. Hans motioner om offentliga, yrkesutbildade revisorer, utredning om arbetslösheten i Sverige och arbetslöshetsförsäkring, moderskapsförsäkring, undervisning i hälsovårdslära, humanare djurtransporter, afskaffande af edgång, m.fl. ha föranledt riksdagsskrifvelser. Bland andra W:s motioner må nämnas sådana om dödsstraffets suspenderande, upphäfvande af konungens rätt att börja krig utan riksdagens samtycke, vaccinationstvångets afskaffande. W. har tagit liflig del i djurskyddsarbetet och tillhört Svenska djurskyddsföreningens centralförbundsstyrelse. Under en lång följd af år har han äfven egnat sig åt försäkringsverksamhet och bildade i början af 1890-talet dels en olycksfallförsäkringsförening (Röda korset), dels ett garantiförsäkrings-a,-b. (Tre kronor) och var dessa numera upphörda företags direktör, hvarjämte han en tid var chef för den på hans initiativ inrättade afd. "Mimer" i Allmänna lifförsäkringsbolaget, hvilken tillkommit för att bereda absolutister lifförsäkring mot lägre premier. W. har författat bl.a. <i>Om förebyggande af eldfara och om eldsläckning</i> (i "Verdandis" småskriftserie, 1890), <i>Den svenska riksdagens interparlamentariska grupp 1892—1917</i> (minnesskrift) och en mängd tidnings- och tidskriftsartiklar, utgaf 1880—83 "Tidning för ungdom" och redigerade 1894—97 fredstidningen "Ned med vapnen". 
2. Rikard August Wawrinsky, den föregåendes broder, läkare, ämbetsman, riksdagsman, f. 15 jan. 1852 i S:t Lars socken, blef student i Uppsala 1870, med. kandidat 1874, licentiat 1877 och doktor 1883. Efter att 1877—83 ha idkat enskild praktik i Norrköping var han 1883—92 sundhetsinspektör i Stockholm och därjämte 1883—93 öfverläkare vid epidemisjukhuset och samtidigt docent (1889—91) och t. f. professor (1890—91) i allmän hälsovårdslära vid Karolinska institutet. 1891—1909 var han medicinalråd i Medicinalstyrelsen. Vid sidan af denna omfattande verksamhet har W. haft en mängd offentliga uppdrag. Han har varit ordf. i styrelserna för Farmaceutiska institutet (1902—13), Långbro sjukhus (sedan 1910) och Vanföreanstalten i Stockholm (1917—19), är ordf. i Hälsovårdsföreningen i Stockholm (sedan 1916) och har suttit i kommitteerna för ordnande af fosterbarnsvården (1894—97; ordf.), för utarbetande af ny farmakope (1894—1900) och af förslag till en statsmedicinsk anstalt (1897—99; ordf.), i permanenta farmakopekommitten (1902—09; ordf.), i kommitten för ny hälsovårds- och epidemistadga (1913—15) och i läkemedelskommissionen (1916—19; ordf.). Som Sveriges ombud har han deltagit i ett stort antal internationella kongresser och hälsovårdskonferenser och är sedan 1909 led. af kommitten för Internationella hälsovårdsbyrån i Paris. W. var stadsfullmäktig 1892—94 och 1896—98 och satt, vald af de frisinnade inom Södertörns domsaga, Stockholms län, i Andra kammaren 1903—08 och 1914 (B-riksdagen). Han var därunder verksam för att åstadkomma reformer i apoteks- och hälsovårdsväsendet, bl. a. som flerårig ordf. i tillfälligt utskott, och genomdref 1908 motion om fosterbarnslagens revision och omarbetning. Han har utöfvat stor författarverksamhet. Som de viktigaste bland de särskildt utgifna skrifterna må nämnas <i>Om fosterbarnsväsendet och dess ordnande i Stockholm</i> (1891; om dess betydelse se Fosterbarnsvård, sp. 974), <i>Om barnavården och särskildt fosterbarnsvården i äldre och nyare tid</i> (1896), <i>Om förebyggande af epidemier genom anordning af isoleringslokaler</i> (1901), <i>Sveriges lasarettsväsende förr och nu</i> (1906) och <i>Handledning för läkare och jurister i Sveriges civila medicinalförvaltning</i> (1910). Af hans många uppsatser i in- och utländska facktidskrifter (särskildt "Hygiaea") m. m. afhandla de viktigaste skyddskoppympning, mjölkkontroll och tuberkulos. I Nordisk familjebok har han skrifvit ett stort antal artiklar. 1888—92 redigerade han "Hälsovårdsföreningens i Stockholm förhandlingar". 1. W. S—dt. 
<b>Vavyla,</b> biskop. Se Montenegro, sp. 997. 
<b>Vax</b> (lat. <i>cera</i>), <i>kem.</i>, det ämne, af hvilket bina (se Bi) förfärdiga sina honungsceller, utgöres af en blandning af ett i alkohol lösligt ämne, cerotinsyra, C25 H51 CO2 H, och ett i alkohol olösligt, myricin, C30 H61 . C16 H31 O2 (myricylalkoholens palmitinsyre-ester). Vax är en fast massa med kornigt brott och behaglig lukt. Färgen är gul, men kan genom blekning i solljus eller med kaliumpermanganat och svafvelsyra bortskaffas. Det sålunda blekta vaxet är hvitt och något hårdare än oblekt vax. Det kallas stundom jungfruvax, men detta namn betecknade urspr. det smutshvita eller gulhvita vax, som frambringas af unga bin. Vax smälter vid 61—64°, och dess eg. v. är 0,955—0,965. — Till vaxarter i vidsträckt mening räknas åtskilliga ur växt-, djur- eller äfven mineralriket härstammande substanser, som ha fastare konsistens och högre smältpunkt än talg. De äro vid vanlig temperatur fasta, i köld spröda, i lindrig värme knådbara och smälta i regel under 100°. De äro olösliga i vatten och svår- eller olösliga i alkohol, lättare i eter. I kemiskt hänseende äro de vanligen blandningar af högmolekylära alkoholer t.ex. cetyl, ceryl-, myricylalkohol, med estrar af högre fettsyror eller äfven med fria fettsyror. Till de viktigaste vaxarterna höra <i>karnaubavaxet</i> af karnaubapalmen (se Copernicia), som är hårdare och mera svårsmält än bivax, <i>palmvax</i> (se Ceroxylon), <i>myrtenvax</i> (hufvudsakligen bestående af palmitin och således eg. en fettart; se Myrica), <i>japanskt vax</i> (eg. en fettart) af <i>Rhus succedanea</i> och <i>R. vernicifera</i> (se Rhus, sp. 133) samt <i>kinesiskt vax,</i> som uppstår genom insektstyng på grenarna af en askart, <i>Fraxinus chinensis.</i> Vax används till smärre plastiska arbeten (se Vaxplastik), för tillverkning af ljus, skokräm, farmaceutiska (se Cerat) och kosmetiska preparat, boning af golf o.s.v. Det förfalskas stundom med talg eller 
page_number=488, index= - Vax - Vaxblomma - Vaxboning - Vaxdux - Vaxgurka - Vaxholm 
paraffin. Om jordvax l. bergvax samt om konstgjordt vax se Ceresin och Ozokerit; om ympvax se d.o. K. A. V—g. 
<b>Vaxblomma,</b> <i>bot.</i> Se Cerinthe och Hoya. 
<b>Vaxboning.</b> Se Bona. 
<b>Vaxduk</b> tillverkas på så sätt, att grof och fast linne-(bomulls- eller jute-)väf af ansenlig bredd spännes fullkomligt stram i en lodrätt stående ram och bottenstrykes med tunt lim, hvarefter täckfärger, sammanrifna med linoljefernissa, anstrykas i flera hvarandra täckande lag, hvilka, allteftersom de torka, afslipas med pimsten. Detta arbete kräfver mycken omsorg och för finare sorter en tid af 2—3 månader. Slutligen öfverdrages duken med glansfernissa. Vaxduk till mattor o.s.v. tryckes i olika tapetmönster (hvarvid träformar med upphöjda mönster begagnas) eller marmoreras, målas i träimitation, bronseras o.s.v. Uttrycket "vaxduk" härrör från det förr brukliga vaxlärftet, som var öfverdraget med en verklig vaxlösning. Det sprack lätt i köld samt var klibbigt och illaluktande i värme, hvarför vaxets ersättande med linoljefernissan var ett stort framsteg. 
<b>Vaxgurka,</b> <i>bot.</i> Se Benincasa. 
<b>Vaxholm,</b> stad på öar i Uppland, Stockholms län, vid segellederna till Stockholm från Trälhafvet genom Ko- och Oxdjupen, omfattar, sedan Rindön (se d.o.) 1 jan. 1913 inkorporerats, 615 har, hvaraf 1 har vatten. Taxeringsvärdet af fastigheter utgjorde 20,989,700 kr. (1918), hvaraf 15,842,400 kr. å bevillningsfria, tillgångarna 454,654 kr., skulderna 210,809 kr., inkomsterna 176,921 kr. och utgifterna 165,436 kr. (1916). Den taxerade inkomsten af kapital och arbete 1918 var 3,730,140 kr., och kommunalskatten utgick s.å. med 6,90 kr. per bevillningskrona. Folkmängden, 3,322 pers. (1919), visar nära 36 proc. ökning senaste årtionde. Näringslifvet var länge föga utveckladt, delvis beroende på, att sedan 1700-talets midt stadens tomter och områden upplåtits åt enskilda genom kontrakt på endast 30 år och i öfrigt ogynnsamma villkor. Sedan 1912 ske dock på grund af riksdagens af konungen stadfästa beslut tomträttsupplåtelser på 75 år, hvarjämte gator och offentliga platser efter ny fastställd stadsplan skola med full eganderätt öfverlåtas till staden. 1915 funnos i V. 30 handlande med 81,950 kr. inkomst, 74 handtverkare med 62 biträden och 106,930 kr. inkomst och 1917 4 fabriker med 40 arb., 293,320 kr. salutillverkningsvärde samt 16,110 kr. bevillningstaxerad inkomst. Sjöfarten är sommartiden mycket liflig genom de talrika ångbåtsförbindelserna med Stockholm. Handelsflottan bestod 1917 af 35 ångf. om 5,626 bruttoton med 268 mans besättning. Den gamla stadsdelen är byggd i östra delen af Vaxön på ojämna strandklippor vid sundet mellan denna ö och den 
Fig. 2. Situationsplan af Vaxholm. <i>1.</i> Kyrka. — <i>2.</i> Rådhus. — <i>3.</i> Postkontor. — <i>4.</i> Telegrafstation. — <i>5.</i> Folkskola. — <i>6.</i> Kommunal mellanskola. — <i>7.</i> Missionshus. — <i>8.</i> Sjukstuga. — <i>9.</i> Epidemisjukhus. — <i>10.</i> Kasern. — <i>11.</i> Hotell, restaurang och bankkontor. — <i>12.</i> Torg. — <i>13.</i> Vaxö batteri. — <i>14.</i> Exercisfält. — <i>15.</i> Kyrkogård. — <i>16.</i> Nya begrafningsplatsen. — <i>17.</i> Varmbadhus. — <i>18.</i> Kallbadhus. 
page_number=489, index= - Vaxholm - Vaxholms artillerikår - Vaxholsm fästning 
ö. därom belägna fästningen (se Vaxholms fästning) och oregelbundet anlagd, men erbjuder särskildt sommartid en prydlig anblick tack vare en mängd pittoreska villor, hufvudsakligen uppförda af sommargäster från Stockholm på 1880-talet, då V. var en mycket populär badort. Stadens kyrka (fig. 3), den s. k. Gustafskyrkan, gemensam för V. och den s. k. V:s landsförsamling, är af sten, grundlades 1760 och invigdes 4 sept. 1803. Den har bl. a. en gammal altartafla, kopia efter Rubens, och en ny af P. Krafft d. y. En 1644 på P. Brahe d. y:s bekostnad grundlagd träkyrka nedbrann vid midten af 1700-talet. Ett epidemisjukhus för länet skall, enligt landstingsbeslut 1919, uppföras. V. har flera vackert belägna restauranger, varmbadhus, stort modernt kallbadhus samt afdelningskontor af Skandinaviska kredit-a.-b. och Stockholms privatbank samt station för trådlös telegrafering. Förutom folkskola finnas där två kommunala fortsättningsskolor. V:s kustartillerireg. och V:s grenadjärreg. äro förlagda på Rindön och ett kompani af Svea ingenjörkår på Vaxön. I ecklesiastikt hänseende bildar V. jämte de till Värmdö kommun hörande Skarpö, Tynningö och Ramsö ett konsistoriellt pastorat i Roslags östra kontrakt af ärkestiftet. För val till riksdagens Andra kammare tillhör det Stockholms läns södra valkrets. Sedan 1690 för det i sitt sigill en af vatten omgifven bastion med ett torn och två svenska flaggor samt ett skepp. — Gustaf I tillbytte sig af P. Brahe d. ä. 1558 några gårdar på Vaxön, hvarefter en köping började anläggas där. Den egdes sedermera af änkedrottning Maria Eleonora och blef 1635 eget pastorat. 1638 fingo där boende fiskare frihet från kronoskatt mot skyldighet att ge fästningsgarnisonen kost och logis. 1647—81 tillhörde den jämte hela Vaxön amiralitetet, erhöll 1652 stadsprivilegier, kallades först Mariestad samt fick 1653 egen rättskipning genom en af landshöfdingen, sedan 1714 af konungen tillsatt "justitiarie". 1867 inrättades borgmästarämbete. V., som alltid varit obetydligt, har för sin utveckling att tacka dels fästningsgarnisonen, dels frekvensen af sommargäster från Stockholm. E. A—t. Fig. 3. Vaxholms kyrka. Fig. 4. Vaxholms hotell med restaurang ochafdelningskontor af Skandinaviska kredit-a.-b. 
<b>Vaxholms artillerikår</b> bildades 1 jan. 1889 af de tre fästningskompanier af Svea artilleriregemente och det ena af Göta regemente, som voro förlagda på Oskar-Fredriksborgs fästning. Kåren blef besättning där, och dess chef blef kommendant på fästningen. Kårens manskap var värfvadt med tillägg af beväringsmanskap från Roslagskusten och Stockholm. Kåren ingick 1902 i det då bildade Kustartilleriet. C. O. N. 
<b>Vaxholms fästning.</b> 1549 börjades på Vaxholmen, i Stockholms skärgård, i sundet mellan Vaxön och Rindön, 19 km. fr. Stockholm, till skydd för inloppet till hufvudstaden och som vaktpost för visitation af förbipasserande fartyg byggas ett blockhus, för hvilket Gustaf I själf utsett plats; sedermera lät Johan III där uppföra ett rundt stentorn m. m. 1604 förstärktes befästningen något, och 1612 befalldes, att Vaxholms hus skulle förbättras "med vallar, bolverke och annat hvad som helst behöfves kan". S. å. hejdade Monickhouen vid Vaxholmen danska flottan. I maj 1617 öfvervar Gustaf II Adolf utstakandet af några nya verk, som sedan påbörjades och därefter, särskildt 1623 och 1632, då polska anfall öfver sjön befarades, fullföljdes, men lämnades ofullbordade, så att 1636 sades, att V. "helt fördärfvas". Det ansågs nu ej heller som annat än tullstation, hvars "commendeur" var först en kammarsekreterare och sedan, från 1640, en hofrättsassessor med bibehållande äfven af detta ämbete. Först 1652 uppgjordes dessein till V:s förstärkande, och 1656 utarbetades ett nytt förslag, enligt hvilket tornet skulle omges med en bastionerad oregelbunden femhörning. Arbetena igångsattes s. å., och de främre verken voro färdiga 1658, då äfven en del raveliner började anläggas; men 1660 beslöts V:s ombyggande "med sten och murverk", hvilket 1661 sattes i verket. 1662 öfverflyttades V. till Amiralitetet. Det iståndsattes 1674, men 1677 säger Dahlbergh att, trots det arbete, som nedlagts på V., vore den "mer skadelig än nyttig". 1678 påbörjades därför en del förstärkningsarbeten (jfr fig. 1), och 1679 återflyttades V. under Krigskollegium, men efter fredsslutet s. å. afbrötos arbetena. Dahlbergh framhöll därför 1695 att, eftersom V. vore en nyckel till Stockholm, "hålles det vara för fremmande nationer något nesligit att lembna det i sådant slätt och ynkeligit tillstånd"; befästningen var ju ej ens sluten. Sedan Dahlbergh äfven 1698 klagat öfver, att V. vore i så "slätt och miserabl estat", iståndsattes den något, från 1703 enligt Dahlberghs och Stuarts dessein, och var redan 1705 "sluten och i tämlig defension", men förstärkningsarbetena fortsattes dock till 1710, då byggnadsmedlen började tryta. 1709 och 1710 hade dessutom påbörjats åtskilliga befästningsanläggningar på Rindöns båda 
page_number=490, index= - Vaxholsm fästning 
ändar samt på Värmdön ofvanför Oxdjupet (se om dessa och senare här anlagda befästningar art. Oxdjupet och Rindön). 1713 lades flytande batterier vid V., som 1719 ansågs vara i godt stånd, men förstärktes likväl ytterligare under de följande åren medelst befästningsanläggningar på Vaxön, Rindön och Kammarholmen, äfvensom vid Oxdjupet och Pålsundet, hvarjämte stängselbommar för sundens spärrning förfärdigades. Slutligen byggdes 1724—35 på Värmdön det storartade Fredriksborg (se d. o.). V. iståndsattes sedan under kriget 1742, men 1756 bestämdes, att med anläggandet af tidigare tillämnade utanverk skulle anstå, enär både sjömakten och gränsfästningarna vore afsedda att förstärkas. Kärnfästningen började dock iståndsättas enligt plan, och 1803 påbörjades en redutt på Edholmen, men arbetena afbrötos efter några år. Sedan 1808 års krig utbrutit, förstärktes fästningen något, och 1809 anlades ett batteri på Tallholmen. Enligt Montalemberts grundsatser utfördes sedermera 1838—63 en grundlig ombyggnad af V. (se fig. 2), och samtidigt uppfördes en stenredutt på Rindö västra udde. Emellertid kunde de nya fästningsverken icke längre fylla sin bestämmelse emot artilleriets hastigt växande förstörelseverkan. 1867 års befästningskommitte föreslog därför, att Vaxholms fästning visserligen skulle bibehållas som en centralt belägen samlings- och förrådsort för försvaret i Stockholms skärgård, men att den f. ö. icke skulle utsättas för ett första anfall af större pansarfartyg. 1869 fastställdes därför ny försvarsplan, enligt hvilken de framför V. liggande Kodjupssunden spärrades med försänkningar, och segelleden flyttades till Oxdjupet, hvars försänkning genombröts. 1870—71 byggdes några halfpermanenta batterier utanför fästningen, och samtidigt började till den nyupptagna segelledens försvar det delvis bepansrade dubbelfästet Oscar-Fredriksborg anläggas på Rindö östra udde. Den nya försvarsplanen var 1878 fullt genomförd, och fästningen fick sedan, 6 okt. 1893, namnet Vaxholms och Oscar-Fredriksborgs fästning. Ytterligare några batterier byggdes 1885—90, och en 1892 fastställd ny bestyckningsplan realiserades, hvarjämte åtskilliga anordningar för försvarets ledning vidtogos i slutet af 1890-talet. I enlighet med ett af 1897 års kommitte för utredning rörande landets fasta försvar utarbetadt förslag utfördes sedermera en del förstärknings- och nybyggnadsarbeten inom V., som nu sträckte sig från den befästa Fredriksborgsplatån i ö. till Gåsviksskär längst i v. Med 1902, då Kustartilleriet började uppsättas, öfverfördes fästningen än en gång till sjöförsvaret, och 1915 ändrades dess namn till Vaxholms fästning. På senare tid ha ytterligare delvis långt framskjutna befästningar börjat anläggas i Vaxholmspositionen, men Fig. 1. Vaxholms fästning i början af 1680-talet.T. v. staden. Efter Sueciae-verket. Fig. 2. Vaxholms fästning i nutiden. 
page_number=491, index= - Vaxholsm fästning - Vaxholms församling - Vaxholms grenadjärregemente - Vaxholms kustartilleriregemente - Vaxholms landsförsamling - Vaxholms och Oscar-Fredriksborgs fästning - Vaxhud - Vaxkabinett - Vaxljus - Vaxljusmedlen - Vaxläder - Vaxmalen l. Vaxmottet - Vaxmottet - Vaxmåleri - Vaxpalm - Vaxpapper - Vaxplastik, Ceroplastik 
deras byggande afbröts 1919. — Fredsbesättningen i V. utgöres af Vaxholms kustartilleriregemente, Vaxholms grenadjärregemente och Svea ingenjörkårs 5:e (fästnings-)kompani. L. W:son M. 
<b>Vaxholms församling,</b> i Stockholms län, omfattar Vaxholms stad och en del af Värmdö socken (oegentligt benämnd Vaxholms landsförsamling). 1,509 har. 3,954 inv. (1919). V. utgör ett pastorat i Uppsala stift, Roslags östra kontrakt. 
<b>Vaxholms grenadjärregemente</b> (n:r 26) bildades (på grund af 1901 års härordning) genom sammanslagning af Värmlands fältjägarkår och Hallands bataljon. Regementet fick två bataljoner, men ökades genom 1914 års härordning med en tredje. Det erhåller sitt värnpliktiga manskap från Stockholms inskrifningsområde. Regementet ingår i Vaxholms fästnings besättning. C. O. N. 
<b>Vaxholms kustartilleriregemente.</b> Se Kustartilleri. 
<b>Vaxholms landsförsamling.</b> Se Vaxholms församling. 
<b>Vaxholms och Oscar-Fredriksborgs fästning.</b> Se Vaxholms fästning. 
<b>Vaxhud</b> (<i>ceroma</i>), <i>zool.</i>, är namnet på den nakna, mjuka hud, som hos många fåglar bekläder öfvernäbbens rot; särskildt stark utbildad är den hos duf- och roffåglar. Hos de vadarfåglar, som söka sin föda i dyn, äfvensom hos andfåglarna (jfr Beckasin- och Andfåglar) är näbben i större eller mindre utsträckning försedd med en mjuk, med känselkroppar rikt utstyrd hud, som stundom likaledes benämnes vaxhud. L—e. 
<b>Vaxkabinett.</b> Se Vaxplastik. 
<b>Vaxljus.</b> Se Ljustillverkning, sp. 912. 
<b>Vaxljusmedlen,</b> <i>kam.</i>, en från kyrkorna i Skåne, Halland och Blekinge förr utgående afgift till fattiga studerandes understöd. Från katolska tiden kvarstod i nämnda landskap, då de kommo under svenska kronan, bruket att ha brinnande vaxljus på altaret, men genom k. br. 28 juni 1682 förordnades, att detta bruk skulle afskaffas och de medel, som varit använda för ljusen, disponeras till stipendiaternas vid Lunds akademi underhåll, på sätt ock skedde genom k. resol. 14 dec. 1682. Efter vidtagna förändringar åtnjöt Lunds universitet vaxljusmedlen och andra till fattiga studenter afsedda tillgångar, med skyldighet att ansvara för de på dessa tillgångar beroende stipendierna. Vaxljusmedlens debitering grundade sig på hufvudsakligen under midten af 1700-talet med ledning af kyrkornas förmögenhet, särskildt deras behållna kyrkotionde, upprättade och af K. M:t fastställda repartitioner, hvartill kommit afgifter af nybildade församlingar. På grund af k. förordn. 14 okt. 1898 ang. afskrifning af den från viss jord inom Skåne m. fl. provinser utgående kyrkotionde har denna afgift (omkr. 820 kr.) numera upphört mot ersättning af statsmedel. C. v. O. 
<b>Vaxläder.</b> Se Läder, sp. 172. 
<b>Vaxmalen</b> l. Vaxmottet, <i>Galleria mellonella, zool.</i>, en af våra största mottfjärilar (se d. o.), mäter 35 mm. mellan vingspetsarna. Framvingarna äro askgrå och beströdda med små rödbruna prickar; framkanten är brunaktig, bakkanten lädergul. Bakvingarna äro enfärgadt grå, men med mörka fläckar på de ljusa fransarna. Larven är fullvuxen något öfver 25 mm. lång, till färgen benhvit med en svagt rödlätt färgton, samt har brunt hufvud (se fig. 14 och 14 a å pl. till art. Bi). Vaxmottet lägger sina ägg i bikupor, där larverna lifnära sig af vaxkakorna, särskildt gamla yngelkakor, i hvilka de göra sig gångar klädda med en tunn väfnad. Fjärilarna föröka sig starkt, där de en gång innästlat sig, så att såväl vaxkakorna som bilarvernas proviant konsumeras och i värsta fall hela bisamhället ödelägges. Renlighet och regelbunden förnyelse af yngelkakorna äro nödvändiga för att förebygga en invasion af vaxmottet. Rökning med svafvel används som utrotningsmedel. — Arten mindre vaxmottet, <i>Achroia grisella,</i> mäter 16—24 mm. mellan vingspetsarna. Framvingarna äro enfärgadt silfvergrå och fettglänsande. Larven är ljusgrön med rödbrunt hufvud. Larvernas näring utgöres hufvudsakligen af den frömjölshaltiga biprovianten. I. T—dh. 
<b>Vaxmottet,</b> <i>zool.</i> Se Vaxmalen. 
<b>Vaxmåleri.</b> Se Enkaustik och Väggmålning. 
<b>Vaxpalm,</b> <i>bot.</i> Se Ceroxylon. 
<b>Vaxpapper,</b> <i>Charta cerata, farm.</i>, var förr officinelit, men bereddes i allmänhet icke på apoteken, utan fabriksmässigt, t. ex. på vissa tryckerier. Beredningen tillgick på så sätt, att en för ändamålet inrättad låda af plåt uppvärmdes medelst ånga, som genomströmmade rummet mellan lådans dubbla bottnar. På denna låda lades ett ark papper af nödig fasthet och passande storlek, vanligen s. k. postpapper, hvilket sedan öfverströks helt tunt med en finare svamp, doppad i smält hvitt vax, som genomdränkte papperet och genast stelnade, hvarefter "vaxpapperet" var färdigt. Sådant papper nyttjades till kapslar, i hvilka starkare luktande eller ömtåliga pulver expedierades från apoteken. Vaxpapper ersättes numera med paraffinpapper (som beredes på motsvarande sätt med paraffin i st. f. vax). Jfr Pergamentpapper. O. T. S. (C. G. S.) 
<b>Vaxplastik,</b> Ceroplastik (af lat. <i>cera,</i> vax), konsten att i vax forma reliefer eller rundfigurer, används hufvudsakligen som hjälpteknik vid modelleringen af smärre reliefer, t. ex. som förebild för drifna arbeten eller inom medaljgravyren, men äfven vid formandet af de första, smärre skisserna för ett större plastiskt arbete. I äldre tider hade denna konstart en mera själfständig betydelse; man framställde under renässansen i vax äfven byster i naturlig storlek, naturligtvis då öfver en fastare stomme. Ett berömdt exempel på detta slags plastik är porträttbysten af en ung flicka i Lilles museum. Ryktbar har äfven den Florabyst blifvit, som i Kaiser-Friedrich-museet i Berlin går under Lionardo da Vincis namn. Under 1700-talet och långt in på 1800-talet användes vaxplastiken som en motsvarighet till miniatyrmåleriet för framställning af porträttmedaljonger i litet format, ofta efter naturen. De förekomma ej sällan i Sverige, särskildt serier af regenterna i bröstbild, utförda i rosenrödt vax mot en svart skifferbotten. Af vax förfärdigas äfven konstgjorda frukter, blommor, pärlor och anatomiska preparat samt dockansikten och panoptikonfigurer, plastiska framställningar af personer i naturlig storlek, med verkliga kläder samt endast de nakna delarna utförda i vax och målade. Samlingar af sådana figurer kallades förr 
page_number=492, index= - Vaxplastik, Ceroplastik - Vaxplåster - Vaxpomada - Vaxsalfva - Vaxskifling - Vaxsköldlusen - Vaxstapel - Vaxsvamp - Vaxtaflor - Vaxtaft - Vaxträdet - Vaxtändstickor - Vaxön - Way, Johan Vilhelm Karl 
vaxkabinett. Om den äldsta kända samlingen af denna art se art. Tussaud. I Stockholm öppnades 1889 ett panoptikon (se d. o.). Upk.* 
<b>Vaxplåster,</b> <i>Emplastrum cerae, farm., med.</i>, har förr varit officinellt och bereddes då enligt Sv. farmakopen af ljust harts (<i>resina Pini flava</i>), 1 d., samt skirad talg och gult vax, af hvarje 3 dlr. Dessa beståndsdelar smältes tillsammans öfver sakta eld och silades sedan, hvarefter plåstermassan utgöts i kapslar och fick kallna. Detta i allmänhet numera ur bruk komna plåster användes utbredt på tunt skinn eller tjockt lärft på svullnader och ytliga sårnader. De antiseptiska förbanden och andra metoder ha i flertalet fall undanträngt sådan plåsterbehandling. Vaxplåster kan äfven användas som "ympvax". O. T. S. (C. G. S.) 
<b>Vaxpomada,</b> <i>Unguentum pomadinum cum cera, farm.</i>, är ett mindre egentligt namn på en s. k. pomada (se d. o.), i hvars beredning vax ingår. Många formler för dylika vaxpomador finnas, bland hvilka en verkligen befunnits vara gagnelig mot hårets affallande, nämligen följande blandning: tannin 2 gr., kininsulfat 50 cg., koncentrerad sprit 7,5 gr., hvitt vax 15 gr., mandelolja 25 gr., bästa olivolja 40 gr. samt rosenolja och bergamottolja, af hvardera 5 droppar. Vaxet smältes i de sammanblandade oljorna medelst lindrig uppvärmning, och under svalnandet inblandas tanninet och kininet, lösta i spriten, samt dropparna af de välluktande oljorna. Preparatet är ej upptaget i farmakopen. O. T. S.* 
<b>Vaxsalfva,</b> <i>farm.</i>, beredes i sin enklaste form af 5 eller 7 dlr god olivolja och 2 eller 3 dlr hvitt vax, hvilka uppvärmas tillsammans å vattenbad, tills vaxet har smält, hvarefter blandningen omröres, tills den svalnat, då den bildar en hvitgul salfva (<i>unguentum cereum</i> l. <i>ung. simplex</i>). Närmast vaxsalfva står bland Sv. farmakopens salfvor <i>unguentum Cetacei, hvalrafsalfva</i> l. <i>coldcream</i> (se d. o.). Vaxsalfva begagnas i allmänhet som lenande, täckande och skyddande medel. Jfr Cerat. O. T. S. (C. G. S.) 
<b>Vaxskifling,</b> <i>bot.</i> Se Hygrophorus. 
<b>Vaxsköldlusen,</b> <i>zool.</i> Se Sköldlöss. 
<b>Vaxstapel.</b> Se Ljustillverkning. 
<b>Vaxsvamp,</b> <i>farm.</i> Se Press-svamp. 
<b>Vaxtaflor</b> (lat. <i>tabulae,</i> se d. o., eller <i>cerae</i>), taflor af trä eller elfenben, som på ena sidan voro bestrukna med vax och användes så, att med en dolkliknande metallgriffel därpå inristades skriftecken. Man kunde sammanlägga två eller flera sådana taflor med den vaxade sidan, skyddad af kantlister, inåt. En sådan hopvikt vaxtafla kallades <i>diptyche</i> eller <i>codex</i> och begagnades oftast till anteckningar, som ej behöfde förvaras någon längre tid, men stundom äfven till urkunder eller räkenskaper. Man har funnit dylika taflor i egyptiska grafvar, i pompejanska hus m. fl. st.; sådana finnas f. ö. äfven från medeltiden. J. C. 
<b>Vaxtaft,</b> <i>tekn., farm.</i>, är med linoljefernissa genomdränkt tunt siden eller taft, utan all användning af vax, hvarför namnet "vaxtaft" är högst oegentligt. För tillverkning af vaxtaft kokas linolja som vanlig målarolja med tillsats af blyglete vid sakta eld under flera timmar. Därefter får den kokta linoljan stå under 4—5 veckor, för att allt grums må sjunka till bottnen i förvaringskärlet, så att den öfverstående oljan blir fullständigt klar. Denna klarnade olja afhälles och kokas ytterligare 3—4 timmar, hvarigenom den blir tjock som sirap. Då är den färdig till användning för beredning af "vaxtaft" och oljeduk ("vaxduk"), hvilka artiklar skilja sig från hvarandra endast genom det använda tygets beskaffenhet. Till oljeduk används tjockt, oblekt bomullstyg (s. k. "domestik"), så fritt som möjligt från inväfda smådelar af bomullsfrön. Sådan väf förekommer vanligen i bredder af 64, 70, 75 och 85 cm. Längder af 6 m. spännas i ramar, som äro försedda med fina ståltrådskrokar, på hvilka väfstycket fasthäktas. Ramarna äro så inrättade, att slåarna, på hvilka väfven fästes, kunna spännas isär, så att väfven blir starkt sträckt, likt ett trumskinn. Befintliga knutar och frödelar aflägsnas, hvarpå första bestrykningen göres med den ofvannämnda kokta linoljan, som utstrykes på båda sidor så jämnt som möjligt med stålspaklar. Därefter ställes ramen med den bestrukna väfven att torka i en temperatur af + 37°—42°. Efter omkr. 3 veckor är väfven torr och slipas då för hand med pimsten och vatten, för att alla ojämnheter må aflägsnas. Sedan vattnet efter slipningen afhällts och väfven torkat, bestrykes densamma ytterligare med samma slags linolja och får därpå torka 2 1/2—3 veckor. Ny slipning företas ännu en gång och likaledes därefter ytterligare en sista bestrykning med linoljefernissan, hvarefter oljeväfven slutligen torkas under 2 veckor i 45—50 graders värme. Sedan skäras väfstyckena rena i kanterna och hoprullas som färdig vara. — På alldeles samma sätt tillverkas vaxtaft, endast med den skillnaden, att "taft" eller tunt siden används i st. f. bomullstyg. Vaxtaft har förr haft stor användning vid läggandet af bandage och våtvärmande omslag o. s. v., men är under senare tider undanträngdt af s. k. "guttaperkataft", tunt utvalsad guttaperka, som är billigare och mera hållbar än det dyra och lätt sönderslitna "vaxtaftet". I st. f. vaxtaft och guttaperkataft nyttjas äfven s. k. oljad shirting, som skiljer sig från oljeduk därigenom, att denna finare och tunnare bomullsväf är på ena sidan ("rätsidan") bestruken med samma linoljefernissa 3 gånger, men å den andra ("baksidan") blott 1 gång. O. T. S.* 
<b>Vaxträdet,</b> <i>bot.</i> Se Japan, sp. 1267 och 1273. 
<b>Vaxtändstickor.</b> Se Tändstickor, sp. 767. 
<b>Vaxön,</b> ö i Stockholms skärgård, i judiciellt, kommunalt och administrativt afseende tillhörande Vaxholms stad, belägen på dess östra ända. Ön, som i v. sammanhänger med den i Ryds socken belägna Eriksö, skiljes i s. genom Södra Vaxholmsfjärden och Pålsundet (se d. o.) från fastlandet (Bogesundslandet) och i n. och ö. genom Norra Vaxholmsfjärden och Västra fästningssundet från Edholmen, Rindö och Vaxholmen; dess längd är 2,4 km., största bredd 0,9 km. och areal 166 har. Ön är ganska bergig och till större delen skogbevuxen. På dess sydöstra del äro många sommarvillor uppförda. Där är äfven Svea ingenjörkårs fästningskompanis kasern belägen (vid Johannesberg, strax utanför stadens planlagda område). H. J—dt. 
<b>Way,</b> Johan Vilhelm Karl, målare, f. 18 juni 1792 i Rute på Gottland, d. 10 april 1873 i Stockholm, var militär, deltog som underlöjtnant 
page_number=493, index= - Way, Johan Vilhelm Karl - Vayana - Wayne, Anthony - Vayu (folkstam) - Vayu (mytologi) - Wazan - Wazirabad - Waziristan - Vazov, Ivan 
i krigen 1813 och 1814 och studerade sedermera miniatyrmålning i Belgien för Elisabeth de la Tour. Hemkommen, blef han mycket anlitad af kungliga familjen och den förnäma världen och blef 1821 led. af konstakademien. Hans målningar äro med ängslig noggrannhet utarbetade, glatta och kalla. 1828 studerade han glasmåleri i England och Frankrike. 1831 blef han ritmästare vid Uppsala universitet med professors titel. Han utförde (intill 1841) glasmålningarna i Gustavianska grafkoret i domkyrkan. 1842—48 uppehöll han de konsthistoriska föreläsningarna vid konstakademien, där han 1845 fick den efter Gillberg lediga befattningen som miniatyrmålare. Han utställde fortfarande, senast 1860. På lustslotten påträffas en och annan svag oljemålning af W.: <i>Karl XIV Johans besök på Uppsala högar 1834</i> (Drottningholm), <i>Stockholmsvy</i> (Rosendal), porträtt (<i>J. Kr. Toll,</i> Gripsholm). Historiska fantasiporträtt och kopior egas af Uppsala univ., ett porträtt i miniatyr (<i>J. F. Julin</i>) af konstakad. På retrospektiva utställningen i Stockholm 1898 representerades W. af 2 <i>själfporträtt,</i> porträtt af <i>John Ericson</i> och <i>A. E. von Rosen</i> (1826) och <i>Romersk yngling.</i> Upk. G—g N. 
<b>Vayana,</b> indianstam. Se Guyana, sp. 717. 
<b>Wayne</b> [ωe͡i'n], Anthony, nordamerikansk militär, f. 1 jan. 1745 i Chester county, Pennsylvania, d. 15 dec. 1796 i Erie, Pennsylvania, var på 1760-talet landtmätare och jordbrukare, organiserade vid nordamerikanska frihetskrigets utbrott 1775 ett regemente frivilliga, utmärkte sig i flera smärre strider för sin djärfhet och utnämndes febr. 1777 till brigadgeneral. Under ett år framåt förde han med lysande framgång befälet i Pennsylvania, ställdes 1778 af Washington i spetsen för en lätt infanterikår och eröfrade med denna (15—16 juni 1779) Stony point genom ett nattligt bajonettanfall, som blef vidt frejdadt i frihetskrigets historia. W. stred 1781 i Virginia mot Cornwallis och utmärkte sig under krigets sista skede i Georgia. 1792 utsågs han af Washington till amerikanska armens högste befälhafvare (med titeln generalmajor) och ledde med stor skicklighet operationerna mot indianerna i nordvästterritorierna bortom Ohio. Hans segrar, följda af det fördrag med indianerna, som afslöts i Greenville 3 aug. 1795, ledde till det stora nordvästområdets öppnande för odling och civilisation. Jfr Ch. J. Stille, "Majorgeneral A. W. and the Pennsylvania line" (1893), H. P. Johnston, "The storming of Stony point" (1900), och J. R. Spears, "A. W." (1903). V. S—g. 
<b>Vayu,</b> folkstam. Se Haju. 
<b>Vayu,</b> <i>ind. myt.</i> Se Vaju. 
<b>Wazan,</b> stad i Marokko. Se Uessan. 
<b>Wazirabad</b> [ωəṡi͡ərəbā'd], stad i kejsardömet Indien, belägen vid vänstra stranden af Indus' biflod Chenab, nära dess utträde ur fjällkedjan. Den har därför ganska betydande fraktning af och handel med timmer. En specialitet har sedan gammalt varit tillverkning af smärre metallsaker. W. är en viktig järnvägsknutpunkt, station på den stora stråkvägen från Lahore mot Peshawar och Khaiberpasset. 18,000 inv. (1901). A. N—d. 
<b>Waziristan</b> [ωəṡi͡əristā'n], distrikt i Brittiska Indien, utgörande den sydvästliga delen af Nordvästra gränsprovinsen (se d. o.). De östliga delarna fyllas af Suleimanbergens vilda kedjor (högsta punkt Pir Ghöl, 3,580 m.), till hvilka en rad af bergsströmmar öppnar något så när farbara stigar (Gomalpasset i s. vid Gomalfloden). Mot s. v. öfvergår landet i en högslätt kring orten Wana. Landet bebos af <i>wazirerna,</i> en vild bergsstam, till namnet muhammedansk, hvilken utgör ett ständigt oroselement för den närboende befolkningen. Engelsmännens försök att införa ordnade förhållanden ha tills vidare misslyckats, till trots af en rad expeditioner dit 1852, 1859, 1860, 1880—81, 1894, 1897 och 1902. I alla händelser står W. under brittisk uppsikt, emiren af Afganistan har afsagt sig alla anspråk på landet; gränsen bestämdes under expeditionen 1894. W. har fyndigheter af järn, hvilket af befolkningen sedan gammalt förarbetats till vapen och redskap. Eljest är W. mest bekant för sina härdiga hästar. Endast i dalgångarna odlas något hvete, korn, hirs, ris och på senare tiden äfven potatis. 24,700 inv. (1903). A. N—d. 
<b>Vazov,</b> Ivan, bulgarisk skald, f. 1850 i Balkanstaden Sopot vid Struma, där fadern var köpman, deltog i emigrantrörelsen n. om Donau före befrielsekriget och fick sedan anställning som skollärare. Efter furst Alexanders störtande måste han fly till Ryssland, men försonade sig med den nya regeringen och blef på 1890-talet undervisningsminister, utan att dock spela någon politisk roll. Han begynte sin litterära verksamhet med diktsamlingarna <i>Prěporec i gusla</i> (Fana och harpa), <i>Tŭgite na Bolgarija</i> (Bulgariens sorger) och <i>Izbavlenije</i> (Befrielsen) 1876—78 med stark patriotisk och ryssvänlig tendens. Ett betydande framsteg betecknar den nationella, i V. Hugos pompösa stil diktade samlingen "De förgätnas epope", ett heroiskt porträttgalleri. Hans lyriska styrka ligger främst i den poetiska naturmålningen: diktsamlingarna <i>Polja i gorja</i> (Fält och skogar) och <i>Zvukove</i> (Toner) samt i reseskildringen. Samlingen <i>Italia</i> (1884) innehåller poetiska intryck från en studiefärd och <i>Slivnitsa</i> (1885) vackra motiv från kriget med Serbien. Mindre betydande är den nationella balladsamlingen Legender från Tsarevets (1910); Sånger från Macedonien (1916) röja poetisk afmattning. Sin europeiska berömmelse vann V. närmast genom romanen <i>Pod igoto</i> (1888; "Under oket", 1893), en både tragiskt och komiskt underhållande romantiserad skildring från den bulgariska resningen. Större konstnärlighet röjer sig ofta i hans smärre skisser och studier, som samlats i flera band noveller och berättelser, och hans konstnärligt omsatta erfarenheter från det stormiga emigrantlifvet äro förträffligt återgifna i berättelsen <i>Nemili-Nedragi</i> (De fågelfria), äfven dramatiserad med titeln <i>Chŭstjove.</i> Däremot äro hans sociala romaner med modernt stoff (t. ex. <i>Nova Zemja</i> och <i>Kazalarskata tsaritsa</i>) schablonmässiga, svaga i karakteriseringen och föga betydande. Äfven som dramatiker (t. ex. <i>Borislav</i> och Vid afgrunden med 
page_number=494, index= - Vazov, Ivan - Vazquez, Andres Clemente - Vazsonyi, Vilmos - Wazzan - V. B. - V. C. - v. c. - W. C. - W. C. T. U. - V. D. - V. D. M. - V. D. M. I. Æ. - V. E. - Ve - Veadar - Weald, The - Wealdenbildningen, Wealdengruppen l. Wealdenserien - Wealdengruppen - Wealdenlera - Wealdensandsten - Wealdenserien - Weale, B. L. Putnam (Bertran Lerox Simpson) - Wealth of nations - Vear - Wear 
motiv ur Bulgariens äldre historia) har V. varit verksam och åtnjuter stor popularitet. Trots bristen på djupare ursprunglighet och psykologisk skärpa anses V. med rätta som Bulgariens nationalskald på grund af sitt ädla poetiska språk, sin varma patriotism och kärlek till den bulgariska naturen, och om sitt lands litterära utveckling har han inlagt oskattbar förtjänst. Diktprof af V. af A. Jensen i "Bulgarerna" (1917). A—d J. 
<b>Vazquez</b> [va'thketh], Andres Clemente, mexikansk författare och politiker, f. 1844 i Güinos (Habana), blef efter vunnen juris doktorsgrad mexikansk generalkonsul på Cuba. V:s litterära produktion är stor, omkr. ett 70-tal arbeten på prosadiktens, historiens och rättsvetenskapens områden, bland hvilka må nämnas den historiska romanen <i>Enriqueta Faber,</i> som väckte stort uppseende, <i>Oradores mejicanos, Estudios juridicos, Cartas mejicanas, El ajedrez critico, El ajedrez literario.</i> Därjämte har V. varit mycket verksam i dagspressen. Ad. H—n. 
<b>Vazsonyi</b> [vā'ʃånji], Vilmos (Vilhelm), ungersk politiker och advokat, f. 1868, kastade sig redan som student i politiken, bildade vid universitetet i Budapest en demokratisk ungdomsförening, som störtade den konservativa, och blef som studenternas talman vid deras protest i en nationell fråga 1889 i ett slag allmänt bekant. Han skref ledande artiklar i tidningar (bl. a. mycket bemärkta sådana under 10 år i "Pesti Hirlap") och böcker om själfstyrelse och valprincipen i utlandets förvaltningar, som hade politiska följder, samt om kungl. placet (se d. o.) i Ungern. 1894 blef V. advokat och led. af stadsfullmäktige i Budapest, stiftade demokratiska centralföreningen, blef 1906 den absolute ledaren af fullmäktige samt har varit banbrytare för kommunalisering och modern social stadspolitik. Sedan 1901 har han varit en af hufvudstadens riksdagsmän i Andra kammaren, där han stått i opposition mot snart sagdt alla regeringar. Hans försök att samla städernas befolkning till ett enhetligt borgerligt parti misslyckades. V. har vunnit berömmelse som försvarsadvokat bl. a. i pressprocesserna Polonyi-Lengyel och Desy-Lukacs (utgången i den senare medförde ministerpresidenten Lukacs' fall, 1913). V. upptogs aug. 1917 i Wekerles ministär som minister utan portfölj med särskildt uppdrag att utarbeta ett förslag till genomgripande rösträttsreform och kvarstannade vid ministärens rekonstruktion jan. 1918 där som justitieminister. Efter revolutionen i Ungern (okt. 1918) har V. stått utanför den aktiva politiken, ehuru 1919 efter störtandet af Bela Kúns kommunistdiktatur förhandlades med honom om medverkan i en demokratisk samlingsministär. V. S—g. 
<b>Wazzan,</b> stad i Marokko. Se Uessan. 
<b>V. B.</b>, förkortning), för lat. <i>vir bonus,</i> en rättskaffens man, en hedersman. 
<b>V. C.</b>, förkortning för lat. <i>vir clarissimus</i> (plur. <i>V. V. C. C., viri clarissimi</i>), en frejdad, förnäm man (epitet för en senator); <i>vir consularis,</i> f. d. konsul, med konsuls rang. 
<b>v. c.</b>, förk. för lat. <i>verbi causa,</i> till exempel. 
<b>W. C.</b>, förk. för eng. <i>water-closet,</i> vattenklosett. 
<b>W. C. T. U.</b> Se Nykterhetsrörelsen. 
<b>V. D.</b>, förkortning för lat. <i>verbum Dei</i> (Guds ord); <i>vir doctus</i> (en lärd man); <i>volente Deo</i> (med Guds vilja, om Gud vill). 
<b>V. D. M.</b>, förkortning för lat. <i>verbi divini minister,</i> Guds ords tjänare, präst. 
<b>V. D. M. I. Æ.</b>, förkortning för lat. <i>verbum Domini manet in aeternum,</i> Herrens ord förblifver evinnerligt. 
<b>V. E.</b>, förk. för lat. <i>vir egregius,</i> en utmärkt man. 
<b>Ve</b> (isl. <i>Ve</i>), <i>nord. myt.</i> Se Vile. 
<b>Veadar,</b> skottmånaden i det judiska skottåret (se Kronologi, sp. 41). 
<b>Weald</b> [ωī'ld], The, landsträcka i England. Se Downs. 
<b>Wealdenbildningen,</b> Wealdengruppen l. Wealdenserien [ωī'ldən-], <i>geol.</i>, en mellan de egentliga jura- och kritsystemen inom vissa delar af England (Kent, Sussex, Essex; den inre delen af Sussex kallas <i>Weald,</i> skogsbygd, däraf formationens namn) och nordvästra Tyskland förekommande sötvattensbildning, bestående af sandsten och lera med underordnade lager af kalksten, skifferlera och stenkol. Nyligen ha till wealden hörande lager upptäckts i Polen, och då lösa block af hithörande bergarter, särskildt sådana, innehållande sötvattensmusslan <i>Cyrena,</i> funnits på nordtyska slätten, är den möjligheten icke utesluten, att wealdenbildningen urspr. sträckt sig äfven öfver södra Östersjöområdet. Den räknas numera till understa delen af kritsystemet. Aflagringen, som bildats vid en inom de resp. trakterna försiggången landhöjning, som tog sin början redan under senaste delen af juraperioden, då portland- och purbeck-bildningarna aflagrades i nordvästra Europa, med efterföljande sänkning, består af en nedre, sandig, och en öfre, mera lerig del; den förra betecknas i Tyskland som wealden- l. deister-sandsten (se vidare d. o.), i England hastingssand, den senare kallas wealdenlera. Af fossila lämningar innehåller wealden landväxter och sötvattensmollusker äfvensom landödlor (<i>Iguanodon</i>). Det rådande klimatet vid aflagringens bildande var tropiskt. E. E. (K. A. G.) 
<b>Wealdengruppen</b> [ωī'ldən-], <i>geol.</i> Se Wealdenbildningen. 
<b>Wealdenlera</b> [ωī'ldən-], <i>geol</i>. Se Wealdenbildningen. 
<b>Wealdensandsten</b> [ωī'ldən-], <i>geol</i>. Se Wealdenbildningen. 
<b>Wealdenserien</b> [ωī'ldən-], <i>geol.</i> Se Wealdenbildningen. 
<b>Weale</b> [ωī'l], B. L. Putnam, pseudonym för engelske förf. Bertram Lenox Simpson, f. 1877, var 1896—1901 i kinesiska tullverkets tjänst och företog därefter som specialkorrespondent till "Daily telegraph" resor i yttersta östern, hvilka gett honom stoff till en mängd arbeten, bl. a. <i>Indiscreet letters from Peking</i> (1907; "Indiskreta bref från Peking", 1912). 
<b>Wealth of nations</b> [ωe'lth əv ne͡i'ʃəns], The, eng. ("folkens välstånd"), den förkortade, ofta använda titeln på A. Smiths ryktbara bok <i>An inquiry into the nature and causes of the wealth of nations</i> (se därom Smith, sp. 28). 
<b>Vear,</b> <i>nord. myt.</i>, "de heliga l. helgande makterna", en benämning på gudarna. 
<b>Wear</b> [ωi͡ə'], flod i norra England, grefsk. Durham, upprinner på Penninerna vid gränsen mot Cumberland samt utfaller i Nordsjön vid hamnen Sunderland. W. är segelbar upp till staden Durham. Längd 104 km.; flodområde 1,191 kvkm. A. N—d. 
page_number=495, index= - Weardale - Web. - Webb, 1. Beatrice - Webb, 2. Sidney - Webb city - Webbe, Samuel - Webbs, sir Aston 
<b>Weardale</b> [ωi͡ə'de͡il], baron. Se Stanhope 7. 
<b>Web.,</b> vid växtnamn förkortning för tyske läkaren och botanisten Friedrich Weber. 
<b>Webb</b> [ωe'b]. 1. Beatrice W., engelsk skriftställarinna och socialpolitiker, född Potter, f. 1858, dotter till en bekant järnvägsbyggare och i ungdomen vän och lärjunge till H. Spencer, utgai 1891 en liten mycket uppmärksammad skrift, <i>The cooperative movement in Great Britain,</i> medverkade i Ch. Booths omfattande undersökningar och publikationer rörande arbetsklassens lefnadsförhållanden, <i>Life and labour of the people</i> (1891—1903), och utarbetade därunder den första teorien för fackföreningsrörelsen. 1892 trädde hon i äktenskap med Sidney W. (se W. 2). Makarna ha sedan tillsammans utvecklat en omfattande verksamhet. Själf har fru W. publicerat skrifter om bl. a. fackföreningslagstiftning, lagstadgade minimilöner och kvinnornas kraf på "lika lön för lika arbete", <i>The case for the factory acts</i> (1901), <i>The case for the national minimum</i> (1913), <i>Men's and women's wages, should they be equal?</i> (1919). Fru W. ingick i "Fabian society" (se Socialism, sp. 173), men började först ett årtionde senare ta verksam del i dess arbete, som genom de båda makarna W. inriktades på positiva insatser i kommunala förvaltnings- och politiska lagfrågor och hvars program genom W. ökades med en punkt om likställighet mellan könen. Led. i 1905 års fattigvårdslagstiftningskommitte, författade hon minoritetens utlåtande 1907, som fick den vidsträcktaste publicitet och kom att behärska den offentliga debatten i fattigvårdsfrågor. Äfven i flera andra statliga och kommunala kommittearbeten har hon deltagit och är led. i den stora kommitten för återställelsearbetet efter Världskriget ("Reconstruction committee, 1917"). — 2. Sidney W., den föregåendes man, engelsk socialist, skriftställare och politiker, f. 13 juli 1859 i London, tjänsteman vid Londons kommunalförvaltning sedan 1875, öfvergick i statstjänst 1878 och var anställd vid departementet för kolonierna 1881—91; sistnämnda år afgick han för att helt egna sig åt offentliga förtroendeuppdrag och åt sin skriftställarverksamhet. Han invaldes 1892 och flera gånger i grefskapsrådet för London, blef ordf. i styrelsen för stadens tekniska undervisningsanstalter samt led. i ett flertal kommunala och statliga kommitteer, bl. a. för lagstiftning ang. fackföreningar, i hvilket ämne han förblifvit ett slags halfofficiell rådgifvare åt de följande regeringarna och anses ha öfvat stort inflytande; 1885 ingick han i "Fabian society" (sa Socialism, sp. 173), till hvars ledande män han snart kom att räknas. Sällskapets verksamhet har icke minst genom honom inriktats på den säregna taktiken att stödja alla konservativa, liberala och socialdemokratiska programpunktsr, genom hvilkas realisering samhällets successiva omdaning i socialistisk anda syntes kunna främjas på laglig och parlamentarisk väg. Ett ingående studium af samhället, sådant det är, och af arbetarrörelsens metoder och mål såväl som af de socialistiska ideerna, under ständig vetenskaplig kritik, samt ett lidelsefritt upplysningsarbete bland arbetarbefolkningen borde frammana och mogna reformer, hvilkas realisering påtvingades de olika politiska partierna genom den historiska utvecklingen, ideernas egen bärkraft och partiledarnas konkurrerande ifver att erbjuda lockelser åt valmännen och att uträtta något i reformväg. Äfven för engelska arbetarrörelsens växande representation i kommunalstyrelser och parlament samt den kommunala och statliga verksamhetens utvidgning har sällskapets verksamhet spelat en betydande roll, liksom dess ideer påverkat den moderata socialdemokratien i andra länder. W. har med hjälp af sin iderika maka därvid inlagt de största förtjänster både genom personligt deltagande i arbetet och genom flitig författarverksamhet. W. är främste initiativtagaren till och grundläggaren af den nationalekonomiska högskolan i London (London school of economics and political science) och titulär professor i förvaltningsrätt vid densamma. Fabiska sällskapets småskrifter bära å ett stort antal nummer W:s författarnamn, fr. o. m. n:r 5 "Facts for socialists" (1887; "Socialismens historiska grundval"). Till hans bekantaste arbeten höra <i>Socialism in England</i> (1890), <i>The eight hours day</i> (1891; i förening med H. Cox), <i>The London programme</i> (1892), <i>Labour in the longest reign</i> (1897), <i>London education</i> (1904), <i>Grants in aid</i> (1911), <i>Towards social democracy?</i> (1916) och <i>The works manager to-day</i> (1917). Bland hans många tidskriftsartiklar märkes en uppsats om bankväsendets förstatligande (1918). — I förening ha makarna W. skapat sina mest betydande arbeten: <i>The history of trade unionism</i> (1894; nya uppl. 1902 och 1920; "Fackföreningsrörelsens historia i England"), <i>Industrial democracy</i> (1897), ett erkändt standardarbete om engelska fackföreningsrörelsens teorier och metoder, hvilket följts af mindre, polemiska skrifter mot moderna, syndikalistiska tendenser inom arbetarrörelsen, <i>Problems of modern industry</i> (1898), <i>History of liquor licensing</i> (1903), <i>English local government</i> (1906—13), <i>English poor law policy</i> (1910) och <i>The prevention of destitution</i> (1916), som innehåller sammanfattningen af makarna W:s program för armodets bekämpande. 1—2. E. F. K. S—n. 
<b>Webb city</b> [ωe'b si'ti], stad i sydvästra delen af nordamerikanska staten Missouri, belägen i Ozark mountains omedelbart n. om staden Joplin. 14,082 inv. (1917). I detta distrikt finnas Förenta staternas främsta zinkfyndigheter. Dessutom brytes äfven bly, som första gången påträffades där 1873. A. N—d. 
<b>Webbe</b> [ωe'b], Samuel, engelsk sångkompositör. Se Glee. 
<b>Webbs</b> [ωe'bṡ], sir Aston, engelsk arkitekt, f. 22 maj 1849 i London, son till Edward W., akvarellmålare och gravör, intar en af de främsta platserna bland samtida byggkonstnärer i England. Hans mest betydande verk äro en ny fasad af <i>Buckingham palace, justitiepalatset</i> i Birmingham, fullbordandet af <i>South Kensingtonmuseet, Royal college of science</i> m. fl. offentliga 
page_number=496, index= - Webbs, sir Aston - Weber, August Dagobert - Weber, Veit - Weber, Bernhard Anselm - Weber, Karl Julius - Weber, Friedrich Dionys - Weber, Franz Gottfried - Weber, Friedrich - Weber, 1. Karl Maria Friedrich Ernst von 
byggnader. W. adlades 1904 och blef 1919 ordf. i Royal academy. G—g N. 
<b>Weber,</b> August Dagobert, militär, redaktör, f. 3 okt. 1834 i Stockholm, d. där 7 maj 1917, blef 1855 underlöjtnant vid Västgöta-Dals regemente, men tog 1860 transport till Svea artilleriregemente, befordrades 1872 till kapten och 1881 till major i armen samt tog 1884 afsked. W. var 1878—84 lärare vid Krigshögskolan. Han redigerade 1872—83 "Artilleritidskrift" och 1883—86 "Ny illustrerad tidning". Sedan 1880 var han led. af Krigsvet. akad. 
<b>Weber,</b> Veit, pseudonym. Se Wächter, G. Ph. L. L. 
<b>Weber,</b> Bernhard Anselm, tysk musiker, f. 1766 i Mannheim, d. 1824 i Berlin, blef elev af Vogler, som han 1790 åtföljde till Stockholm. 1792 blef W. andre kapellmästare vid nationalteatern i Berlin. Han verkade mycket för uppförande af Glucks operor samt skref själf många sådana i Glucks stil, äfvensom monodramer, kantater, sånger m. m. samt musik till Schillers "Wilh. Tell", "Die jungfrau von Orleans" och "Die braut von Messina". A. L.* 
<b>Weber,</b> Karl Julius, tysk författare, f. 1767 i Württemberg, d. 1832, utmärker sig för en negativ, cynisk, religionsfientlig satirisk ådra samt mångsidiga kunskaper i ett antal arbeten, bland hvilka de mest kända äro <i>Deutschland, oder briefe eines in Deutschland reisenden deutschen</i> (3 bd, 1826—28; nya uppl. hos Hendel och Reclam) och <i>Demokritos, oder hinterlassene papiere eines lachenden philosophen</i> (1832 och följ.; 8:e uppl. i 12 bd, 1854). W:s <i>Sämtliche werke</i> (med biografi) föreligga i upplagor af 1834—35, 1884 och 1892—93. R—n B. 
<b>Weber,</b> Friedrich Dionys, bömisk tonsättare, f. 1771, d. 1842, förvärfvade sig universitetsbildning samt gjorde sig bemärkt som kompositör af omtyckt dansmusik för piano, militärmarscher och smärre operor. Han blef 1811 direktör för det nybildade konservatoriet i Prag. W. var nästan fanatisk anhängare af Mozarts musikaliska riktning och liksom Tomaschek motståndare till nyheterna i Beethovens konst. Han skref bl. a. <i>Theoretisch-praktisches lehrbuch der harmonie und des generalbasses</i> (4 bd, 1830—33). E. F—t. 
<b>Weber,</b> Franz Gottfried, tysk musikteoretiker, f. 1779 i Freinsheim nära Mannheim, d. 1839 i Kreuznach, var till yrket jurist och hade anställning i Mannheim, Mainz och Darmstadt, tills han 1832 utnämndes till generalstatsprokurator vid högsta domstolen i Darmstadt. Därjämte hade han tidigt utbildat sig till flöjtspelare, violoncellist och organist. Han inrättade i Mannheim en musikskola, ledde en musikförening och bragte egna kompositioner, mässor m. m., till uppförande. Ifrigt studium af Kirnbergers, Marpurgs, Voglers m. fl. system ledde honom till att söka uppställa ett eget, som visserligen icke fann någon ny princip, men däremot i vissa detaljer blef lagstiftande för eftervärlden: så införde han de tyska bokstäfverna som beteckning för ackord, stora för dur och små för moll, t. ex. C = <i>c e g, c = c ess g,</i> C7 = <i>c e g b</i> o. s. v. Sina forskningar i harmoni, akustik och instrumentbyggnad nedlade han i en mängd skrifter: <i>Versuch einer geordneten theorie der tonsetzkunst</i> (1817—21; 3:e uppl. 1830—32), <i>Ueber chronometrische tempobezeichnung</i> (1817), <i>Beschreibung und tonleiter der G. Weberschen doppelposaune</i> (s. å.), <i>Allgemeine musiklehre</i> (1822; flera uppl.), <i>Die generalbasslehre zum selbstunterricht</i> (1833) samt uppsatser i "Allgemeine musikalische zeitung" och "Cäcilia", hvilken senare tidning han 1824 uppsatte och redigerade till sin död. Han framställde först tvifvel på fullständiga äktheten af Mozarts rekviem. W. var nära vän till tondiktaren K. M. v. Weber och bröt jämte honom väg för det nyare, genomkomponerande behandlingssättet vid tonsättning af visors, romansers och balladers strofer. Så tonsatte han lyckligt dikter af Uhland, Körner m. fl. Till de allierades segerfest 1814 skref han ett stort tedeum. Han blef 1823 hedersdoktor vid Giessens universitet och 1827 led. af Mus. akad. i Stockholm. A. L.* 
<b>Weber,</b> Friedrich, tysk läkare, botanist, f. 3 aug. 1781 i Kiel, d. där 21 mars 1823, blef 1801 filos. doktor och 1805 professor i filosofi i Kiel, med. doktor 1805, föreståndare för botaniska trädgården 1810 och professor i medicin 1811. I sina skrifter beskref han företrädesvis kryptogamer, t. ex. i <i>Prodromus historiae muscorum hepaticorum</i> (1815). Mera kända äro hans arbeten tills. med e. o. universitetsprof. i Kiel Daniel Matthias Heinrich Mohr (f. 1780, d. 1808); de företogo gemensamt en resa i Sverige 1803 och utgåfvo Naturhistorische reise durch einen theil Schwedens (1804), hvarpå följde Archiv für die systematische naturgeschichte (s. å.), <i>Beiträge zur naturkunde</i> (2 bd, 1805, 1810) samt <i>Botanisches taschenbuch auf das jahr 1807: Deutschlands kryptogamische gewächse</i>, 1. C. Lmn. 
<b>Weber.</b> 1. Karl Maria Friedrich Ernst von W., friherre, tysk tonsättare, f. 18 dec. 1786 i Eutin, d. 5 juni 1826 i London, är den romantiska operans skapare. Fadern, en farbroder till Mozarts maka, hade varit officer, civil ämbetsman, teaterkapellmästare, blef slutligen kringresande teaterföreståndare och förde som sådan ett oroligt lif, hvilket omöjliggjorde en systematiskt ordnad undervisning för sonen, men å andra sidan gaf rik näring åt dennes fantasi, skänkte honom tidigt världsvana och erfarenhet samt gjorde honom förtrogen med scenen. Musikundervisning fick han af Heuschkel i Hildburghausen (1796), Michael Haydn i Salzburg, Kalcher och Valesi i München samt senare af abbe Vogler. För att själf kunna trycka sina kompositioner studerade han, ännu i gossåren, den kort förut af Senefelder uppfunna litografien och gjorde däri så väsentliga förbättringar, att han en tid ämnade egna sig åt denna konst, men afskräcktes slutligen genom det mekaniska i sysselsättningen. Han skref nu operan <i>Das stumme waldmädchen,</i> som gafs i Chemnitz 1800, och för Augsburg 1802 <i>Peter Schmoll und seine nachbarn.</i> 1803—04 
page_number=497, index= - Weber, 1. Karl Maria Friedrich Ernst von - Weber, 2. Max Maria von 
studerade han för Vogler i Wien, hvilken skaffade honom anställning som kapellmästare i Breslau 1804. Där skref han operan <i>Rübezahl</i> (ofullb.), hvars ypperliga uvertyr sedan utgafs med titeln <i>Zum beherrscher der geister.</i> Efter en kort anställning som kapellmästare hos prins Eugen af Württemberg (1806—07) blef han hofsekreterare hos dennes broder, prins Ludvig, i Stuttgart och skref där en omarbetning af sin "Waldmädchen" under titeln <i>Sylvana</i> (gifven med framgång 1812) äfvensom kantaten <i>Der erste ton</i> samt klaver- och orkestersaker. Invecklad i en underslefsprocess, blef W. 1810 förvisad från Württemberg. Han studerade då ånyo för Vogler i Darmstadt, lefde där i ett eggande och lärorikt umgänge med Meyerbeer och Gottfried Weber, skref operan <i>Abu Hassan</i> och uppehöll sig senare, oafsedt konsertresor som pianist, omväxlande i München, Leipzig, Berlin samt vid hofven i Gotha och Weimar. Hans oroliga och ekonomiskt osäkra, men poetiska vandringstid, hvarvid han ofta erinrar om en forntida trubadur, tog ändtligen slut 1813, då han blef kapellmästare i Prag. Under denna tid faller kompositionen af manskörer till Körners dikter <i>Leier und schwert,</i> som genast gaf genklang i hela Tyskland och grundlade W:s popularitet. I Prag visade han sig, liksom förut i Breslau, vara en organisatör och dirigent af första rang, men liksom där förbittrades han af motstånd mot alla reformer, hvarför han redan 1816 begärde afsked. Samma år fick han det ärofulla uppdraget att upprätta och dirigera en tysk opera i Dresden, hvilket han ock på ett glänsande sätt fullgjorde, trots kabaler och fientligheter från den där sedan gammalt härskande italienska operan. Gift 1817 med sångerskan Karoline Brandt, njöt han nu under sin återstående korta lifstid af huslig sällhet och allmänt erkännande, det senare sedan han genom <i>Preciosa</i> (1821) och i synnerhet <i>Der freischütz</i> (s. å.) skapat ett nationellt romantiskt sångspel, som med ens slog Spontini ur brädet och gjorde W. till sin nations afgud. För att visa, att han äfven kunde göra en stor, genomkomponerad opera, skref W. på uppdrag från Wien <i>Euryanthe</i> (1823), som dock ej väckte samma entusiasm och äfven mera bär spår af föresats och teori samt lider af orimligheter i libretten. Däremot stod <i>Oberon,</i> gifven i London 12 april 1826, ånyo på höjdpunkten af musikalisk inspiration och blef också hastigt spridd, trots den klumpigt hopsatta texten. Då W. reste till London för att själf dirigera sitt verk, var han redan nästan dödssjuk, och han afled där i lungsot, sedan han förmått att 12 ggr anföra "Oberon" och äfven konsertera. Hans stoft fördes 1844 till Dresden, där ock en staty öfver honom (af Rietschel) restes 1860. Äfven födelsestaden Eutin har egnat honom en minnesstod. 
Beundransvärd är den viljestyrka, hvarmed W. fullföljde sina konstnärliga sträfvanden i trots af sin från barndomen bräckliga hälsa samt allehanda motigheter och lifsbekymmer. Få konstnärer ha öfvat ett så kraftigt och varaktigt inflytande på den nyare musiken som W. "Friskytten" är ännu den tyska nationaloperan framför andra och var länge tillika den mest spridda opera i världen. "Euryanthe" är den direkta utgångspunkten för Wagner, hvars ideer om ett "gesammtkunstwerk" Weber i viss mån anteciperade. "Oberon" åter är den tydliga förebilden för alla följande skildringar af älflifvets fantasigestalter, som det just var romantiken förbehållet att kalla till lif. Emellertid är W. i sina operor större som melodiker än som musikdramatiker. Äfven i visan, speciellt manskvartetten, står eftervärlden i skuld till W., liksom ock i pianospelets teknik och framför allt i orkestreringskonsten genom hans själfständiga behandling af instrumenten och deras gruppering till kraftig, stämningsfull karakteristik. Hans epokgörande betydelse är så mycket märkvärdigare, som han tyckes stå utan det innerligare sammanhang med någon föregångare, som annars kan skönjas, t. ex. hos Mozart i förhållande till Haydn, hos Beethoven i förhållande till dessa båda o. s. v. Ny var han äfven som konstnärspersonlighet i fråga om vidsträckta vyer, litterär bildning och mångsidiga färdigheter — han var god skriftställare och, såsom ofvan nämnts, skicklig litograf —, hvarjämte hans friherrliga börd hjälpte honom att intaga en annan social ställning än hans företrädare, hvilka ofta voro knappt annat än furstarnas lakejer. Politiska intressen voro äfven i regel främmande för dessa, men W. står som en inkarnation af frihetskrigen, hvilkas entusiasm eldade hans "Lützows wilde verwegene jagd". Äkta romantisk är hans förmåga att teckna främmande folk och tider: i "Preciosa" skildrar han spanskt zigenarlif, i "Euryanthe" franska medeltidens riddare, i "Oberon" den orientaliska sagovärlden. Äfven var han den förste store tyske musiker, som ej höll sig för god att komponera folkvisetexter, liksom han ej sällan upptog folkmelodier i sina operor. Hans personer ega icke den realistiska liffullhet som de i Mozarts "Figaro" och "Don Juan", men bakgrunden, lokaltonen och naturstämningen äro rikare. De större och strängare, absoluta musikformerna förmådde han, till följd af bristande fallenhet och undervisning, icke fullt behärska, och hans symfonier äro inga mönster; däremot äro uvertyrerna (till nämnda operor samt <i>Jubelouverture</i> och <i>Turandot</i>) oförgängligt anslående genom melodiens, harmoniens och instrumentationens glans och friskhet. Af pianosakerna, sonater, konserter och variationer, ha hufvudsakligen bibehållit sig hans bekanta <i>Concertstück, Momento capriccioso</i> samt polonäserna och valsen <i>Aufforderung zum tanz</i> (se Dans, sp. 1317). Af kammarmusik skref han flera saker för stråkar och piano, klarinett-, fagott- och hornkonserter m. m., för sång kantaten <i>Kampf und sieg</i> (1815, öfver slaget vid Waterloo), manskörer, blandade körer, duetter, hymner, mässor, arior och romanser. Den efterlämnade operan <i>Die drei Pintos</i> fullbordades af Gustav Mahler och gafs i Leipzig 1888. I Sverige äro af hans operor gifna: "Friskytten" (1823), "Preciosa" (1824), "Euryanthe" (1838), "Oberon" (1858) och "Abu Hassan" (1880). W:s efterlämnade skrifter utgåfvos 1828 af Th. Hell (ny uppl. 1908). En omfattande biografi öfver honom skrefs af hans son Max Maria von W. (3 bd, 1864—66; ny uppl. 1912), smärre biografier af Reissmann (1882), Gehrmann (1898) och Servieres (1907). En kronologisk-tematisk förteckning på hans verk författades af F. W. Jähns (1871). 
2. Max Maria von W., friherre, den föregåendes son, tysk järnvägsingenjör, ämbetsman och skriftställare, f. 1822 i Dresden, d. 1881 i 
page_number=498, index= - Weber, 2. Max Maria von - Weber, 1. Ernst Heinrich - Weber, 2. Wilhelm Eduard - Weber, 3. Eduard Friedrich 
Berlin, blef 1850 direktor för sachsiska telegrafverket och 1852 medlem af sachsiska järnvägsstyrelsen, var 1870—75 föredragande råd vid österrikiska handelsministeriet och sedan 1878 vid det preussiska. Genom sina skrifter lade han den vetenskapliga grunden till olika grenar af järnvägsväsendet. Här må nämnas <i>Technik des eisenbahnbetriebs</i> (1854), <i>Die schule des eisenbahnwesens</i> (1857; 4:e uppl. 1885; "Jernvägsskola", 1857), som öfversattes på en mängd språk. Han författade jämväl en biografi öfver sin fader (3 bd, 1864—66) och skönlitterära arbeten (<i>Werke und tage,</i> 1869, m. fl.). 1. A. L.* 
<b>Weber.</b> 1. Ernst Heinrich W., tysk anatom och fysiolog, f. 24 juni 1795 i Wittenberg, d. 26 jan. 1878 i Leipzig. Han blef 1818 e. o. professor i jämförande anatomi vid Leipzigs universitet samt 1821 ord. professor i anatomi och 1840 tillika i fysiologi där. Då professuren 1866 delades, öfvertog han anatomien. Han tog afsked 1871. W. var en af den moderna fysiologiens grundläggare och en af de få, som i början af 1800-talet gjorde de fysiologiska företeelserna till föremål för en verkligt exakt undersökning. Med sitt omfattande snille egnade han sig icke blott åt fysiologien och anatomien, utan äfven åt fysiken samt utgaf 1825 tills. med sin broder Wilhelm Eduard (se W. 2) ett banbrytande verk öfver vågrörelsen, <i>Wellenlehre.</i> W:s fysiologiska arbeten beröra till stor del sinnesfysiologien, på hvars område han införde kvantitativa undersökningsmetoder för att bestämma förhållandet mellan retningens och den däraf föranledda förnimmelsens styrka. Därvid fann han, att inom vissa gränser den tillökning af retningens styrka, som framkallar en nätt och jämnt märkbar ökning af förnimmelsens, utgör en lika stor bråkdel af den ursprungliga retningen, oberoende af dennas absoluta styrka (den s. k. Webers lag). Denna undersökning utgör utgångspunkten för alla de många studier åt detta håll, hvilka sedan dess sett dagen. Vidare gjorde han betydande inlägg i läran om blodomloppet, såsom i afseende på pulsläran, hvilken genom honom i sina väsentliga drag fastställdes, och i afseende på hjärtats innervation, genom den af honom i förening med hans broder Eduard Friedrich (se W. 3) 1846 gjorda upptäckten af hjärtats hämmande nerver. Genom denna upptäckt lärde man känna ett alldeles nytt slag af nervverkningar, hvarom man dittills knappast haft någon aning, och den gaf därjämte uppslaget till de mångtaliga arbeten inom den speciella nervfysiologien, som i väsentlig grad äro utmärkande för de sista 70 årens fysiologiska forskning. Äfven inom anatomien utförde W. betydelsefulla arbeten, och hans bearbetningar af Hildebrandts och Rosenmüllers handböcker i anatomi äro mycket framstående. Som lärare var han lika utmärkt. Hans vetenskapliga undersökningar äro till en stor del offentliggjorda som akademiska program, hvilka samlade utgåfvos under titeln <i>Annotationes anatomicae et physiologicae. Programmata collecta</i> (1851). Dessutom ingå arbeten af honom i "Berichte der k. Sächsischen gesellschaft der wissenschaften" och andra publikationer. Jfr K. Ludwig, "Rede zum gedächtniss an E. H. Weber" (1878). — 2. Wilhelm Eduard W., den föregåendes broder, fysiker, f. 24 okt. 1804 i Wittenberg, d. 23 juni 1891 i Göttingen, studerade i Halle, blef filos. doktor 1826 och privatdocent 1827 samt e. o. professor i fysik 1828 där. 1831 blef han ord. professor i fysik i Göttingen, men afsattes 1837 jämte sex andra professorer, på grund af deras protest mot författningens upphäfvande. Han lefde sedan som privatman i Göttingen, till dess han 1843 utnämndes till professor i Leipzig, hvarifrån han 1849 återvände till sin professur i Göttingen. W:s första arbete, <i>Wellenlehre</i> (1825), utfördes i gemenskap med hans ofvan nämnde broder och visade redan en klassisk prägel. Senare (1827—35) öfvergick han till läran om elasticitet och akustik (<i>Theorie der zungenpfeifen</i> 1829). I Göttingen blef han Gauss' medarbetare i det storslagna arbetet <i>Resultate aus den beobachtungen des magnetischen vereins von 1836—1841</i> (6 bd och 3 atlaser 1836—43). Det innehåller beskrifning på många af W. uppfunna metoder och apparater (såsom jordinduktorn). 1840 införde han de absoluta elektromagnetiska måtten, af hvilka ett efter honom fick namnet "Weber". Till hjälp vid observationerna hade Gauss och W. före någon annan infört elektriska telegrafsignaler (1833). 1846 utgaf han d. I af sina <i>Elektrodynamische maasbestimmungen,</i> i hvilken han uppställde sin berömda grundlag (se Webers elektriska grundlag) för elektrodynamiken (med beskrifning af elektrodynamometern, se d. o.). I detta arbetes d. II (1852) angaf han metoder för att mäta elektriska motstånd, strömstyrka och elektromotorisk kraft i absoluta mått, hvilka antogos af den elektriska kongressen i Paris 1881. I d. III (1852) utvecklade han sin berömda teori om magnetism och diamagnetism, i d. IV (1857) jämförde han i samarbete med R. Kohlrausch (se d. o. 2) elektromagnetiska och mekaniska måttsystem. I d. V (1864) behandlade han elektriska svängningar. W:s viktiga <i>Zur galvanometrie</i> utkom 1862. 1873 och 1878 polemiserade han mot angrepp gjorda af Helmholtz m. fl. mot hans lag och vederlade dem, i det han visade, att den ej strider mot 1:a hufvudsatsen. Jämte sin broder Eduard Friedrich (se W. 3) utgaf han 1827 den viktiga <i>Mechanik der menschlichen gewerkzeuge.</i> Med F. Zöllner utgaf han 1880 <i>Einrichtung zum gebrauch absoluter maasse in der elektrodynamik.</i> W. var medlem af sv. Vet. akad. sedan 1855. I Ostwalds "Klassiker", bd 142, utgåfvos några af W:s skrifter. Hans samlade <i>Werke</i> utgåfvos i 6 bd af Göttinger gesellschaft der wissenschaften 1892—94. W. var känd som en bland sin tids främsta och mest ansedda fysiker. — 3. Eduard Friedrich W., de föregåendes broder, anatom och fysiolog, f. 1806 i Wittenberg, d. 1871 i Leipzig, studerade i Halle, verkade sedan någon tid som praktiserande läkare, tills han 1836 utnämndes till anatomie prosektor i Leipzig, 
page_number=499, index= - Weber, 3. Eduard Friedrich - Weber, Beda (Johannes) - Weber, Johann Jakob - Weber, Karl von - Weber, Georg - Weber, Friedrich - Weber, Friedrich Wilhelm - Weber, Albrecht Friedrich 
där han 1847 kallades till e. o. professor. Tills. med sin broder Ernst Heinrich upptäckte han 1846 hjärtats hämmande nerver (se W. 1), och i förening med sin broder Wilhelm Eduard (se W. 2) utförde han högst betydande undersökningar öfver kroppens rörelser: <i>Die mechanik der menschlichen gewerkzeuge</i> (1836). Bland de arbeten, som han ensam utförde, inta hans forskningar öfver musklernas allmänna mekanik (<i>Ueber muskelbewegung,</i> i Wagners "Handwörterbuch der physiologie", bd 3, 1846) ett mycket framstående rum och utgöra grundvalen för de undersökningar, som sedan dess egnats åt detta ämne. 1, 3. R. T—dt. 2. S. A—s. 
<b>Weber,</b> Beda (eg. Johannes), tysk författare, f. 1798 i Lienz i Pusterdalen (Tyrolen), d. 1858 som kyrkoherde i Frankfurt a. M., författade bl. a. skildringen <i>Das land Tyrol</i> (3 bd, 1838), det historiska arbetet <i>Johanna Maria vom Kreuze und ihre zeit</i> (1846; 3:e uppl. 1877) m. m. och dikterna <i>Lieder aus Tyrol</i> (1842), en kraftfull, nationell poesi. Se Wackernell, "B. W. 1798—1858 und die tirolische litteratur 1800—1846" (1903). (R—n B.) 
<b>Weber,</b> Johann Jakob, tysk bokförläggare, f. 1803 i Basel, d. 1880 i Leipzig, öppnade 1834 egen affär i Leipzig och vann stor framgång med sina illustrerade förlag, så att hans namn är nära förenadt med den xylografiska konstens utveckling i Tyskland. Han förlade åtskilliga större historiska och populära zoologiska arbeten med illustrationer, kulturhistoriska och dramatiska verk, den ansedda veckotidningen "Illustrirte zeitung" (sedan 1843), omkr. 170 bd "Illustrirte katechismen" (sedan 1851; lättfattliga framställningar från vetenskapernas och de praktiska yrkenas områden), 16 bd illustrerade arbeten i hälsolära, "Meisterwerke der holzschneidekunst" m. m. W. blef 1867 schweizisk konsul för Sachsen och Thüringen. Firman har (sedan 1884) en filial i Berlin. 
<b>Weber,</b> Karl von, tysk arkivman och historiker, f. 1806 i Dresden, d. 1879, studerade juridik, inträdde därefter på ämbetsmannabanan och blef 1849 chef för sachsiska statsarkivet i Dresden. Med en liberalitet, som vid denna tid ännu var ovanlig, öppnade W. arkivet för forskningen. Själf författade han, väsentligen med material ur Dresdenarkivet, ett antal arbeten med person- och kulturhistoriskt innehåll, bland hvilka märkas biografier öfver kurfurstinnorna Marie Antonie (1857) och Anna (1865) och Morits af Sachsen (1863) samt samlingen "Aus vier jahrhunderten" (1857—61). 1862—79 utgaf han "Neues archiv für sächsische geschichte". N. H—tz. 
<b>Weber,</b> Georg, tysk historiker, f. 1808 i Bergzabern, d. 1888 i Neuenheim vid Heidelberg, blef 1836 föreståndare för en latinskola i sin födelsestad och hade 1848—72 ledningen af högre borgarskolan i Heidelberg. 1882 utnämndes han af universitetet i denna stad till teol. hedersdoktor. Sitt vetenskapliga anseende grundlade W. med <i>Der calvinismus im verhältniss zum staat</i> (1836). Vidare må nämnas <i>Geschichte der kirchenreformation in Grossbritannien</i> (2 bd, 1845—53; 2:a uppl. 1856), <i>Lehrbuch der weltgeschichte</i> (2 bd, 1847; 21:a uppl. i 4 bd 1902 ff.; "Lärobok i verldshistorien med fäst afseende på folkens cultur, literatur och religionsväsende", öfv. af G. Thomee, 24 hftn 1851—53; 2:a uppl. öfv. af Thomee och B. F. Olsson, 1867—70; 3:e uppl., bearb. af O. Sjögren, i 4 bd, 1883—86), <i>Geschichte der deutschen litteratur</i> (1847; 11:e uppl. 1880; "Tyska litteraturen, dess uppkomst, utveckling och historia", öfv. af B. F. Olsson, 1870), <i>Weltgeschichte in übersichtlicher darstellung</i> (1851; 21:a uppl. 1903) samt hans förnämsta verk, <i>Allgemeine weltgeschichte für die gebildeten stände</i> (15 bd,. 1857—81; 2:a uppl. 1882—90). W:s skildringar äro fria från partilidelse och bisyften samt hållna i ett kraftigt språk och väl grupperade. 
<b>Weber,</b> Friedrich, schweizisk kopparstickare, f. 1813 nära Basel, d. 1882, studerade i München och Paris och bosatte sig 1861 i Basel. W. utförde dels porträtt, dels bilder efter äldre och yngre målare. Hans kopparstick äro utmärkta i modellering, uttryck och stoffbehandling. Bland dem märkas <i>La vierge au diademe</i>, efter Rafael (i Louvre), <i>Madonna från Lugano,</i> efter Luini, <i>Lais Corinthiaca,</i> efter Holbein (i Basel), <i>Amor sacro e profano,</i> efter Tizian. (G—g N.) 
<b>Weber,</b> Friedrich Wilhelm, tysk skald, f. 1813 i Westfalen, d. 1894, en längre tid praktiserande läkare, öfversatte Tennyson och Tegner, skref <i>Gedichte</i> (1881; 30:e uppl. 1907), men är bekant i synnerhet genom sitt westfaliska epos <i>Dreizehnlinden</i> (1878; 140:e uppl. 1910), som är en af efterföljarna till Tegners "Fritjofs saga" och Scheffels "Ekkehard". W. var en strängt katolsk natur; kärleken till hembygden och öfvertygelsens personliga kraft prägla hans dikter. Se biogr. af Keiter (6:e uppl. 1903) och Hoeber (3:e uppl. 1898). (R—n B.) 
<b>Weber,</b> Albrecht Friedrich, tysk orientalist, universitetslärare, f. 17 febr. 1825 i Breslau (där fadern, F. B. Weber, var professor i nationalekonomi), d. 30 nov. 1901 i Berlin, studerade 1842—45 förnämligast sanskrit och dess litteratur i Breslau, Bonn och Berlin under Stenzler, Lassen, Gildemeister och Bopp, men gjorde också vidsträckta studier i klassiska och semitiska språk. Sedan han promoverats i Berlin (1846), reste han till England och Frankrike, där han studerade, under Burnoufs ledning. 1856 blef han e. o. och 1867 ord. professor i fornindiskt språk och fornindisk litteratur i Berlin. Ingen under 1800-talet lefvande indolog bidrog väl så som W. till 
page_number=500, index= - Weber, Albrecht Friedrich - Weber, Karl Otto - Weber, Heinrich - Weber, Max 
kännedomen om indisk litteratur. Han är den förnämste skaparen af den indiska litteraturhistorien, särskildt på det äldre (vediska) området, och ingen har väl på indologiens område utvecklat sådan produktivitet som han. Men hans undersökningar ha rört ej blott sanskrit och dess litteratur. På prakrit-litteraturens område är han snart sagdt (om man bortser från Lassens redan 1837 utkomna "Institutiones linguae pracriticae") banbrytare genom sina studier af jainaskriften "Bhagavati" och genom sin kritiska uppl. och öfv. af Halas "Saptacatakam". Om också ej speciellt som föreläsare var han dock som främjare af indiska studier och genom sina väckelser i öfrigt mer än någon lärare åt de fleste nu lefvande indologer. 1849—59 utgaf W. i 3 bd "White Yajurveda", hvari det hufvudsakliga af hans doktors- och habilitationsafhandl., <i>Vajasaneyi-sanihitae specimen,</i> ingår. Hans "Indische studien" (bd 1—8, 1849—63; bd 9—18 1865—98) är en för de indiska studierna högst viktig tidskrift, som mest innehåller W:s egna arbeten, bl. a. <i>Zur frage über das zeitalter Paṇinis</i> (bd 5), <i>Über die metrik der inder</i> (bd 8), <i>Collectanea über die kastenverhältnisse in den Brahmaṇa und Sutra</i> (bd 10), <i>Zur kenntniss des vedischen opferrituals</i> (bd 10, 13), <i>Über den padapaṭha der Taittiriya-Saṁhita</i> (bd 13), <i>Über die heiligen schriften der Jaina</i> (bd 16, 17), <i>Taittiriya Saṁhita</i> (bd 11, 12) och öfv. af "Atharvaveda" (bd 4, 13, 17). Vidare märkas <i>Akademische vorlesungen über indische litteraturgeschichte</i> (1852; 2:a uppl. 1876, med tillägg 1878), <i>Indische skizzen</i> (1857) och öfv. af dramat "Malavika und Agnimitra" (1856). — I "Abhandlungen für die kunde des Morgenlandes" träffas <i>Über das Çatruṁjaya Mahatmya</i> (1858) och <i>Über das Saptacatakam des Hala</i> (1870, 1881), i "Abhandlungen der k. preussischen akademie der wissenschaften zu Berlin" <i>Zwei vedische texte über omina und portenta</i> (1858), <i>Die Vajrasuci des Acvaghosha</i> (1859), <i>Die vedischen nachrichten von den Nakshatra</i> (1860, 1861), <i>Über den Vedakalender namens Jyotisham</i> (1862), <i>Die Rama-Tapaniya-Upanishad</i> (1864), <i>Über ein fragment der Bhagavati</i> (1865, 1866), <i>Über Kṛishṇa's geburtsfest</i> (1867), <i>Über das Ramayaṇa</i> (1870), <i>Über ein zum weissen Yajurveda gehöriges phonetisches compendium des Pratijna-Sutra</i> (1871), <i>Pancadaṇḍachattraprabandha</i> (1877), <i>Über den Parasiprakaca des Kṛishṇadasa</i> (1887), <i>Über den zweiten, grammatischen, Parasiprakaca des Kṛishṇadasa</i> (1888) m fl. samt i "Handschriftenverzeichnisse der k. Bibliothek zu Berlin" <i>Verzeichniss der sanskrithandschriften</i> (I, 1853) och <i>Verzeichniss der sanskrit- und prakrithandschriften</i> (II, 1, 1886; 2, 1888; 3, 1892). Dessutom skref han uppsatser i flera andra vetenskapliga tidskrifter (särskildt i preussiska Vet. akad:s "Monatsberichte" och "Sitzungsberichte", exempelvis <i>Über die Magavyakti des Kṛishṇadasa,</i> 1879; <i>Über zwei parteischriften zu gunsten der Maga,</i> 1880; <i>Über den Kupaksha Kaucikaditya des Dharmasagara,</i> 1882; <i>Über das Uttamacaritrakathanakam, die geschichte vom prinzen Trefflichst,</i> 1884; <i>Die griechen in Indien,</i> 1890; <i>Episches im vedischen ritual,</i> 1891) samt en mängd innehållsrika recensioner, delvis samlade i <i>Indische streifen</i> (I, II, 1868—69, III, 1879). Jfr Windisch, "Geschichte der sanskrit-philologie" (i Bühlers "Grundriss der indo-arischen philologie", I, 1 bd II d., 1920). K. F. J. 
<b>Weber,</b> Karl Otto, tysk kirurg och patologisk anatom, f. 1827 i Frankfurt a. M., d. 1867 i Heidelberg, blef 1857 e. o. och 1862 ord. professor i patol. anatomi i Bonn, men fortfor att samtidigt sysselsätta sig med kirurgien och kallades 1865 till professor i detta ämne i Heidelberg. W. var en framstående kirurg och utvecklade omfångsrik författarverksamhet. Bland hans större skrifter märkas <i>Die knochengeschwülste in anat. und prakt. beziehung</i> (I, 1856) samt de i Pitha-Billroths samlingsverk intagna monografierna <i>Die gewebserkrankungen im allgemeinen und ihre rückwirkung auf den gesammtorganismus, Krankheiten der haut, des zellgewebes, des lymphgefässystemes, der venen, der arterien und der nerven</i> och <i>Die chirurgischen krankheiten des gesichtes</i> (1865—66). R. T—dt. 
<b>Weber,</b> Heinrich, tysk matematiker, f. 5 mars 1842 i Heidelberg, d. 17 maj 1913 i Strassburg, filos. doktor i Heidelberg 1863, blef professor i matematik 1870 i Zürich, 1875 i Königsberg, 1883 i Berlin, 1884 i Marburg, 1893 i Göttingen och 1895 i Strassburg. W. skref arbeten af stort värde öfver partiella differentialekvationer och deras användning i den matematiska fysiken (tidskr. "Mathematische annalen" öppnades 1869 med ett af hans hithörande arbeten), konform afbildning, abelska integraler och funktioner, algebraiska och talteoretiska problem, t. ex. sådana ur Galois' teori (se Gruppteori) och idealteorien (se Ideal 6) m. m., sambandet mellan elliptiska funktioner med talteori och algebra m. m. W. utmärkte sig äfven som synnerligen framstående författare af läroböcker: <i>Die partiellen differentialgleichungen der mathematischen physik</i> (2 bd, 1900—01; I, 6:e uppl. 1919, II, 5:e uppl. 1912), urspr. bearbetning af G. F. B. Riemanns (se d. o.) föreläsningar öfver nämnda ämne, <i>Lehrbuch der algebra</i> (1895—96; 2:a uppl.: bd I, 1898, nytt aftryck 1912, bd II, 1899, bd III, 1908), <i>Kleines lehrbuch der algebra</i> (1912); tills. med J. Wellstein utgaf W "Encyklopädie der elementar-mathematik" (3 bd, 1903—07; bd I, 3:e uppl. 1909; bd II, 3:e uppl. 1915, bd III, 1, 2:a uppl. 1910, bd III, 2, 2:a uppl. 1912). W. blef led. af Vet. soc. i Uppsala 1898 och af sv. Vet. akad. 1902. R. 
<b>Weber,</b> Max, holländsk zoolog, f. 1852 i Bonn, utnämndes 1879 till anatomie prosektor i Amsterdam och 1883 till professor i zoologi och jämförande anatomi där. W:s arbeten behandla företrädesvis däggdjurens anatomi och ega stort vetenskapligt värde. Här må nämnas <i>Studien über säugethiere</i> (2 dlr, 1886—98), <i>Zoologische ergebnisse einer reise in Niederländisch Ostindien</i> (4 bd, 1890—98) samt framför andra den mycket förtjänstfulla handboken öfver däggdjursklassens morfologi: Die säugetiere, einführung in die anatomie 
page_number=501, index= - Weber, Max - Weber, Ottokar - Veber, Jean - Weber, Max - Webers elektriska grundlag - Weberska lagen (Weber-Fechnerska lagen) - Veberöd - Veblungsnes - Webster - Webster, John 
<i>Die säugetiere, einführung in die anatomie und systematik der recenten und fossilen mammalia</i> (1904). — Hans maka, Anna Antoinette Weber van Bosse har publicerat ett flertal förtjänstfulla afhandlingar öfver tropiska alger. L—e. 
<b>Weber,</b> Ottokar, tysk historiker, f. 1860 i Prag, blef 1893 e. o., 1900 ord. professor i historia i sin födelsestad. Han har författat bl. a. <i>Die quadruppelallians vom jahre 1718</i> (1887), <i>Der friede von Utrecht</i> (1891), <i>"1848"</i> (1904; 2:a uppl. 1910), <i>Von Luther zu Bismarck</i> (12 biografier, afsedda att ge grundlinjerna i Tysklands historia under nyare tid, 1906; 2:a uppl. 1913), <i>Deutsche geschichte 1648—1806</i> (1913) och <i>Das entstehen und werden der englischen grossmacht</i> (1915). N. H—tz. 
<b>Veber</b> [vebä'r], Jean, fransk målare, f. 1864 i Paris, studerade vid École des beaux-arts, målade <i>S. Sebastian</i> (1890), <i>S. Simon styliten</i> (1892), den täcka sagobilden <i>Prinsessan och dvärgarna</i> (1894, Luxembourgmuseet), <i>Jakten efter guldet</i> (1895), <i>Mannen med dockorna</i> (1896), <i>De fåvitska jungfrurna</i> (1898), <i>Tre goda vänner</i> (1902, staden Paris' samling), <i>Europas bortröfvande</i> (karikatyr; utst. 1901), <i>"Madame l'Oie"</i> (parisisk gatscen från studentkvarteret under karnevalen), <i>Mannekängerna</i> (scen hos en damskräddare, 1903), <i>Automobilisten i byn</i> (1905), <i>Söndag i Robinson</i> (dekorativ väggmålning 1908, i Hôtel de ville) och <i>Jurydomstol</i> (1910). V. har bland franska samtida konstnärer en plats för sig genom sina fantasifulla och ofta frodigt och groteskt humoristiska kompositioner. Utom oljemålningar har han utfört en mängd gravyrer, litografier och teckningar. Han är äfven porträttmålare. Tills. med sin broder Pierre V. (f. 1869, författare till flera romaner och komedier) har han utgett i bokform flera samlingar humoresker och satirer: <i>Les Vebers</i> (1895) och <i>La joviale comedie</i> (1896). G—g N. 
<b>Weber,</b> Max, tysk nationalekonom och sociolog, f. 21 mars 1864 i Erfurt, d. 14 juni 1920 i München, blef e. o. professor i handelsrätt 1893 samt var professor i nationalekonomi 1894—97 i Freiburg och 1897—1903 i Heidelberg. Efter revolutionen 1918 tog han ledande del i bildandet af det nya demokratiska partiet och var en af de tyske folkrättssakkunnige vid fredsunderhandlingarna i Versailles. Han författade bl. a. <i>Zur geschichte der handelsgesellschaften im mittelalter</i> (1899), <i>Römische agrargeschichte in ihrer bedeutung für das staats- und privatrecht</i> (1891), <i>Die protestantische ethik und der geist des kapitalismus</i> (i bd 20—21 af "Archiv für sozialwissenschaft und sozialpolitik", hvaraf W. sedan 1904 var medutgifvare) och <i>Die wìrthschaftsethik der weltreligionen</i> (1915). 
<b>Webers elektriska grundlag,</b> en af W. E. Weber (se sp. 944) uppställd allmän lag för de elektriska verkningarna på afstånd, gäller såväl för de elektrostatiska som för de elektrodynamiska fenomenen. Coulombs lag 
<i>K = e e1 / r2</i> , 
enligt hvilken den kraft, <i>K</i>, som tvenne i <i>hvila</i> varande elektricitetsmängder, <i>e</i> och <i>e1</i>, utöfva på hvarandra, är proportionell mot elektricitetsmängderna och omvändt proportionell mot afståndets kvadrat, <i>r2</i>, måste, då det gäller elektricitet i <i>rörelse</i>, något modifieras. W. gaf därför sin allmänna elektriska grundlag följande utseende: 
<i>e e1 / r2 (1 - av2 + bg)</i> , 
där <i>v</i> är den relativa hastigheten och <i>g</i> den relativa accelerationen, och han lyckades genom att tillämpa denna lag på elektriska strömmar på teoretisk väg härleda Amperes kända empiriska lagar för dylika strömmars inverkan på hvarandra. Genom att tillämpa denna sin allmänna elektriska grundlag på induktionsfenomenen sökte W. förklara dessa och lyckades äfven delvis däri. A. Bi—n.* 
<b>Weberska lagen</b> (Weber-Fechnerska lagen), <i>psyk.</i> Se Grotenfelt 6, Psykofysik, sp. 514, Psykometrik och Weber, E. H., sp. 943. 
<b>Veberöd.</b> 1. Socken i Malmöhus län, Torna härad. 4,044 har. 1,412 inv. (1919). Annex till Våmb, Lunds stift, Färs kontrakt. — 2. Municipalsamhälle (på grund af k. bref 13 juni 1919) i ofvannämnda socken, vid V. station på Malmö—Simrishamns järnväg, 35 km. från Malmö och 61 km. från Simrishamn. 184 har. 500 inv. (1919). På platsen finnas extra provinsialläkare, bankkontor, åtskilliga handlande och handtverkare samt af industriella anläggningar elektricitetsverk, garfveri, kvarn, mejeri, stärkelsefabrik och två tegelbruk. 1—2. L. Wll. 
<b>Veblungsnes,</b> fiskplats vid Raumas utlopp i Romsdalsfjorden, Möre fylke (före 1919 Romsdals amt), Norge. Vid V. eller vid Andalsnes, som ligger på Raumas andra strand, är den provisoriska slutpunkten för Romsdalsbanan, som är under byggnad till Dombås på Dovre. Storartade omgifningar. K. G. G. 
<b>Webster</b> [ωe'bstə], stad i nordamerikanska staten Massachusetts, vid French river, 25 km. s. om Worcester. 11,500 inv. (1909). Tillverkning af textilvaror och skodon. A. N—d. 
<b>Webster</b> [ωe'bstə], John, engelsk dramaturg, f. omkr. 1570—80, d. ej före 1624, då han författade årets vanliga festspel för staden London och på titelbladet till den tryckta upplagan anger sig som till yrket skräddare. Något annat vet man ej om hans person. För scenen skref han redan 1602, men hans tidigaste dramer, i samarbete med Middleton, äro förlorade. Med Dekker skref han de lifliga och kvicka skildringarna ur Londonlifvet <i>Westward Ho</i> (1604), som gaf anledning till Jonsons, Chapmans och Marstons "Eastward Ho", samt <i>Northward Ho</i> (1605), ett svar på "Eastward Ho". I dessa tidigare dramer framträder emellertid ännu icke W:s originalitet. Den ger sig till känna först i de båda tragedierna <i>The white devil</i> eller <i>Vittoria Corombona</i> (spelad troligen 1611; tr. 1612; "Vittoria Corombona", öfv. af T. Hedberg, 1902) och <i>The dutchess of Malfy</i> (spelad trol. 1613; tr. 1623). Båda äro kriminaldramer i den stil, som Kyd i anslutning till "Senecas Thyestes" infört i det engelska dramat. De skildra således ett brott och en hämnd. Den första af dessa tragedier är baserad på ung. samtida händelser i Italien, den senare går ytterst tillbaka till en novell af Bandello. Båda utmärkas genom utomordentlig karaktärsteckning och ett patos af öfverväldigande styrka, egenskaper, som kanske göra W. till den förnämste af denna tids dramaturger 
page_number=502, index= - Webster, John - Webster, Noah - Webster, Thomas - Webster, Daniel 
efter Shakspere. Under sina senare år skref W. de båda förlorade <i>The Guise</i> och <i>A late murther of the sonne upon the mother</i> (i samarbete med Ford 1624), komedien <i>The devils law-case</i> (tr. 1623, ej skrifven före slutet af 1620), <i>A cure for a Cuckold</i> (tr. 1661), enligt uppgift i samarbete med W. Rowley, samt den vackra tragedien ur romerska historien <i>Appius and Virginia</i> (tr. 1654). Det var först A. Dyce, som fäste uppmärksamhet på W:s storhet och betydelse samt utgaf hans skrifter 1830 (ny uppl. 1857). — Bibliografier af E. Gosse, "W. Seventeenth century studies" (1883), E. Stoll, "J. W." (1905), och R. Brooke, "John Webster and the Elizabethan drama" (1916). J. M. 
<b>Webster</b> [ωe'bstə], Noah, nordamerikansk lexikograf och politisk författare, f. 1758 i West Hartford, Connecticut, d. 1843, deltog som yngling i frihetskriget och egnade sig, efter fullbordade juridiska studier, åt lärarverksamhet. Han höll i flera städer föreläsningar öfver engelska språket, praktiserade 1789—93 som advokat, uppsatte därefter i New York några tidningar och egnade sedermera mångåriga mödor åt ett ordboksarbete. W. författade bl. a. <i>Sketches of american policy</i> (1784), innehållande utkast till en konstitution för Amerika, <i>Examination of the leading principles of the federal constitution</i> (1787), hvari den nya författningen anbefalldes till det bästa hos folket, och <i>Grammatical institute of the english language</i> (3 bd, 1783—85), som bidrog att genomföra ett enhetligare uttal i Förenta staterna och en enklare stafning än i England, men är framför allt känd genom sin ordbok: <i>American dictionary of the english language</i> (1828; flera uppl.), som utmärker sig för ordrikedom och klara definitioner. Se C. A. Goodrich, "Memoir of N. W." (i 4:e uppl. af ordboken), och E. Scudder, "N. W." (1899). (R—n B.) 
<b>Webster</b> [ωe'bstə], Thomas, engelsk geolog, f. 1773 på Orkney-öarna, d. 1844 i London, egnade sig först åt arkitektverksamhet, men blef 1826 sekreterare i Geological society och utgaf i denna egenskap en serie band af "Transactions of the Geological society". 1841—42 var han professor i geologi vid University college i London. W. egnade sitt mesta arbete åt de yngre sedimentära bildningarna; särskildt märkas hans arbeten om ön Wights geologiska förhållanden. K. A. G. 
<b>Webster</b> [ωe'bstə], Daniel, nordamerikansk statsman, f. 18 jan. 1782 i Salisbury (numera Franklin), New Hampshire, d. 24 okt. 1852 i Marshfield, Massachusetts, tillhörde en skotsk släkt, som invandrat till New Hampshire 1636. Han fick trots faderns fattigdom en vårdad uppfostran och graduerades 1801 vid Dartmouth college och gjorde sig redan som yngling bemärkt som patriotisk vältalare. Han blef 1805 praktiserande advokat och slog sig 1807 ned i Portsmouth, New Hampshire, där han snart vann rykte både som advokat och politiker. I kongressens representanthus invaldes han 1813 af federalisterna, kom genast in i utrikesutskottet och bekämpade kraftigt president Madisons krigspolitik mot England. Dock förmådde han New Hampshire att ej biträda de andra med kriget missnöjda Nya-England-staternas hot (vid <i>Hartford convention</i> 1814; se Nord-Amerikas förenta stater, sp. 1222) om utträde ur unionen. 1816 flyttade W. till Boston, och året därpå lämnade han kongressen för att mera odeladt egna sig åt sin stora advokatpraktik. Han vann under de följande åren ett alltmer stadgadt rykte som Amerikas främste vältalare, och hans patriotiska högtidstal (t. ex. 1820 vid tvåhundraårsminnet af "Pilgrimsfädernas" landstigning och 1825 vid läggandet af grundstenen till Bunker-hill-monumentet) bidrogo kraftigt att inom hela unionen stärka enighetskänslan och utveckla en öfver de enskilda staternas intressen höjd amerikansk patriotism. W. var 1823—27 ånyo led. af kongressens representanthus och 1827—41 senator för Massachusetts. I senaten tog han liflig del i den s. k. nullifikationsstriden (se Calhoun och Nullifikation) och höll därunder två berömda tal mot Calhouns vän, senator Robert Y. Hayne, från Syd-Carolina, hvilken häftigt förebrått Nya-England-staterna, att de riktade sig på söderns och västerns bekostnad. W:s första svar till Hayne (20 jan. 1830) framkallade från denne ett genmäle, hvari nullifikationsteorien utvecklades, och då följde W:s ryktbara "andra svar till Hayne" (26—27 jan.), ett tal, som betecknar höjdpunkten af W:s politiska vältalighet och än i dag delvis läres utantill i amerikanska skolor som den klassiska framställningen af författningens innebörd. W. dref där (med delvis rätt svaga historiska bevis) den satsen, att det var folket och ej de särskilda staterna, som skapat unionsförfattningen, och han häfdade med styrka, att unionen ej var någon förening af suveräna stater, som godtyckligt kunde upplösas genom enskilda staters utträde, utan att både unionsregeringen och staternas regeringar "alla voro redskap för samma högsta makt, folket". Samma ideer utvecklades ytterligare i W:s tal mot Calhoun 16 febr. 1833, och de blefvo de bärande i nordstaternas strid för unionens bevarande 1861—65. W. erhöll vid presidentvalet 1836 staten Massachusetts' röster, men fick 1840 stå tillbaka för general Harrison och afböjde då den honom erbjudna vicepresidentkandidaturen. 1841 blef han utrikesminister i Harrisons kabinett och lyckades som sådan nå en fördelaktig uppgörelse med England om flertalet sväfvande tvistefrågor, särskildt om gränsen mellan Maine och Canada (Ashburtonfördraget af 1842). För att trygga detta fördrag kvarstod W. i kabinettet, 
page_number=503, index= - Webster, Daniel - Webster, Benjamin Nottingham - Webster, Thomas - Vecchi, Orazio - Vecchia, Pietro (della) - Vecchietta (Lorenzo di Pietro) - Vecelli, T. - Vecht 
när hans kolleger af whigpartìet lämnade det för att om möjligt tvinga den nye presidenten Tyler att afgå. W. af gick först i maj 1843, sedan Ashburtonfördraget vunnit brittiska parlamentets godkännande. W:s långa kvarstannande under den för whigpartiet förhatlige Tyler hade förstört hans utsikter att bli presidentkandidat vid 1844 års val, men i senaten invaldes han åter 1845. Där bekämpade han energiskt annexionen af Texas och kriget mot Mexico samt hade verksam andel i uppgörelsen med England om Oregongränsen 1846 (se Oregon). I den stora striden om Clays kompromissförslag i slaffrågan 1850 (se Clay) förordade W. i ett ryktbart tal 7 mars 1850 kompromissen och utsatte sig därigenom för säkerligen obefogade anklagelser för att af personliga opportunitetsskäl ha svikit sina egna frihetsgrundsatser. I stället tcrde han uppriktigt ha trott, att slafverifrågan skulle fredligt lösas genom kompromissen och slafveriet småningom aftyna och försvinna, när det ej vann utbredning norrut. W. blef juli 1850 ånyo utrikesminister, i president Fillmores kabinett, men fick vid nomineringen till presidentkandidat 1852 till sin stora missräkning stå tillbaka för general Scott. Först hans kort därefter inträffade död lärde hans landsmän fullt inse, hvad de i honom förlorat. Hans konstitutionella uppfattning har blifvit den för Förenta staternas författningsutveckling bestämmande, och hans argument eldade under inbördeskriget nordstatsbefolkningens öfvertygelse om sin saks rättvisa. En staty öfver W. (af Th. Ball) finnes i New York. Hans <i>Works</i> utgåfvos 1851 i 6 bd med biografisk inledning af E. Everett. Hans tal och skrifter äro bäst samlade af J. W. McIntyre i <i>Writings and speeches of Daniel W.</i> (18 bd, 1903). Jfr biografier öfver W. af G. T. Curtis (2 bd, 1870; väl panegyrisk), H. C. Lodge (1899; synnerligen vederhäftig), N. Hapgood (s. å.), J. B. McMaster (1902) och S. W. McCall (s. å.) samt E. P. Wheeler, "Daniel W., the expounder of the constitution" (1905). — W:s son Fletcher W., f. 1813, d. 1862, en tid faderns privatsekreterare, 1850—61 hamninspektör i Boston, stupade som öfverste i andra slaget vid Bull Run. Han utgaf <i>Daniel W:s private correspondence</i> (2 bd, 1857). V. S—g. 
<b>Webster</b> [ωe'bstə], Benjamin Nottingham, engelsk teaterman, f. 1797 i Bath, d. 1882, uppträdde från 1818 på landsortsscener och Drurylane-teatern i London, erkändes där från 1829 som främste komiker, innehade från 1837 Haymarket-teatern och byggde 1859 nya Adelphi-teatern, hvarjämte han hade en ledande hand i Olympic-, Princess- och Adelphi-teatrarna. Han afgick från scenen 1874. W. skref eller bearbetade (mest från franskan) ett hundratal pjäser. 
<b>Webster</b> [ωe'bstə], Thomas, engelsk målare, f. 1800 i London, d. 1886, studerade vid Royal academy och utförde förutom porträtt förnämligast genretaflor ur barndomens och ungdomens lif: <i>Det sjuka barnet, Kortspelarna, Följden af omåttlighet, Det afbrutna brefvet, Fotboll, Löje och surmulenhet, En gammal frökens skola</i> (m. fl. i National gallery). C. R. N.* 
<b>Vecchi</b> [vä'kki], Orazio, italiensk tonsättare, f. omkr. 1550 i Modena, d. där 1605, blef före 1586 kyrkokapellmästare i Modena samt 1598 tillika hofkapellmästare och musiklärare för hertigens barn. Hans <i>Amfiparnasso</i> (1594) är ett slags föregångare till operan, men har ännu ej enstämmig sång, utan solopersonernas dialog utföres af flerstämmig kör. Utom detta musikaliska lustspel skref V. i synnerhet berömda canzoner och madrigaler, af hvilka åtskilliga utmärka sig genom sina för den tiden ovanliga tonmålningar och karakteriseringsförsök, dessutom lamentationer, motetter, mässor m. m. Se monogr. af Catelani (1858) och Renier (1884). A. L.* 
<b>Vecchia</b> [vä'kkia], Pietro (äfven kallad della V.), italiensk målare, f. 1605 i Venezia, d. där 1678, var lärjunge af Al. Varotari. Han anslår kraftiga och djärfva toner i <i>En svartskäggig krigare</i> och <i>En harneskklädd krigare,</i> likasom äfven i <i>Saul</i> och <i>David med Goliats hufvud</i> (alla i Dresdens galleri). Dessutom finns af honom där ett par genrestycken. Han hör icke till de finaste, men väl till de friskaste venezianerna under 1600-talet. C. R. N.* 
<b>Vecchietta</b> [väkkiä'tta], eg. Lorenzo di Pietro, italiensk konstnär, f. omkr. 1412, d. 1480, var förnämligast bildhuggare. Hans figurer visa noggrant naturstudium, närmande sig till Donatello, ehuru utan dennes originalitet och storhet. Barn och kvinnor framställer han ofta ganska intagande; bäst synes han i bronsarbeten, hvarför också i synnerhet ornamentik och småfigurer lyckas honom. Främst bland hans verk står tabernaklet af brons på högaltaret i Sienas dom, hvilket genom kraftig originalitet haft inflytande på Sienaskolans dekorationssätt (1465—72). Vidare märkas bronsstaty af <i>Kristus</i> (1466, i hospitalet i Siena), <i>Petrus</i> och <i>Paulus</i> (marmor, 1458 och 1460) i Loggia de' Nobili, <i>Maria</i> och <i>Johannes</i> (i S. Pietro a Ovile). I Florens' Museo nazionale finnas byst af <i>Annalena Malatesta</i> och liggande graffigur af <i>Marino Soccino,</i> bägge i brons, fulländade exempel på naiv, omutlig naturalism. Som målare är V. underlägsen: hans figurer äro magra och svaga (madonnor i Uffizi och i Sienas akademi). Bäst är hans <i>Himmelsfärd</i> (i Pienzas dom). Som arkitekt och ingenjör är han känd genom teckningar och modeller till fästningar. C. R. N.* 
<b>Vecelli</b> [vätjä'lli], T. Se Tizian. 
<b>Vecht</b> [fecht]. 1. Förutvarande mynningsarm af Rhenfloden, den s. k. Utrechtsche Vecht, som afgrenade sig vid Utrecht från Kromme Rijn (se Rhen, sp. 85) och utföll vid Muiden i Zuiderzee. Enär Kromme Rijn genom en tvärdamm blifvit fullständigt afdämd från all förbindelse med Rhen, är alltså V. nu ett själfständigt vattendrag, som upptar det från den lägre liggande polderterrängen genom kvarnar uppmalda vattnet och för det till Zuiderzee, där det under normala fall vid ebb genom slussen vid Muiden kan afbördas. — 2. (Holl. <i>De Vecht</i> l. <i>Overijsselsche V.</i>, ty. <i>Vechte</i>). Flod i Tyskland och Nederländerna, upprinner i Westfalen på västsluttningen af höjderna vid Billerbeck, flyter åt n. och förenar sig med den från samma trakter kommande Steinfurter Aa. Efter att ha flutit förbi Nordhorn och Neuenhaus vänder floden i västlig riktning och går strax nedanför Laar in på nederländskt område. Mellan Hasselt och Zwolle förenar sig V. med den från Rhenarmen Ijssel kommande Zwartewater, under hvilket 
page_number=504, index= - Vecht - Vechta - Vechte - Wechter, Esaias - Vecka - Veckelaks - Veckelbjörnen (Honungsbjörnen, Kinkaju) 
namn den utfaller i Zwolsche diep n. ö. om Kampen. Längd 190 km. På flera ställen har man uppdämt V. för att utvinna drifkraft och för att mata kanaler, som ganska talrikt afgrena sig från floden. Bland sådana må nämnas Ems—Vechtekanalen (se Ems), Syd—Nordkanalen till Bourtanger moor, Overijsselsche kanaal mot s. till Almeloo samt Dedemsvaart mellan Gramsbergen och Hasselt. 1—2. A. N—d. 
<b>Vechta</b> [fe-], stad, fordom fästning, i förra storhertigdömet Oldenburg, vid Vechta, en biflod till Hase. 3,895 inv. (1905). V. hölls efter Trettioåriga krigets slut besatt af svenskarna (till 1654), tills tyskarna betalt i freden stipulerade 5 mill. rdr. 
<b>Vechte</b> [fe-], flod. Se Vecht 2. 
<b>Wechter,</b> Esaias, industriidkare och riksdagsman, f. 1701, d. 17 maj 1776, nämnes som handlande i Åbo 1722 och anlade där 1738 en ylle- och klädesfabrik, som blef en af stadens förnämsta industriella inrättningar. Dessutom egde han ett färgeri och blekeri vid Littois i dess närhet. Han var en ledande man bland stadens äldste, valdes 1734 till den ene af dess två riksdagsmän och representerade staden ensam vid 1738—39 års riksdag, då han, som slöt sig till mössorna, hade plats i Sekreta utskottet och dess Mindre sekreta deputation och bl. a. uppträdde med kraft för förslaget, att domarämbeten i Finland skulle anförtros endast åt personer, som voro finska språket mäktiga. 1742 valdes han, då rådman, ehuru med ringa majoritet, till den ene af stadens två riksdagsmän och var äfven då medlem af Sekreta utskottet. Vid riksdagsmannavalet 1746 var W. handtverkarsocietetens kandidat emot handelsmännen, hvilka senare segrade. Men W:s anhängare utverkade sig genom besvär hos landshöfdingen rätt att välja en särskild fullmäktig för handtverkarsocieteten, och som riksdagsman å handtverkarnas vägnar tog W., efter förnyadt val, plats i borgarståndet, hvars hattvänliga majoritet genom beslut af 18 okt. 1746 emellertid betog W. säte och stämma i ståndet för den pågående riksdagen. Efter detta nederlag drog han sig tillbaka till privatlifvet. Jfr M. G. Schybergson, "Riksdagsmannavalen i Åbo under frihetstiden" (i "Sv. litteratursällskapets i Finland förh. och upps.", 5, 1890). M. G. S. 
<b>Vecka</b> (fnod. <i>vika,</i> eng. <i>week,</i> ty. <i>woche,</i> da. <i>uge</i>), benämning på en tidsperiod af (vanligen) 7 dagar. Tidräkning med sjudagarsvecka (grek. <i>hebdomas,</i> lat. <i>hebdomas</i> och <i>septimana,</i> fr. <i>semaine</i>), hvars uppkomst torde ha stått i samband med månens skiften, var vanlig hos de äldsta folken, såsom kaldeer, egypter, judar, araber, greker och romare. De sistnämnde använde dock länge en åtta-dagars-vecka betingad af de regelbundet återkommande marknadsdagarna (se Nundinae). Afvikelser från 7-talet finna vi äfven hos andra folk, t. ex. en femdagarsvecka (pentad) hos aztekerna, en tiodagarsvecka (dekad) under tiden för den republikanska kalendern i Frankrike (1793—1805; se Kalender), och en trettondagarsvecka hos mayafolken i Yucatan. I den hedniska Norden tyckes likaså ha funnits en femdagarsvecka, och antagligen var det angelsaxiska missionärer, som där införde icke blott sjudagarsveckan, utan äfven namnet "vecka" (angls. <i>wicu</i>) och benämningarna på veckodagarna (utom "lördagen"). Om de kristna folkens namn på veckodagarna och dessa namns uppkomst se Dag och artiklarna om de särskilda veckodagarna. — Veckodag, som ej är sön- eller helgdag, kallas på svenska "hvardag" eller "söckendag" (söknedag), fsv. <i>sykn</i> (<i>sökn</i>) <i>dagher</i> l. <i>suknudagher,</i> hvilket urspr. betydde dag, då man kunde "sökia" (sykia), söka någon inför rätta, d. v. s. dag, då rättegångsmål kunde förehas. Söckendagarna voro fordom (då helgdagarnas antal var mycket stort) vida färre än nu. — Om "Dymmelveckan" l. "Stora veckan" l. "Heliga veckan", stundom äfven kallad "Stilla veckan", se Dymmeldagar och Påskveckan. Om "Hvita veckan" se art. därom. "Fruntimmers"- l. "Flickveckan" benämnas dagarna 18—24 juli, emedan de bära idel kvinnonamn (så när som på Fredrik). Denna tid har i Sverige dåligt rykte om sig för beständigt regnande. Emellertid säger H. H. Hildebrandsson (i "Antiqvarisk tidskr. för Sverige", VII, 1883): "Jag har undersökt denna veckas nederbörd i Uppsala för 15 af de senaste åren, för 15 år i början af detta århundrade samt för 15 år i midten af det förra, men icke kunnat finna någon nämnvärd olikhet mellan den ifrågavarande veckan och den närmast föregående och efterföljande i detta hänseende. Emellertid hafva alla tre det gemensamt, att de infalla kring tiden för den största nederbörden under året i vårt land. Nederbörden är nämligen här störst i juli och augusti månader". Då nu fruntimmersveckan infaller i slutet af juli, så är det klart, att den nära sammanfaller med maximum af nederbörd. — "Försakelsevecka", en vecka, hvarunder man inskränker kosthållet eller aflägger ett eljest brukadt njutningsmedel o. s. v. för att lämna de sålunda inbesparda penningarna till ett välgörande ändamål (uttrycket begagnas hufvudsakligen inom Frälsningsarmen; se d. o.). 
<b>Veckelaks</b> (fi. <i>Vehkalahti</i>), kustsocken i Viborgs län, Finland, Kymmene domsaga och härad, pastorat af 1:a kl., Fredrikshamns kontrakt, Nyslotts stift. 577 kvkm. 10,160 inv. (1918), finsktalande. O. B—n. 
<b>Veckelbjörnen</b> (Honungsbjörnen, Kinkaju), <i>Cercoleptes caudivolvulus, zool.</i>, hör till fam. <i>Procyonidae</i> och ordn. rofdjur bland 
page_number=505, index= - Veckelbjörnen (Honungsbjörnen, Kinkaju) - Weckelsdorf l. Wekelsdorf - Weckerlin, Jean Baptiste Theodore - Veckförkastning - Weckherlin, Georg Rudolf - Weckherlin, August von - Veckholm 
däggdjuren. Den skiljer sig från de med densamma besläktade amerikanska tvätt- och näsbjörnarna till det yttre företrädesvis genom lång gripsvans och rundadt, nästan kattlikt hufvud. Kroppen är långsträckt, liknande vesslans. Öronen äro korta och fällen mjuk, grågul, med rödaktig anstrykning. Veckelbjörnen, hvilken är så stor som en vanlig katt, förekommer i Central-Amerika och de nordligare delarna af Syd-Amerika samt lefver i urskogarnas träd företrädesvis i närheten af större floder. Dagen tillbringar den sofvande i något ihåligt träd, men om natten är den i liflig rörelse. Den klättrar med stor skicklighet, hvarvid den långa gripsvansen gör förträffliga tjänster. Födan består af frukter, honung, ägg samt smärre fåglar och däggdjur. Fångenskapen uthärdar den väl samt blir mycket tam och tillgifven. L—e. 
<b>Weckelsdorf</b> l. Wekelsdorf (tjech. <i>Teplice</i>), ort i nordöstra Böhmen, i Sudeterna. Bekant för sina storartade, 36—70 m. höga klippformationer af kvadersandsten. 
<b>Weckerlin</b> [-lä̃], Jean Baptiste Theodore, fransk musiker, f. 1821 i Gebweiler, Elsass, d. där 1910, genomgick konservatoriet i Paris 1844—49 samt egnade sig åt komposition, sångundervisning och i synnerhet musikaliska samlingar och bibliografi, i hvilket afseende han gjort sig ett berömdt namn. Han blef kormästare i sällskapet Sainte-Cecile, där många viktiga äldre och nyare tonsättningar framdrogos, arkivarie i Societe des compositeurs de musique, i hvars handlingar han skref flera uppsatser, samt var 1876—1909 efter Fel. David bibliotekarie i konservatoriet, öfver hvars värdefulla musiksamling han utgaf en katalog (1885). W. utgaf flera äldre musikverk, åtskilliga samlingar af folkvisor (<i>Échos du temps passe</i> m. fl.), skref arbeten om franska folkvisan och chansonen (<i>La chanson populaire,</i> 1886, <i>L'ancienne chanson populaire en France,</i> 1887; <i>Chansons populaires du pays de France,</i> 2 bd, 1903), en samling anekdoter och delvis rätt betydelselösa kuriositeter, benämnd <i>Musiciana</i> (3 bd, 1877—99), samt komponerade en mängd solosånger, körverken <i>Les poemes de la mer</i> (1860) och <i>L'Inde,</i> a-cappella-körer, oratoriet <i>Le jugement dernier,</i> symfonien <i>La foret</i> m. m. Af hans operor ha uppförts på Lyrique <i>L'organiste dans l'embarras</i> (1853) och <i>Apres Fontenay</i> (1877), på privatteatrar några salongsoperor samt i Kolmar ett par sångspel på elsassisk dialekt. Han blef 1860 led. af Mus. akad. i Stockholm. A. L.* 
<b>Veckförkastning,</b> <i>geol.</i> Se Förkastning, sp. 434. 
<b>Weckherlin,</b> Georg Rudolf, tysk skald, f. 1584 i Stuttgart, d. 1653 i London, tillbragte i ungdomen flera år på utländska resor, blef sekreterare och hofpoet hos hertigen af Württemberg, flyttade 1607 till Frankrike och 1620 till London som sekreterare vid därvarande tyska kansli samt betroddas af Jakob I och Karl I med viktiga diplomatiska uppdrag hos olika hof. — W. var en af de tidigaste vägröjarna för renässanspoesien i Tyskland. Till följd af flitigt studium och däraf följande starka intryck af den franska och engelska renässansdiktningen kände han sig kallad att lyfta den tyska poesien ur dess förfall och i likhet med de utländska mönstren göra den till en de högt bildades och förnämes konstdikt, med undflyende af den gröfre, folkliga formen och andan hos 1500-talets inhemska dikt. Han införde odet, eklogen och epigrammet samt utbildade sonetten. Kärnfulla tankar, verkligt poetisk känsla och manlig värdighet känneteckna hans diktning. Ganska lyckade äro hans kärleks- och dryckesvisor samt åtskilliga högstämda dikter, icke minst de patriotiska. Hans episka försök <i>Des grossen Gustav Adolfs ebenbild</i> väckte stort bifall, och i trots af de utländska förebilderna tog han liflig del i sitt fäderneslands strider och svårigheter, icke minst i den protestantiska sakens försvar. Förelöpare i mycket till reformatorn Opitz, stod han likväl främmande för dennes nya metriska grundsatser och vardt snart af Opitz och hans skola behandlad som en af de föråldrade, en af den gamla tidens män. Han utgaf <i>Oden und gesänge</i> (1618 och 1619), <i>Gaistliche und weltliche gedichte</i> (2 bd, 1641 och 1648). W:s valda dikter jämte biografi utgåfvos 1873 (och 1890) af K. Goedeke, <i>Sämtliche gedichte</i> utkommo (med biogr. af H. Fischer) i 3 bd 1894—95 och 1907 <i>Briefe</i> (i "Studien zu literaturgeschichte für M. Bernays"; 1893). Se afh. af W. Bohm. (R—n B.) 
<b>Werckherlin,</b> August von, tysk agronom, f. 1794 i Stuttgart, d. 1868, vardt 1817 förvaltare af konungens af Württemberg privatdomäner, 1837 föreståndare för landtbruksläroanstalten (landtbruksakademien) i Hohenheim och 1845 chef för domänstyrelsen i Sigmaringen. W. inlade förtjänster om plogens förbättring och djurskötselns höjande bl. a. genom för sin tid utmärkta utfodringsförsök m. m. Bland hans skrifter framstå <i>Über englische landwirthschaft</i> (1842; 3:e uppl. i 2 bd 1852; "Öfver engelska landthushållningen", 1847), <i>Die landwirthschaftliche thierproduction</i> (3 bd, 1846; 4:e uppl. 1865; "Allmänna grunder för djurförädling och boskapsskötsel", 1847) och <i>Beiträge zu den betrachtungen über konstanz in der thierzucht</i> (1860). (H. J. Dft.) 
<b>Veckholm,</b> socken i Uppsala län, Trögds härad. 4,571 har. 1,033 inv. (1919). V. bildar med Kungs-Husby och Torsvi ett pastorat i Uppsala stift, Trögds kontrakt. Kyrkan, med tillbyggnader under skilda tider, är en af Upplands märkligaste landskyrkor. Längst i ö. ligger De la Gardieska grafkoret af Jean De la Vallee (jfr A. Hahr, "Konst och konstnärer vid M. G. De la Gardies hof"). Bland kyrkans många präktiga inventarier märkas en rikt skuren kyrkbänk och ett altarskåp, bägge från slutet af medeltiden, samt en praktfull predikstol i barock (jfr "Upplands fornminnesför:s tidskr.", II, och Hahrs anförda arbete). Kyrkan eger också en ovanligt rik silfverskatt, hvars äldsta och förnämsta föremål är en i Sverige enastående, förgylld praktkalk med paten, Hildesheimsarbete från 1200-talets början (jfr katalogen öfver utställningen af äldre kyrklig konst i Uppsala 1918). O. J—e. 
page_number=506, index= - Veckkapitäl - Vecklare - Vecklarfjärilar, Vecklare 
<b>Veckkapitäl,</b> <i>bygnk.</i> Se Tärningskapitäl. 
<b>Vecklare,</b> <i>zool.</i> Se Vecklarfjärilar. 
<b>Vecklarfjärilar,</b> Vecklare (<i>Tortricidae</i>), <i>zool.</i>, en familj bland sniåfjärilarna (<i>Microlepidoptera;</i> se Fjärilar, sp. 515), har fått sitt namn på grund af larvernas vana att spinna eller veckla ihop de blad, hvarpå de lefva. De lefva ock i den sålunda bildade håligheten; många arters larver lefva dock i knoppen och frukten. Vecklarna skiljas från andra småfjärilar (malar och mott; se Malfjärilar och Mottfjärilar) genom formen på framvingarna, som äro tämligen breda vid basen och ej tilltaga nämnvärdt i bredd mot spetsen, hvarigenom de få rektangulär form. Bakvingarna äro stora och breda. Hannarna skiljas från honorna genom en hårtofs i bakkroppens spets. Framvingarna äro ofta lifligt färgade med omväxlande mönster af tvärstrimmor och band. Vingarna äro i hvila takformigt lagda. Larverna ha 8 par fötter samt en starkare kitiniserad nacksköld och en analsköld samt ofta segmentalt ordnade hårbärande plåtar på kroppsringarna. 
Vecklarfjärilarna hysa ett stort antal arter, som äro svåra skadedjur såväl i skogen som på odlade växter, t. ex. ekvecklaren (se d. o.), tallskottvecklaren (se d. o. och Skogens skadeinsekter, pl. I, fig. 7), hartsgallvecklaren (se d. o.). Utom dessa äro följande arter anmärkningsvärda. Granbarrvecklaren (<i>Epiblema tedella</i>) har mörkbruna framvingar med silfverhvita, mer eller mindre till oregelbundna tvärband hopflytande vågformiga linjer; vingbredden är 12 mm. Larven är antingen brungul, med två smala, bruna ryggband och grå vårtor, eller grönaktig, med ljusa ryggband; hufvud och nacksköldar äro svartbruna. Äggen läggas på granens barr; larverna kläckas i aug. och urholka barr efter barr. De urholkade barren spinnas ihop i buntar till ett slags bon. På senhösten går larven ned i marken och öfvervintrar, hvarefter förpuppningen eger rum följande vår. Flygtid juni. Dvärgbarrvecklaren (<i>Epinotia nanana</i>) har framvingarna mörkbruna med två breda, af ljusa tvärlinjer sammansatta band; vingbredden är 9—10 mm. Dess lefnadssätt är som den föregåendes, men den öfvervintrar som halfvuxen i ett barr, hvarefter dess hufvudsakliga skadegörelse, i motsats till granbarrvecklarens, inträffar på våren. Grankottvecklaren (<i>Laspeyresia strobilella</i>) har olivbruna framvingar, i utkanten gulpudrade med två svagt böjda tvärgående, blyfärgade linjer; vingbredden är 10—15 mm. Larven är gulhvit med ljusbrunt hufvud och ljus nacksköld. Äggen läggas mellan kottfjällen på de unga kottarna; larverna förtära fröna och basen af kottfjällen samt senare kottaxeln, hvari de öfvervintra, för att på våren fortsätta förstörelsearbetet. De angripna kottarna kunna ofta ej på det yttre skiljas från friska kottar. Då larverna fortsätta sin skadegörelse, om kottarna förvaras i varmt rum, böra insamlade kottar, som äro angripna af grankottvecklaren, förvaras på ett kallt ställe samt klängas (jfr Fröklängning, Suppl.) så snart som möjligt. Knoppvecklaren (<i>Olethreutes variegana</i>) har framvingarna till större delen mörkt eller bruna, med svagt antydda, gulaktiga samt tvenne tydliga svarta fläckar. Yttre hälften af vingen är till större delen hvit med mer eller mindre tydliga, grå flammor; vingbredden är omkr. 20 mm. Larven är grå- eller brungrön med svart hufvud, nack- och analsköld och många svarta plåtar på kroppen. Larven lefver i knoppar och mellan hopvecklade blad af fruktträd och bärbuskar, och djuren öfvervintra i äggstadiet. Knoppvecklaren bekämpas medelst besprutning med blyarseniat före knoppsprickningen. En närstående art, plommonvecklaren (<i>Grapholitha funebrana;</i> se Trädgårdens skadeinsekter, pl. I, fig. 7), angriper plommon. Om timotejvecklaren se d. o. Äppelvecklaren (<i>Carpocapsa pomonella;</i> se Trädgårdens skadeinsekter, pl. I, fig. 10) har blygrå framvingar, genomdragna af fina, slingrande bruna tvärlinjer samt försedda med en stor mörkbrun, glänsande fläck nära ytterkanten. Bakvingarna äro enfärgadt grå, och vingbredden är 14—20 mm. Larven är till färgen gulröd eller svagt köttfärgad, med brunt hufvud, ljusbruna nack- och analsköldar, och små mörka, hårbärande vårtor på kroppen samt når en längd af 25 mm. Äppelvecklaren är numera spridd öfver hela jorden i de länder, där äpplen odlas. Den angriper i första rummet äpplen, men äfven päron, och såväl i Australien som i Amerika har man gjort den erfarenheten, att ej ens plommon, persikor och andra frukter gå fria. Fjärilns flygtid inträffar, när fruktträden blomma, och äggen läggas i ett antal af 30—40 st. för hvar hona enstaka på fruktkarten eller på närsittande blad. De nykläckta larverna bana sig vanligen genom blombottnen in i äpplet och fortsätta rätt in till kärnhuset, där de omogna fröna utgöra deras föda. På detta sätt kan en larv angripa flera äpplen. De angripna äpplena igenkännas på det svarta ingångshålet, utanför hvilket stora exkrementklumpar sitta. När larven efter 4—5 veckors tid är fullvuxen, gnager den sig en gång ut genom fruktköttet och spinner sig ned till marken. Förpuppningen sker i en tät, hvit hylsa vanligen i barksprickor eller under mossa och lafvar på fruktträden. I vårt land hinner blott en generation årligen komma till utveckling, men i varmare länder medhinnas två eller flera generationer, och äppelvecklaren är därför i de delar af Australien och Nord-Amerika, där äpplen odlas i stor utsträckning, ett fruktansvärdt skadedjur, som ensamt i Nord-Amerika beräknas vålla fruktodlarna en årlig förlust af 40 mill. kr. Som utrotningsmedel användas dels arsenikhaltiga besprutningsvätskor, kejsargrönt eller blyarseniat, dels fångstgördlar. Besprutningen bör ske två gånger, första gången omedelbart efter att blombladen fallit af och andra gången omkr. 14 dagar senare. Fångstgördlarna bestå antingen af veckadt papp eller af halmkransar och tjäna till att lämna larverna goda platser för förpuppningen, där de samla sig i massor och sedermera lätt kunna förgöras. De böra sättas upp i slutet af juni samt borttagas under vintern, hvarefter de på dem sittande pupporna dödas. Ärtvecklaren (<i>Grapholitha nigricana;</i> se Landtbrukets skadeinsekter, pl. II, fig. 12) har mörkt askgrå, sidenglänsande framvingar med korta, sneda, svarta och hvita streck längs framkanten och en mer eller mindre tydlig, svartpunkterad fläck i vingens yttre hälft; 
page_number=507, index= - Vecklarfjärilar, Vecklare - Veckleby - Weckmann, Matthias - Veckningsbäcken - Veckobesked - Veckodagsgods - Veckohögtiden - Veckojournalen - Veckopredikningar - Veckosjö - Weckoskrift för läkare och naturforskare - Wecksell, Josef Julius 
vingbredden är 15 mm. Larven är gulhvit, omkr. 15 mm. lång och har svart hufvud och nacksköld. Fjäriln lägger sina ägg på unga ärtbaljor, och larverna äta sig in i dessa för att angripa ärterna. Som fullvuxna gå de ut genom ett hål i baljväggen och förpuppa sig i en kokong i marken. Skadeinsekten motarbetas bäst genom djup och intensiv bearbetning af jorden omedelbart efter ärtskörden. Vindrufsvecklaren (<i>Conchylis ambiguella;</i> se Trädgårdens skadeinsekter, pl. I, fig. 8) har ljust halmgula framvingar, hvilka i midten ha ett bredt, i blygrått infattadt mörkviolett tvärband; vingbredden är 12 mm. Larven är köttfärgad med glänsande svart hufvud, nacksköld samt bröstfötter. Fjäriln svärmar i vinbergen i senare hälften af april eller i maj; äggen läggas på knopparna, och larverna af denna den första generationen, som äro hvarje tysk vinodlare välbekanta under namn af "heuwurm", borra sig in i blomknopparna, som de förtära. I slutet af juni äro larverna fullvuxna, spinna in sig i kokonger, vanligen i sprickor af de pålar, på hvilka drufvorna äro fastbundna. I juli framkommer den andra generationen fjärilar; äggen läggas nu på de omogna drufvorna eller deras stjälkar, och larverna, som nu kallas "sauerwurm", emedan de angripa de ännu sura drufvorna, äta ur dessa, den ena efter den andra, fortsättande därmed, tills vinskörden är inne. Sent på hösten förpuppa sig larverna på skyddade ställen. Näst efter vinlusen är vindrufsvecklaren vinodlingens farligaste fiende. Det första angrepp man känner till inträffade på ön Reichenau 1713, och sedan dess har fjäriln spridt sig alltmera. Skadegörelsen är mindre betydande, när under våren torr och varm väderlek gynnar blomningen, men antar efter kalla och fuktiga vårar ofta stora proportioner. 1897 uppskattades sålunda endast i Moseldalen skadan till 30 mill. mark, och 1891 uppgick i Frankrike vinodlarnas förlust till 100 mill. frcs. I södra Europa spelar vindrufsvecklaren en mindre betydande roll till följd däraf, att den där mera effektivt hålles i schack af parasitsteklar. 
Vindrufsvecklaren har vidsträckt utbredning och är förutom i Europa funnen äfven i Mindre Asien, Indien och Japan. Den lifnär sig ej blott af vindrufvor, utan äfven af vildt vin, fläder m. fl. växter. Bekämpningsmedel äro svåra att använda. Bäst har man lyckats med besprutningar med nikotinhaltiga vätskor samt med noggrann rengöring af de pålar, på hvilka förpuppningen försiggår. Ett med vindrufsvecklaren öfverensstämmande lefnadssätt har <i>Polychrosis botrana,</i> som på sista tiden börjat alltmer breda ut sig i mellersta Europa. I. T—dh. 
<b>Veckleby,</b> socken. Se Vickleby. 
<b>Weckmann,</b> Matthias, tysk musiker, f. 1621 i Thüringen, d. 1674 i Hamburg, tidigt elev af Heinr. Schütz och i Hamburg invigd i Sweelincks orgelkonst, blef hoforganist i Dresden 1641 och hos danske kronprinsen 1642(-47), organist vid Jacobikyrkan i Hamburg 1655 och stiftade där ett stort Collegium musicum. Ett antal af hans solokantater och körverk är utg. af M. Seiffert i "Denkmäler deutscher tonkunst" (bd 6). Nyfunna kompositioner af W. äro bl. a. ett handskrifvet bd klaverstycken, som visa den dåtida tyska klaverkonsten på en oanadt hög ståndpunkt. W. stod i förbindelse med svenske hofkapellmästaren Gustaf Düben, som erhöll flera af hans verk (nu i Uppsala universitetsbibliotek). 
<b>Veckningsbäcken.</b> Se Insjö, sp. 723. 
<b>Veckobesked,</b> <i>krigsv.</i> Se Besked. 
<b>Veckodagsgods,</b> <i>kam.</i> Se Insocknehemman. 
<b>Veckohögtiden</b> l. Veckofesten. Se Pingst 1. 
<b>Veckojournalen,</b> illustrerad veckotidning, som började utges i okt. 1910 på Åhlen & Åkerlunds förlag och fr. o. m. 1915 utkommer i en prakt- och en nationalupplaga. Den innehåller framför allt illustrationer till dagskrönikan, vidare berättelser, vers m. m. För illustrationerna används det nya "koppartrycket" l. djuptrycket (se Tryckpress, sp. 99). Redaktörer ha varit Sigge Strömberg (1910—14), Beyron Carlsson (1914—19) och Axel Essen (1919 ff.). Upplagan är enligt uppgift f. n. (1920) 100,000 ex. R—n B. 
<b>Veckopredikningar</b> kallas de gudstjänster, som enligt den svenska kyrkolagen kap. 2 § 7 skola hållas i städerna två gånger i veckan (vanligen onsdag och fredag) och på landet en gång hvarje vecka. Dessa ha dock i flertalet af rikets församlingar kommit ur bruk eller ersatts af bibelförklaringar under någon del af året. Ett särskildt slag af veckopredikningar äro de s. k. <i>passionspredikningarna,</i> hvilka hållas under fastlagens sju veckor (mellan fastlagssöndagen och påskdagen) och för hvilka Kristi lidandes historia utgör texten (jfr Passionshistorien). Tiden för såväl veckopredikningar som passionspredikningar bestämmes, enl. k. br. 12 nov. 1808, af domkapitlen, och passionspredikningarna hållas flerstädes på landsbygden med domkapitlens begifvande på söndagarna antingen före eller efter högmässogudstjänsten. J. H. B.* 
<b>Veckosjö,</b> längdmått. Se Vika. 
<b>Weckoskrift för läkare och naturforskare.</b> Se Tidskrift, sp. 3. 
<b>Wecksell,</b> Josef Julius, finländsk skald, f. 19 mars 1838 i Åbo, där hans fader, Johan W., klockarson från Veckholms socken i Uppland, var hattmakare, d. 9 aug. 1907 i Helsingfors. Redan tidigt framträdde hos W. de omisskännligaste poetiska anlag. Från sitt 13:e till sitt 20:e år skref han en mängd sagor, dikter och skådespel, af hvilka flera sedermera blifvit tryckta, andra åter finnas i behåll i manuskript. En af hans pjäser, <i>Tre friare</i> (med musik af K. G. Wasenius), uppfördes i början af 1850-talet i Åbo (1860—61 i Stockholm) och fäste för första gången allmänhetens uppmärksamhet vid hans person. Redan som gymnasist i Åbo uppgjorde han planen till ett stort sorgespel, "Skuggornas hämnd", hvars ämne är detsamma som i det sedermera fullbordade sorgespelet "Daniel Hjort". 1858 blef W. student. Jämte det han med fortsatt ifver och med allt större framgång 
page_number=508, index= - Wecksell, Josef Julius - Vecsey, Franz (Ferenc) von - Vectigalia - Vector - Ved, Ved-del - Veda 
egnade sig åt poetisk produktion, utbildade han sig tillika genom studium af Schiller, Goethe, Shakspere, Byron, Heine m. fl. 1860 offentliggjorde han sin första diktsamling, <i>Valda ungdomsdikter,</i> sedan han kort förut hade debuterat med en samling dikter i västfinska studenternas album "Lännetär". Vid denna tid inträdde emellertid en vändpunkt i W:s lif. Hans svaga hälsa blef alltmera vacklande, och djup melankoli begynte omhvärfva hans själ. Utan att bekymra sig om sin tilltagande ohälsa, fullbordade han emellertid med brinnande ifver det skådespel, hvartill han utkastat planen redan som gymnasist. I början af 1862 blef tragedien <i>Daniel Hjort</i> (tr. 1863, med förord af Fr. Cygnaeus; ny uppl. 1901, öfv. till tjechiska 1869, fi. 1877 och ry. 1883) färdig och uppfördes för första gången på svenska teatern i Helsingfors 26 nov. s. å. (1864 uppfördes stycket för f. g. på K. teatern i Stockholm.) Skalden var närvarande, men utan att mera kunna fatta hvarken det bifall, som stycket väckte, eller den hyllning, som kom honom till del. Han var då redan hemfallen åt en obotlig sinnessjukdom, af hvilken han sedan dess alltjämt led. W:s <i>Samlade dikter</i> utkommo 1868 (5:e uppl. 1919). — Bland Finlands skalder intar W. en af de främsta platserna både som dramaturg och lyriker. Hans lyriska dikter äro jämförelsevis få till antalet, men de vittna om äkta skaldebegåfning, medan det historiska sorgespelet "Daniel Hjort" med rätta räknas bland de yppersta i sin genre. Stycket framställer Åbo slotts belägring och intagande af hertig Karl 1597 och poängterar särskildt förräderiet bland besättningen, hvilket skalden på ett mästerligt sätt psykologiskt förklarar och motiverar i "Daniel Hjorts" person. Det hela genomgås af demokratisk anda och varm fosterlandskärlek, hvilka egenskaper i förening med förträfflig karaktärsteckning och högstämdt språk tillförsäkra stycket ett bestående värde. Jfr A. Lönnbeck, "J. J. W. och hans skaldskap" (i "Album utg. af nyländingar", VIII, 1881), och A. Mörne, "J. J. W." (1909) och "Nya Wecksellstudier" (1920). A. H. 
<b>Vecsey</b> [ve'ksej], Franz (Ferenc) von, ungersk violinist, f. 1893 i Budapest, elev af sin far och (vid 8 års ålder) af Hubaý samt två år senare af Joachim, yppade från 1903 som "underbarn" vid konserter en fenomenalt utvecklad violinteknik och musikalisk mognad. Han har konserterat Europa rundt (i Sverige 1910, 1911, 1919 och 1920) samt i Nord- och Syd-Amerika, eljest haft sitt stamhåll i Berlin. V:s spel verkar betagande genom den mest fulländade virtuositet och icke minst genom den rikt modulerade, i alla lägen och tempi sköna tonen. E. F—t. 
<b>Vectigalia</b> (sing. <i>vectigal</i>), lat., har måhända urspr. betecknat naturaprestationer (tionde till staten), men förekommer mest i betydelsen af statsinkomster beroende på skyldighet att utgöra skatt. Dock är <i>vectigal</i> skildt från <i>tributum,</i> som också betyder skatt, så att, då det senare egentligen brukas om förmögenhetsskatt, menas med det förra mest grundskatt eller jordränta. Denna utgick dels af statens domäner (<i>ager publicus</i>), dels och väsentligast af jorden i provinserna, vare sig nu dessa betalade ett fast årligt belopp eller en viss andel i jordens afkastning, tillika med tullafgifter. Cicero sammanfattar provinsernas <i>vectigal</i> såsom utgående i tionde, mulbetesafgift (<i>scriptura</i>) samt tull- och hamnumgälder (<i>portorium</i>). Staten uppbar icke omedelbart dessa afgifter, utan de plägade förpaktas till <i>publicani</i> (se Publikan), hvilka hade att aflämna beloppet, mest i penningar, men i vissa fall också i spannmål. Afgifternas storlek synes ha i någon mån växlat och utomordentliga pålagor förekommit, t. ex. den af Lucullus i Asien utskrifna skatt af en fjärdedel af grödan. Af <i>ager publicus</i> skulle enligt Appianus' uppgift skatt utgå med 1/10 af sädesgrödan och 1/5 af oliv- och vinplanteringarnas afkastning. Att emellertid inkomsten af statsdomänerna uti Italien var något osäker, berodde på benägenheten hos innehafvarna af <i>ager publicus</i> att betrakta denna som enskild egendom, hvilket föranledde ständiga tvister och särskildt spelade en viktig roll i de gracchiska stridigheterna. R. Tdh.* 
<b>Vector,</b> <i>mat.</i> Se Vektor. 
<b>Ved</b> (lat. <i>lignum</i>), Ved-del. Se Kärlsträng, sp. 579, och Trä. — Om kullved och vattved se dessa ord. — Massaved, allmänt namn på trämasseved af gran lämplig för tillverkning af sulfitmassa. Om det hit hänvisade libriformceller se Vedceller. 
<b>Veda,</b> sanskr., eg. vetande, kunskap, är namn på de äldsta delarna af den indiska litteraturen med uteslutande religiös-ritualistiskt och filosofiskt, men äfven mytologisk-legendariskt och delvis historiskt innehåll. I <i>inskränkt</i> mening förstås med V. de fyra s. k. Saṁhita, nämligen Rigveda- (se d. o.), Samaveda- (se d. o.), Yajurveda- (se d. o.) och Atharvaveda-saṁhita (se d. o. Suppl.). Af dessa samlingar är Rigveda i stort sedt den äldsta. Stundom förekommer också namnet den femte Veda (Itihasa-veda, Itihasa-puraṇa o. a. namn; sv. "berättelse-veda, -puraṇa"), hvarmed torde förstås en samling, kanske en gång befintlig, eller tänkt sammanfattning af de gamla sagor och legender, som finnas i den enorma berättelselitteraturen, främst sådana verk som Mahabharata och Puraṇa (se d. o.). I <i>vidsträckt</i> mening betyder V. icke blott de nu behandlade hymn- och formelsamlingarna (de egentligen s. k. Saṁhitas, se d. o.), utan innefattar äfven alla de verk, som gå under namn af 1. Brahmaṇa, 2. Araṇyaka och Upaniṣad, 3. Sutra (se dessa ord samt Indiens språk och litteratur, sp. 535—536) eller Vedanga. — Vedalitteraturens fortplantning genom tiderna skedde urspr. uteslutande genom muntligt inlärande, i det skriften, som visserligen var känd fr. o. m. början af sista årtusendet f. Kr., länge hade användning endast i den yttre samfärdseln och först sent kom i bruk för litterära ändamål (se bd 12, sp. 548). Hörande (och inlärande) af V. var förbehållet de tre högre kasterna; men bramankasten var det förbehållet att muntligen fortplanta och undervisa i Vedastudiet. För att motsvara detta behof måste en arbetsfördelning införas, och så uppstod den mängd skolor (sekter), som småningom hvar för sig hade på sin lott odlandet och traderingen af en bestämd grupp af skrifter merendels i sammanhang med vissa bestämda rituella (präst-)funktioner, som gingo i arf. Hela den litteratur, som i äldre tid 
page_number=509, index= - Veda - Vedanga - Vedanta 
grupperade sig omkring V. och medräknades därtill som kommentarer och läroböcker, fortsattes genom tiderna i form af nya tillägg eller bihang (de s. k. Pariciṣṭa; sådana i synnerhet till Atharvaveda. Jfr Bolling och v. Negelein, "The Pariciṣṭas of the Atharvaveda". I "Text and critical apparatus", 1909—10), praktiska handböcker (Prayoga) eller grunddrag (Paddhati) af de olika ritualmassorna, ibland i versifierade framställningar (Karika). — Namnet V. betecknar i senare litteratur vetenskap eller lärobok i allmänhet äfven af profant innehåll: Ayurveda (medicin), Gandharva-veda (musik) o. s. v. — Till den litteratur, som är anförd i art. Indiens språk och litteratur, kan här läggas som särskildt viktig Oldenberg, "Die lehre der upanishaden und die anfänge des buddhismus" (1915), "Religion des Veda" (2 uppl. 1917), "Vorwissenschaftliche wissenschaft. Die weltanschauung der brahmanatexte" (1919), "Zur geschichte der altindischen prosa" (i "Abhandlungen der königl. gesellschaft der wissenschaften zu Göttingen". Neue folge, bd XVI, 6, 1917), och Winternitz, "Geschichte der indischen litteratur" (bd I, 2:a uppl. 1909, II, 1, 1914). K. F. J. 
<b>Vedanga.</b> Se Indiens språk och litteratur, sp. 536. 
<b>Vedanta,</b> sanskr. (eg. Vedas slut, ändamål), <i>ind. filos.</i>, ett af de viktigaste systemen inom den indiska filosofien. Det är ett af de sex ortodoxa (jfr Saṁkhya, Vaiceṣika) och det, som af dessa ständigt räknat de fleste anhängarna, och i närvarande tid torde vara det enda, som omfattas af de bildade hinduerna, för såvidt de icke äro skolade uti och med sig införlifvat europeiskt tänkande. Man kan tala om tvenne till tiden skilda utvecklingsformer. I. Redan (de äldre) upaniṣaderna (se Upaniṣad) betecknas som Vedanta. Hela det filosofiska tänkande, som frigjorde sig från offerväsendet och utmynnade i upaniṣad, sysselsätter sig med frågan om den personliga själen (anden, <i>atman</i>) och världssjälen (<i>brahman,</i> den till världspotens upphöjda, urspr. som magiskt verkande makt vid offret tjänande offerformeln, -bönen) och utmynnar i den otaligt ofta och i mycket lika vändningar återkommande satsen om identiteten af individual- och världssjälen (<i>atman</i> = <i>brahman</i>). II. Den till sina grundtankar i upaniṣad nedlagda filosofien blef bragt i system bl. a. af Badarayaṇa (som möjligen lefde strax före början af vår tidräkning) genom den i kort <i>sutra</i>-stil affattade <i>Vedanta-</i> eller <i>Brahma-sutra.</i> Redan från början gjorde sig två strömningar gällande, en som konsekvent löpte ut i satsen om brahman (allsjälen) som fullständigt opersonlig, en andra, som blandades med föreställningen om något däruti personligt bestående. Man kan kalla den förra för ren panteism, den senare en teistiskt färgad panteism. Den mest betydande af de många kommentatorer och uttolkare, som behandlat Vedanta-sutra, nämligen Çaṁkara (omkr. 800 e. Kr.), förhjälpte genom sin kommentar till Vedanta-sutra, en rad kommentarer till upaniṣad-texter och andra själfständiga skrifter öfver Vedanta-filosofien och genom den i dessa skrifter härskande glänsande dialektiken den rent panteistiska riktningen till seger. Blott omkr. en fjärdedel af Vedanta-fìlosofiens adepter i Indien intar en mera teistisk ståndpunkt, uppdelad i ett antal olika religiöst färgade sekter. Den mest betydande af dem torde vara den, som till grundläggare har Ramanuja (se d. o., från början af 1100-talet), hvilken — i öfverensstämmelse med den teistiska sekt han tillhörde — lärde, att de individuella själarna icke äro identiska med brahman, utan delar däraf. Grundtanken i det af Çaṁkara tolkade Vedantasystemet är alltså, att vår själ (<i>atman</i>) är identisk med världssjälen (<i>brahman</i>); därutanför existerar ingen verklighet ("blott Ett gifves, utan ett Andra"). Såtillvida är systemet <i>advaitavada</i> icke-dualism (eg. "läran om icke-tvåhet"). Häremot tala nu icke blott åtskilliga utsagor i de heliga skrifterna (upaniṣad framför allt), utan också erfarenheten, enligt hvilken en brokig mångfald af personer och ting existerar, äfvensom den vediska rituallagen, som har sin grund i tron på själavandringen och på vedergällningsläran, alltså förutsätter en mångfald individuella själar. Denna motsägelse beror enligt Çaṁkara på det hos individen inneboende "icke-vetandet", "ovetenheten", "okunnigheten" (sanskr. <i>ajnana, avidya</i>), genom hvilket själen förhindras att skilja sig själf från kroppen, de psykiska organen och deras bestämmelse, hindras att uppfatta den empiriska världen, som den "illusion" (<i>maya</i>), den enligt Çaṁkara är. I själfva verket är fenomenvärlden blott ett bländverk, jämförlig med ett fata morgana, som upplöses vid närmare betraktelse, eller en drömbild, som blott för den sofvande, men icke mer för den uppväckte gäller som verklig. Blott <i>ett</i> existerar i universum, som icke beröres af denna illusionens makt: vårt själf, själen, som måste vara identisk med värdssjälen. Hvarifrån icke-vetandet, hvarigenom tingens sanna väsen fördunklas eller gömmes undan, stammar, säger oss Çaṁkara icke; han säger blott, att icke-vetandet upphäfves af vetandet eller den "universella insikten" (<i>jnana</i>). Har man uppnått denna universella insikt och har man genom den fattat den illusoriska naturen hos allt, som icke är själ, samt själens absoluta identitet med brahman, så äro betingelserna för själens världstillvaro upphäfda; ty denna världstillvaro är ju själf blott bedrägligt sken. Den, som vet: "jag är brahman", han har vunnit förlossning ur <i>saṁsara</i> (världskretsloppet). Läran om världsillusionen förekommer visserligen sporadiskt i upaniṣad, men icke som ursprunglig ren och förhärskande doktrin (ordet <i>maya</i> förekommer först i en senare upaniṣadtext: Çvetacvatara-upaniṣad). Doktrinen är ej heller utbildad i Brahma-sutra, utan först i Gauḍapada's Karikas (omkr. 700). Liksom detta verk företer inflytelse af den buddistiske Mahayanafilosofen Nagarjuna (omkr. 200 e. Kr.), så torde äfven Çaṁkara ha rönt inflytande från denne grundläggare af den nordliga buddistiska filosofien. — Vedanta-filosofiens mål är emellertid att utgöra stöd för bramanismens teologi och dess rituella eller offerpraxis, och Çaṁkara nödgas, för att komma ifrån den motsägelse, som råder mellan hans illusionslära och den faktiska verkligheten, uppställa tvenne system bredvid hvarandra: 1) en högre filosofisk vetenskap, den metafysiska läran om- världssjälen som det enda 
page_number=510, index= - Vedanta - Vedantasutra - Vedantasystemet - Vedareligionen 
existerande; 2) en lägre, som anpassar sig mera till dsn folkligt-religiösa uppfattningen, enligt hvilken Brahman blir en personlig gud, som skapar och styr världen samt belönar och straffar människornas gärningar. Själavandringen erkännes, men endast som en sanning för "ovetande". — Vedanta brukar sammanfattas med det s. k. Purvamimaṁsa (se Mimaṁsa) till en större enhet och kallas i motsättning till denna andra del Uttaramimaṁsa ("den högre mimaṁsa"), eftersom den behandlar vetandet (<i>jnana</i>) om de högsta problemen, medan Purvamimaṁsa företrädesvis filosofiskt behandlar offerläran. Vedanta kallas också efter innehållet <i>Brahma-mimaṁsa</i> eller <i>Çariraka-mimaṁsa</i> (om världssjälens förkroppsligande). — Vedanta-sutra är utg. af P. Deussen, "Die Sutra's des Vedanta" (text med Çaṁkaras kommentar och öfv.; 1887), och öfv. af Thibaut (med Ramanujas kommentar i "Sacred books of the East", bd 34, 38, 48, 1890—1904); vidare litt.: Deussen, "System des Vedanta" (1906; 2:a uppl.), Thibaut i "Introduction" till 1:a bd af ofvannämnda öfv.; M. Müller, "Three lectures on the Vedanta philosophy" (1894), "Six systems of indian philosophy" (1899), Garbe, "Beiträge zur indischen kulturgeschichte" (1903), "Die Saṁkhya-philosophie" (2:a uppl. 1907), Walleser, "Der ältere Vedanta" (1910), Sukhtankar, "The teachings of Vedanta according to Ramanuja" (i "Wiener zeitschrift für die kunde des Morgenlandes", bd 22; 1908). Om ytterligare litt. se Garbe, "Die Saṁkhya-philosophie" (1917). K. F. J. 
<b>Vedantasutra.</b> Se Lingaiter och Vedanta. 
<b>Vedantasystemet.</b> Se Vedanta. 
<b>Vedareligionen,</b> <i>ind. relig.</i>, sammanfattningen af de föreställningar och den kult, som träda oss till mötes i vediska litteraturen. Fattar man denna i dess vidsträckta betydelse af Veda (se d. o.) och Vedanga (se Indiens språk och litteratur, sp. 536), skulle man med vedareligionen förstå hvad vi annars benämna (äldre) bramanism, för såvidt man under denna term sammanfattar hela den religiösa utveckling, som på indisk botten försiggått från äldsta tider intill uppträdandet af heterodoxa sekter, såsom jainism, buddism o. a. Emellertid torde det — i anslutning till uppdelningen af den vediska litteraturen i vidsträckt bemärkelse uti 1. vedisk litteratur (Veda) i inskränkt mening och 2. bramansk litteratur (Brahmaṇa och Upaniṣad) med Vedanga — kunna sättas i fråga, om med vedareligionen skulle förstås den i de fyra Saṁhitãs (se d. o.) framträdande gudsdyrkan. Men äfven så erhåller man en högst olikartad utvecklingsmassa med stor växling till tid och rum såväl i fråga om religionsföreställningarnas innehåll som i fråga om den religiösa kultens form. Först och främst torde man böra afskilja den på ett lägre plan stående trolldomspraxis, som utgör hufvudföremålet för Atharvaveda (se d. o. Suppl.). Men äfven mellan Rigveda (resp. Samaveda) och de öfriga (Yajurveda-recensionerna och därtill hörande litteratur) råder uppenbarligen mycket stor skillnad i olika perioders religiösa utveckling. Det synes därför ändamålsenligt att uppdela den äldre bramanismen i 1. den vediska religionen (i inskränkt mening), såsom den framgår ur "Rigveda"; 2. den äldre bramanska offerreligionen, sådan den framträder i "Yajurveda" (med "Brahmaṇa" och "Vedanga"). Under det att i "Rigveda" religionen har ett starkt polyteistiskt naturalistiskt drag (alltså i stor utsträckning är en <i>naturreligion</i>), träda dessa drag i det senare utvecklingsstadiet mer och mer tillbaka för ett i detalj utveckladt offerväsen (<i>ritual</i>), i hvilket de gamle gudarna visserligen ännu spela en viss traditionell roll, men dock småningom förblekna och träda tillbaka för antingen mera abstrakta eller med mera omfattande funktioner utrustade och i sammanhang med offret af den prästerliga föreställningskretsen skapade gudagestalter (<i>Prajapati, Vicvakarman, Bṛhaspati</i> o. s. v.). — Denna utvecklingsgång är redan påbörjad i "Rigveda", som hvarken till rum eller tid är en enhetlig urkund. Därför rymmas inom samma urkund rester af äldre, delvis mycket primitiva föreställningar af olika art, och början till en detaljerad kultreligion, sådan som den senare, framträder. — Vedareligionen karakteriseras genom en utpräglad polyteism. Men dess rötter äro mångartade. Det är flera olika element, som ingå däri. 1) Till grund har man att lägga ett starkt animistiskt åskådningssätt. Däraf förklaras den mängd af makter för olika lefvande (och döda) föremål, för olika verksamheter och förrättningar, som — till dels ur tillfällighetskonceptioner, specialgudar o. s. v. — förtätats till mera fristående varaktiga gudomsmakter med växlande verkningskrets och betydenhet. De kunna vara välsignelsebringande och godartade (lyckobringande och goda gudamakter) eller skadliga och hemska (demoner). En tudelning, som har benägenhet för att anpassa sig efter: 2) en annan betydelsefull tudelning inom den synliga tillvaron, nämligen växling i årstider (speciellt mörk och ljus: vinter och sommar), mörka och ljusa delar af dygnet (natt och dag); öfverflyttning af dessa begrepp på andra områden, såsom köld och värme, och särskildt på det abstrakta och andliga området (ondt och godt = mörkt och ljust) o. s. v. Redan i ett förvediskt tänkande hade man tänkt sig enhet i dessa växlingar. Detta ledde bl. a. till koncipierande af enhetsmakter, -gudar eller växelgudar för olika årstider, för växling af natt och dag o. d. Man fick sålunda ljusa, solara himmelska gudamakter (med särskildt solen som synligt och verksamt substrat) växlande med mörka, jordiska makter (särskildt boende i jorden, mörkret, ktoniska makter). Som uttryck för dylika växelmakter, -gudar kan man se å ena sidan himmelska och ljusa (merendels sol-) gudar som <i>Dyaus,</i> himmelsguden, <i>Mitra,</i> dagens och det rättsligt förbindande fördragets gud, å andra sidan <i>Varuṇa,</i> nattens, den obönhörliga världsordningens, världsväxlingens (<i>ṛta’s</i>), vinterns, regntidens gudom. Alltefter betoningen af härskarmakten som en ljus och välgörande eller som en hemsk och farlig blef <i>Dyaus</i> eller <i>Varuṇa</i> herren (<i>asura</i>) par preference (jfr härom Johansson, "Über die altindische göttin Dhiṣaṇa und verwandtes", 1917). Olika specialgudar af öfvervägande himmelsk eller 
page_number=511, index= - Vedareligionen - Vedaspråket l. Vedisk sanskrit 
jordisk karaktär äro i det vediska pantheon t. ex. <i>Indra,</i> vårens och sommarens upptinande och lifgifvande gud, åtskilliga solgudar, som <i>Surya, Savitar, Puṣan;</i> eldguden, som alltmer blef bäraren af det vediska offret, <i>Agni; Uṣas,</i> morgonrodnadens gudinna; af urspr. mera ktonisk karaktär är (eventuellt lösgjord från sin växelföreställning) <i>Varuṇa,</i> vidare <i>Rudra</i> (som f. ö. urspr. synes ha varit begränsad till vissa bestämda folk eller stamkretsar). En särställning intar <i>Jorden</i> (sanskr. <i>Pṛthivi</i> o. a. namn) såsom det kvinnligt tänkta komplementet till den manlige himmelsguden eller hans växelform (<i>Dyaus</i> resp. <i>Varuṇa</i>). 3) I nära samband med de ktoniska makterna stodo de aflidnes själar (sanskr. <i>Pitaras,</i> "fäderna"), föremålen för en tidig, äfven i vedisk tid spridd, själakult. En identifikation mellan dessa och andra ktoniska onda makter har säkert redan tidigt åvägabragts; därför innehåller tron på olika demonväsen otvifvelaktigt många element af de aflidnes själar. Å andra sidan rådde en utbredd föreställning, att dessa kunde husera i vinden och luften. De indiske <i>Maruterna</i> (sanskr. <i>Marutas</i>) torde bottna i föreställningen om en här af i vinden, stormen huserande själar ("den vilda jakten" o. d.) med exempelvis <i>Rudra</i> som ledare och härskare. — En sammanfattning af vissa gudaklasser under gemensamma namn, såsom <i>Adityas</i> (innefattande växelparet Varuṇa—Mitra samt i öfrigt ett antal företrädesvis himmelsgudar), <i>Rudras</i> (Rudra och hans följe, andehären), <i>Vasavas</i> (Vasu’er), "de goda gudarna" o. s. v., är förmodligen ett uttryck för den redan i rigvedisk tid starkt framträdande systematiserande tendens, som utmärker hela den indiska offervärlden och därtill knutna offervetenskapen. 
Den vediska religionen är sammansatt af dylika element; men icke i deras primitiva oförmedlade former, utan uti en starkt eklektisk, af det systematiska offervetandet starkt modifierad form. De äro delvis sålunda ett resultat af systematiserande spekulation. På så sätt har den egendomliga kollektiva polyteism, som utmärker "Rigveda", tillkommit. De enskilda gudarna äro på väg att mista sin urspr. substratbundna individualitet och äro af de rigvediske offerteknikerna inordnade i ett slags system, i hvilket de individuella gudarna visserligen till namn och tradition ega en viss (naturbunden) verkningskrets, men faktiskt i offret och offerpoesien utrustas med snart sagdt allas sammanlagda egenskaper, hvarvid hvar och en sålunda kan fungera eller vikariera för de öfrige; de ingripa sålunda kedjeartadt i hvarandras ursprungliga maktsfär, men är hvar och en i det rituella ögonblicket eller för den vediske siaren så att säga den högste. Detta system, konstladt och grundadt i den eklekticism, som utmärker den genom den förfinade bramankasten stiliserade religionsform, som är förhärskande i "Rigveda", kallas af M. Müller henoteism (se d. o.) eller kathenoteism. Bakom den med detta namn betecknade schematiseringen är det emellertid möjligt att skymta och till väsentliga delar klarlägga de för religionen grundläggande elementen af mera primitiv natur. I "Rigveda" finns knappast spår af (den utbildade) själavandringsläran (<i>saṁsara,</i> metempsykos), men denna uppträder i sin specifika form redan i den äldre Brahmaṇa- och Upaniṣadlitteraturen, och det råder knappast något tvifvel om, att grunddragen varit för handen i vedisk tid som en integrerande beståndsdel af den i de undre och bredare lagren förhärskande animismen, fastän de bramanske siarna icke funnit plats för densamma i sina för vissa bestämda kulthandlingar afsedda hymner (jfr t. ex. Oldenberg, "Die religion des Veda", 2:a uppl. 1917; Garbe, "Die Saṁkhya-philosophie", 2:a uppl. 1917; Boyer, "Étude sur l'origine du Saṁsara", i "Journal asiatique", IX, 18, 1901). I dess ställe kommer i "Rigveda" en mera celestifierad tro till synes, att den odödliga själen stiger upp till himlen, där den lefver i salig ro hos <i>Yama</i> (dödsguden, urspr. och ännu enligt det mera realistiska offerritualet i den äldre bramanismen och senare boende i söder af jorden) tillsammans med fäderna (<i>pitaras</i>), dit den ledsagades af (sol)guden <i>Puṣan.</i> Om (underjordiska) helveten talar visserligen icke "Rigveda"; men att äfven helvetesföreställningar hos vissa befolkningslager varit gängse, kan knappast betviflas. Tyngdpunkten i den vediska religionen var redan då förlagd till offret med dess detaljerade utformning i rituella föreskrifter. Höjdpunkten af offertolkning och ritualvetenskap betecknas visserligen af Yajurvedatexterna och därtill anslutna brahmaṇa- och sutratexter. Redan i "Rigveda" äro offren i sammanhang med lofprisningar af gudarna hufvudsaken i religionen: genom offren icke blott gjorde man gudarna välvilliga och nådiga, man gaf dem — i öfverensstämmelse med offrets ursprungliga karaktär af magi — genom offret makt och kraft att verka. Utvecklingsgången till den äldre bramanismen betecknas af centraliseringen af denna makt hos bramanerna (de vid offren fungerande prästerna); ty endast de egde den riktiga kunskapen om offrets utförande, utan hvilken det — också en rest af magien — förblef utan verkan. I den rika litteraturen framhålles här särskildt: Bergaigne, "La religion vedique" (bd 1—3; 1878—83), Oldenberg, "Die religion des Veda" (2:a uppl. 1917), Bloomfield, "The religion of the Veda" (1900), Hillebrandt, "Vedische mythologie" (bd 1—3; 1891—1902) och "Vedische mythologie. Kleine ausgabe" (1910), Macdonell, "Vedic mythology" (i "Grundriss der indo-arischen philologie etc.", 1897), E. Hardy, "Die vedisch-brahmanische periode der religion des alten Indiens" (1893), Vodskov, "Sjaeledyrkelse og naturdyrkelse" (I, 1890—97), Kaegi, "Der Rigveda" (2:a uppl. 1881), A. Z. Collin, "Om och ur Rigveda" (I, II, 1877—78); dessutom de vanliga handböckerna af Hopkins, Chantepie de la Saussaye o. s. v. Texter i öfrigt för studiet af vedareligionen, t. ex. af K. F. Johansson i "Främmande religionsurkunder", I (1908), Bertholet, "Religionsgeschichtliches lesebuch" (1911). — De flesta af de under art. Rigveda, Veda o. d. omnämnda exegetiska arbetena äro af betydelse äfven i religionshistoriskt hänseende. K. F. J. 
<b>Vedaspråket</b> l. Vedisk sanskrit är den form af fornindiska (sanskrit i vidsträckt betydelse), som föreligger i den vediska litteraturen (Veda, Brahmaṇa, Araṇyaka och Upaniṣad samt Sutra) i motsättning till såväl det 
page_number=512, index= - Vedaspråket l. Vedisk sanskrit - Vedbaek - Wedberg, Johan Otto 
episka som det genom grammatiker och den klassiska sanskritlitteraturen normerade klassiska sanskrit. Inom det vediska sanskrit finnas emellertid rätt stora olikheter, beroende dels på dess långa utveckling i tiden, dels på olika lokala förhållanden (dialekter). Olikheterna komma företrädesvis till synes i ord- och formval samt äfven till någon del i stilen. Så företer helt naturligt "Rigveda" i detta hänseende ålderdomligare material, som i de senare vedaskrifterna antingen försvunnit eller är uppenbarligen föråldradt. Hvad prosan angår, så är den enklare och mera formelartad i "Yajurveda" än den omständliga, fastän väsentligen enformiga prosan i "Brahmaṇa", mellan hvilka och "Sutra" Upaniṣads stil bildar öfvergång. Yngst är språket i "Sutra", som närmar sig det af grammatikerna normerade sanskrit. Af de litterära minnesmärkena framgår, att redan från äldsta tid ett konstspråk (litterärt språk) är under bildning och att detta torde ha varit de bildade klassernas (speciellt bramankastens) språk i motsättning till den stora massans af folket allmänna umgängesspråk. Af detta torde vi ha spår i dess äldsta form i det mera folkliga epos (Mahabharata); f. ö. har det i ostörd utveckling ledt till de egentliga folkspråken, representerade genom dialekter (prakrit i olika former). Vedaspråkets afvikelser från det klassiska sanskrit bestå i: 1) olikhet i ordförråd, i det Veda karakteriseras af såväl ålderdomligare ord, som sedan förekomma blott sporadiskt, eller som arkaismer eller tekniska benämningar; 2) olikhet i de grammatiska formerna och deras bruk. I verbet har vedaspråket kvar de gamla <i>konjunktiv</i>-formerna, äfven som <i>injunktiv</i>-kategorien (augmenttempus utan augment i konjunktivisk betydelse), som äro nästan undantagslöst försvunna i senare språket; vidare en stor mängd <i>nominala</i> former (infinitiver och participiala bildningar); ett rikare verbalschema i öfrigt råder i vedaspråket, medan det klassiska sanskrit tagit sin tillflykt till perifrastiska bildningar, särskildt perf. pass. uttryckt med part. på <i>-ta-</i> och verbum "vara"); perf. akt. medelst perf. part. akt. eller ett part. på <i>-ta-</i> utbildadt med adj.-suff. <i>-vant-</i> (<i>kṛtavant-</i> = "hafvande gjort") o. d.; presenskategorierna äro långt talrikare i vedaspråket än senare samt skillnaden i bruket af aktivum och medium mera distinkt. Inom deklinationen har vedaspråket ett antal former, som senare dödt ut eller ombildats eller äro att anse som lokaldialektiska i förhållande till senare språkstudier: t. ex. <i>a-</i>stammens nom. plur. <i>-asas</i> (jämte <i>-as</i>); <i>neutr.</i> plur. af <i>a-</i>st. på <i>-a</i> (jämte <i>-ani,</i> instr. plur. <i>-ebhis</i> i samma stammar — liksom i pali <i>-ehi-</i> — mot klassiska sanskr. <i>-ais.</i> Äfven pronominaldeklinationen afviker starkt i vedaspråket. I vedaspråket har man ännu i stor utsträckning spår af gammal från arisk (indoeuropeisk) tid ärfd accentuering, åskådliggjord genom vissa texters (främst "Rigvedas'") accentbeteckningar, medan det klassiska sanskrit fått en accentuering, som närmast kan jämföras med latinets. Jfr f. ö. Indiens språk och litteratur, sp. 543—544. — Att inom bramanskolorna vediska språkets grammatik idkades, framgår af de discipliner, som under namn af grammatik (<i>vyakaraṇa</i>), fonetik (<i>praticakhya</i>), etymologi (<i>niukta</i>), metrik (<i>chandas</i>) äro inordnade i Vedanga, och af den grammatiska tradition, som är så stark i Indien såväl före som efter höjdpunkten, Paṇini (se d. o.). Af europeiska grammatiker behandlas äfven det vediska språket i Benfey, "Vollständige grammatik" (1852), och Whitney, "Sanskrit grammar" (2:a uppl. 1889); en specialgrammatik, företrädesvis statistisk, Macdonell, "Vedic grammar" (i Bühlers "Grundriss der indo-arischen philologie" (I, 4; 1910); fullt vetenskaplig behandling Wackernagel, "Altindische grammatik" (I, 1896; II, 1, 1905). F. ö. hithörande spörsmål behandlade af Muir, "Original sanskrit texts" II (1874), Lanman, "A statistical account of Nouninflection in the Veda" (i "Journal of the American oriental society" bd X; 1880), Avery, "The unaugmented verb-forms of the Rig- and Atharva-Vedas" (ibid., 1885), Delbrück, "Altindisches verbum" (1874), v. Negelein, "Zur sprachgeschichte des Veda" (1898), Grassmann, "Wörterbuch zum Rigveda" (1873), Geldner, "Rigveda im auswahl" (I glossar, 1907; II texte, 1909). Af syntaktiska arbeten må nämnas Delbrück (och Windisch) "Syntaktische forschungen" I—V, speciellt sista bd af Delbrück, "Altindische syntax" (1888), Speyer, "Vedische und sanskritsyntax" (i Bühlers "Grundriss der indoarischen philologie", I, 6, 1896). Bland praktiska hjälpmedel må framhållas, utom de bekanta krestomatierna (af Lanman, Böhtlingk o. s. v.), Bergaigne och Henry, "Manuel pour etudier le sanscrit vedique" (1896), Delbrück, "Vedachrestomathie" (1874), Hillebrandt, "Vedachrestomathie mit anmerkungen und glossar" (1885), Windisch, "Zwölf hymnen des Rigveda mit Sayaṇa's commentar" (1883). F. ö. hänvisas till specialarbeten under rubrikerna Atharvaveda, Rigveda, Samaveda, Upaniṣad, Yajurveda o. s. v. — Om principiella utredningar om sanskrit och dess arter o. s. v. se Sörensen, "Om sanskrits stilling" (1894), Jacobi, "Was ist sanskrit?" (i "Scientia", XIV; 1913) samt Wackernagel i inledningen till "Altindische grammatik" I. K. F. J. 
<b>Vedbaek,</b> danskt fiskeläge vid Öresund, 17 km. n. om Köpenhamn, med många vackra sommarställen. Sedan 1900 går en järnväg från Lyngby till Vedbaek. 922 inv. (1916). 28 aug.—4 sept. 1700 inskeppade Karl XII vid V. sina trupper. (I det närbelägna Eenrums park "Karls kilde", där enligt legenden konungen själf dagligen hämtade vatten, till minne hvaraf brunnshuset jan. 1780-talet pryddes med en krona och inskrifter.) Vid V. landsteg engelska hären 16 aug. 1807 för att angripa Köpenhamn. E. Ebg. 
<b>Wedberg,</b> Johan Otto, jurist, ledamot af konungens högsta domstol, f. 31 mars 1826 i Stockholm, d. där 10 febr. 1912, blef student i Uppsala 1844 samt aflade där kameralexamen 1846 och hofrättsexamen 1848, utnämndes efter tjänstgöring i och under Svea hofrätt till vice häradshöfding 1861, blef assessor i nämnda hofrätt 1864 och revisionssekreterare 1867, var sedermera led. af Lagbyrån och Nya lagberedningen, blef byråchef för lagärenden 1876 och var justitieråd 1877—92. God jurist och utmärkt ämbetsman, var W. 
page_number=513, index= - Wedberg, Johan Otto - Vedbo - Vedbockarna - Vedborrar - Vedbränsle - Vedby - Vedbyrå - Vedceller - Wedd. - Veddaherna (Veddahs, Weddahs) - Wedde, Friedrich Christoph Johannes - Ved-del - Veddel (Hamburg) - Weddell, James 
därjämte framstående myntkännare. Han var hedersled. af Vitt. hist. o. ant. akad. (1885). — Hans son Karl Otto Birger W., f. 28 sept. 1870 i Stockholm, blef efter universitetsstudier i Uppsala samt domartjänstgöring i och under Svea hofrätt assessor där 1907, led. af Lagberedningen och hofrättsråd 1909 samt justitieråd 1913. C. G. Bj. 
<b>Vedbo.</b> 1. Härad i Älfsborgs län på Dal, ingår i Tössbo och Vedbo domsaga samt Vedbo fögderi och omfattar socknarna Rölanda, Gesäter, Dals-Ed, Töftedal, Nössemark, Håbol, Vårvik, Torrskog, Laxarby, Steneby, Ärtemark, Ödskölt, Bäcke, Tisselskog. 1,874 kvkm. 22,202 inv. (1919). — 2. Norra Vedbo (se d.o.). — 3. Södra Vedbo (se d.o.). 
<b>Vedbockarna,</b> <i>zool.</i> Se Lamiinae, sp. 959. 
<b>Vedborrar,</b> <i>zool.</i>, en afdelning af barkborrarna (se d. o.), hvars arter lefva inuti veden af barr- och löfträd. Till dessa räknas släktena <i>Xyleborus</i> och <i>Xyloterus,</i> hvilka dock numera ej anses närmare besläktade med hvarandra. Hos <i>Xyleborus</i> borrar honan sig in i veden, där gången snart delar sig i två vågräta grenar, som följa årsringarna; från dessa gräfver honan uppåt och nedåt små korta gångar, hvari äggen läggas och hvari larverna utvecklas. Hos <i>Xyloterus</i> däremot förfärdiga larverna korta gångar. Hos båda släktena utgöres larvernas föda hufvudsakligen af saften i gångarna samt de svampar, s. k. <i>ambrosiasvampar,</i> som växa i dem. Dessa svampar äro beskrifna under namnet <i>Monilia candida</i> och odlas af skalbaggarna, som anlägga särskilda svampodlingar antingen i närheten af larvkamrarna eller i särskildt för detta ändamål afsedda små kamrar. I Sverige finnas löfvedborren, <i>Xyleborus dispar</i>, som gjort sig känd som skadedjur på fruktträd, vanliga vedborren, <i>Xyloterus lineatus,</i> som angriper tall och gran, samt husborren, <i>X. domesticus,</i> som angriper löfträd. I. T—dh. 
<b>Vedbränsle.</b> Se Brännmaterial och Trä. 
<b>Vedby,</b> socken i Kristianstads län, Norra Åsbo härad. 6,740 har. 1,564 inv. (1919). Annex till Gråmanstorp, Lunds stift, Norra Åsbo kontrakt. 
<b>Vedbyrå.</b> Se Statens bränslekommission och Statens lifsmedelskommission. 
<b>Vedceller</b> l. Libriformceller, <i>bot.</i> Se Kärlsträng, fig. 1, och Trä, sp. 119—120, fig. 3 c. 
<b>Wedd.</b>, vid växtnamn förk. för H. A. Weddel. 
<b>Veddaherna</b> (Veddahs, Weddahs), ett primitivt folk på Ceylon, möjligen motsvarande det hos indiska författare förekommande <i>yakkha</i> (förmodligen identiskt med sanskr. <i>yakṣa,</i> en art demoner eller genier), som synes ha varit urinvånare på ön. Under den nederländska ockupationen (1644—1796) funnos de så långt i norr som till Jafna, men äro nu begränsade till det sydöstra distriktet. De förete två mera utpräglade grupper. 1. <i>Kele weddo,</i> skogs- och bergsbor, hvilka lefva, starkt afsöndrade, uteslutande af jakt; 2. <i>Gan weddo,</i> byinvånare eller halfnomadiska jordbrukare. Härtill kan läggas en tredje grupp: kustbebyggare, som äro bofasta och delvis civiliserade, uppblandade med singhaleser. De förre förete ett primitivt naturtillstånd med öfvergångsformer till civilisation. De ha åtskilligt gemensamt med singhaleserna (deras språk synes vara tidigt lånadt från dem, således ariskt), men detta beror säkerligen på blandning med sydindiska element, liksom singhaleserna som folk rönt intryck från veddah-håll. Båda skilja sig afgjordt från befolkningen i norra Ceylon och södra Indien. På grund af kraniometriska undersökningar anser man, att veddaherna bilda en gren af de för-ariska draviderna i södra Indien, men en afdelning, som påminner om negritotypen och de australoida folken. De renaste veddaherna äro ett dvärgfolk af omkr. 1,5 m. längd med liten hufvudskål, smalt, högt kranium (liksom papua) med index 70, svart, rakt hår med mörkare hy än de olivbruna singhaleserna (se pl. "Asiatiska folk" till art. Asien). De vandra omkring i små familjegrupper, som sakna politisk eller kommunal organisation, bo i bergsskrefvor eller i ihåliga träd (hvadan deras namn på boning är <i>rakula,</i> ett singhalesiskt ord, som betyder ihåligt träd), kläda sig med trädens löf och bark, uppsamla vildhonung, förtära i rått tillstånd djur, som de kunna fånga eller döda, såsom fåglar, hvilka de snärja, fiskar, som de taga efter förgiftning af vattnet o. s. v. De ha bågar med järnspetsade pilar samt hålla jakthundar. — De kunna hvarken räkna (annat än på fingrarna), utmärka tidens gång eller urskilja färger. De uppgöra eld medelst ett slags handborr. Deras religion beskrifves som ett slags demondyrkan, bestående af enkla danser och skrän, som de upphäfva för att bortjaga de onda andarna, i hvilka de se sina förfäder. De lefva i monogami; nativiteten är synnerligen svag och rasen i utdöende. Knappt ett par tusen kunna f. n. rubriceras som veddaher, de "vilda" (bergsveddaherna) väl icke stort mer än ett par hundratal. — Hufvudarbetet om veddaherna är Virchow, "Über die weddas von Ceylon und ihre beziehungen zu den nachbarstämmen" (1882); jfr f. ö. L. de Zoysa, "Origin of veddahs" (i "Journal, Ceylon branch, of the Royal asiatic society", bd 7), Rütimeyer (i "Globus", bd 83), och P. och F. Sarasin, "Ergebnisse naturwissenschaftlicher forschungen auf Ceylon" (bd 3, 1893), Seligmann och Brenda, "The Veddas" (1911). K. F. J. 
<b>Wedde,</b> Friedrich Christoph Johannes, tysk skald, f. 1843 i Uelzen, d. 1890 i Lübeck, var först privatlärare, sedan tidningsman. Han tillhörde socialdemokraterna, och hans diktning, t. ex. <i>Grüsse eines werdenden</i> (1886), var besläktad med Ludwig Jacobys och Karl Henckells. W:s <i>Gesammelte schriften</i> utgåfvos 1894 i 2 bd, <i>Gedichte</i> 1903. Se monografi af J. H. Müller (1901). R—n B. 
<b>Ved-del,</b> <i>bot.</i> Se Kärlsträng, sp. 579. 
<b>Veddel</b> [fe'd-], stadsdel. Se Hamburg, sp. 1198. 
<b>Weddell</b> [ωe'dl], James, engelsk sydpolsfarare, f. 1787, d. 1834, deltog i de första sälfångstfärderna till den nyupptäckta Syd-Shetlandsgruppen, där han gjorde flera viktiga upptäckter, och företog sommaren 1822—23 som befälhafvare på de små fångstfartygen "Jane" och "Beaufoy" ett försök att ö. om de då kända sydpolsländerna under Syd-Georgiens längdgrad tränga söderut. Efter att ha passerat mäktiga isband nådde han å nästan isfritt haf en bredd af 74° 15', för lång tid den sydligaste af människor uppnådda. Försök, 
page_number=514, index= - Weddell, James - Weddell, Hugh Algernon - Weddellhafvet - Wedderkop, Magnus von - Veddige - Wddigen, Otto - Wdding-trip - Vede(a) - Vedehathera - Wedekind, Frank 
som på 1840-talet gjordes att upprepa hans färd, misslyckades, och först i våra dagar har det af honom upptäckta hafsområdet blifvit utforskadt. Han skildrade sina resor i <i>A voyage towards the south pole</i> (utg. 1877). O. N—d. 
<b>Weddell</b> [ωe'dl], Hugh Algernon, engelsk-fransk läkare och botanist af tysk härkomst, f. 22 juni 1819 nära Painswick (Gloucester, England), d. 22 juli 1877 i Poitiers, blef med. doktor i Paris 1841, var läkare och botanist vid grefve Francis de Castelnaus expedition genom ekvatoriala Syd-Amerika 1843—47, återkom till Frankrike 1848, blef 1850 "aide-naturaliste" vid le Musee i Paris och besökte Bolivia 1851. W:s viktigare arbeten äro <i>Histoire naturelle des quinquinas, ou monographie du genre Cinchona...</i> (1850; på ty. 1865 och 1870), <i>Additions a la flore de l'Amerique du sud</i> (1849—52), <i>Monographie de la famille des urticees</i> (1856) och <i>Chloris andina...</i> (2 dlr, 1855, 1857). C. Lmn. 
<b>Weddellhafvet</b> [ωe'dl-], kallas numera efter Frichers förslag det af J. Weddell (se d.o.) 1823 upptäckta och <i>The sea of George IV</i> benämnda hafsområdet ö. om Graham land och Västantarktika. Det begränsas i s. af Kejsar Vilhelms isbarriär, i ö. af Coats land; nordgränsen är ej fastställd och förlägges af Schott ungefär till packisgränsen i 55—60° s. br., af O. Nordenskjöld till en linje öfver Syd-Orkney-öarna till Coats land. Djupet ligger i regel mellan 4,000—5,000 m., vattentemperaturen är utomordentligt låg. Nordvästra hörnet har utforskats af svenska sydpolarexpeditionen, de centrala och södra delarna af Bruce, Filchner och Shackleton. O. N—d. 
<b>Wedderkop,</b> Magnus von, holstein-gottorpsk statsman, f. 26 okt. 1637 i Husum, d. 16 jan. 1721 i Hamburg, tillhörde en släkt, som uppges ha varit af nederländsk adel och med W:s fader slagit sig ned i Husum i Slesvig. W. studerade vid tyska universitet, blef 1669 professor i juridik i Kiel och kom 1676 i gottorpsk statstjänst, där han visade stor duglighet. Han deltog i kongresserna i Nijmegen, Altona och Pinneberg samt i förhandlingarna i Traventhal och Hamburg. Han visade stor ifver för den holstein-gottorpska dynastien och dess lilla stat, blef därför i Danmark naturligtvis illa ansedd, men uppskattad i Sverige, där han 1693 naturaliserades som svensk adelsman och fick titel af statsråd. Efter hertig Fredrik IV:s död i slaget vid Klissow 1702 minskades W:s inflytande på den gottorpska styrelsen. Administratorn Kristian August skänkte i stället hela sitt förtroende åt den bekante G. H. v. Goertz, och mellan denne och W. uppstod ett spändt förhållande, som slutligen utvecklades till bitter fiendskap. Det var på Goertz' anstiftan, som W. i dec. 1709 lockades från Hamburg, där han sedan några år bodde, till Gottorp och där på ett skäligen förrädiskt sätt fängslades. Han inspärrades i fästningen Tönning; hans förmögenhet beslagtogs. Först 1714, då Tönning kom i danske konungens våld, blef W. fri; han hade alltså det af honom städse bekämpade Danmark att tacka för sin befrielse. Först efter Goertz' katastrof (1719) fritogs W. af hertig Karl Fredrik från allt ansvar och fick sin förmögenhet tillbaka. Hans ätt utdog i Sverige på 1890-talet. A. S. 
<b>Veddige,</b> socken i Hallands län, Viske härad. 8,119 har. 1,720 inv. (1919). V, bildar med Ås och Sällstorp ett pastorat i Göteborgs stift, Fjäre och Viske kontrakt. 
<b>Weddigen,</b> Otto, tysk marinofficer, f. 25 sept. 1882 i Herford (Westfalen), kaptenlöjtnant 1912, sänkte med undervattensbåten "U 9" de tre engelska pansarkryssarna "Aboukir", "Hogue" och "Cressy" 22 sept. 1914 utanför holländska kusten samt sedermera engelska pansarkryssaren "Hawke" 15 okt. s. å. utanför Skottlands östra kust. I mars 1915 rammades (enligt engelsk uppgift) "U 29", hvars chef W. då var, vid Orkney-öarna af engelska slagskeppet "Dreadnought", som W. förgäfves sökt torpedera, hvarvid den förstnämndas hela besättning omkom. H. J—dt. 
<b>Wedding-trip</b> [ωe'diȵ-trip], eng., bröllopsresa. 
<b>Vede(a),</b> biflod till Donau i Rumänien, upprinner som äkta slättlandsflod i det småkulliga landskapet s. om Transsylvanska alperna, flyter åt s. ö. förbi Alexandria och faller ut i sumptrakten vid Bosoz. A. N—d. 
<b>Vedehathera,</b> buddistisk munk. Se Rasavahini. 
<b>Wedekind</b> [-kint], Frank, tysk författare, f. 24 juli 1864 i Hannover, d. 9 mars 1918 i München, var son till en östfriesisk läkare och en kalifornisk skådespelerska af ungersk börd, växte upp i Schweiz, aflade 1883 studentexamen, sändes till München för att bli jurist, men sysslade i stället med musik och kulturhistoria, vardt tidningsman efter en brytning med sin fader, tog anställning som reklamförfattare hos firman Maggi i Zürich, lärde känna oppositionella tyska författare, såsom K. Hauptmann, Henckell och Mackay, beslöt, då fadern dog 1888, att egna sig åt litteraturen och for till Berlin, men gjorde snart slut på sitt arf, begaf sig till München 1890 och därifrån 1892 till Paris. Hans lif var oroligt och kringflackande; han var än clown och "minneskonstnär" i cirkus, kringresande deklamatör i Schweiz, konsthandlare i London, hade diverse sysselsättningar i Berlin, Dresden och Leipzig, återvände 1896 till München, där förläggaren Albert Langen antog honom till medarbetare i "Simplicissimus" och utgaf hans verk. Dömd till ett års fängelse för en satirisk dikt, aftjänade han sitt straff, tog sedan engagemang som regissör och skådespelare i Leipzig, sedermera i München. — W. var en oharmonisk bohemnatur, ett sjukt geni, hvars egocentriska, cyniska och på samma gång sentimentala alstring är ytterligt godtycklig i både form och innehåll, men som väckt både oresonlig beundran och våldsam afsky. Han började med excentriska cirkuspantomimer, tryckte 1889 anonymt ett skådespel, <i>Der schnellmahler,</i> men hans egentliga debut skedde 1891 med <i>Frühlingserwachen</i> (20:e uppl. 1908; "När ungdomen vaknar", uppf. 1911 i Stockholm), en följd af osammanhängande scener, som tragiskt skildrar pubertetsårens sexuella oro och vanskligheter med en pinsam och utmanande direkthet, som uppväckte en ursinnig förbittring; först genom Reinhardts framförande af det 1906 på Berliner kammerspiele fick det fast fot på scenen. Liksom alla W:s verk är stycket själfupplefvadt, och författaren gaf där uttryck för sitt eget lifs konflikter, sitt sinnes splittring och sjukdom, sedda som och förstorade till 
page_number=515, index= - Wedekind, Frank - Vedel, Anders Sörensen - Wedel (Wedell), släkt 
allmänöden. <i>Erdgeist</i> (1895; 12:e uppl. 1917) och <i>Die büchse der Pandora</i> (1904; ny, ändrad uppl. 1906) utgöra ett slags dubbeldrama i grofnaturalistisk stil, <i>Der kammersänger</i> (1900; uppfördt i Stockholm) är ett lustspel med munter satir, <i>Der markis von Keith</i> (s. å.; uppf. 1920 i Stockholm, skildrande Münchenlif) och <i>Hidallah</i> (1904; 2:a uppl. 1906) afse att vara tidsbilder, <i>Totentanz</i> (1906) behandlar den hvita slafhandeln, <i>So ist das leben</i> (1907), <i>Die zensur</i> (1908) och <i>Oaha</i> (s. å.) satirisera fiender och bekanta med bitande hån. <i>Der stein der weisen</i> (1909) bärs af en poetisk fantasi. <i>In allen sätteln gerecht, Mit allen hunden gehetzt, In allen wassern gewaschen</i> (1910), <i>Franziska</i> (1912), <i>Lulu</i> (1913; 1:a uppl. 1907), <i>Schloss Wetterstein</i> (s. å.) och <i>Simson</i> (1914), <i>Bismarck</i> (1916), <i>Herakles</i> (1917) m. fl. vittna om aftagande skaparkraft, men väckte alltjämt ett visst uppseende genom det paradoxala och sensationella i anläggning och motiv. W:s beundrare se i honom en sedeskildrare af sällsynt skärpa och kvickhet, en ironisk föraktare af världen och alla dess konventioner; hans vedersakare åter kallade honom "Guds hofnarr", den tyska litteraturens enfant terrible, hvars verk voro en degenererad och hållningslös vagabonds frånstötande och absurda hämndskrifter mot människorna och tillvaron. Efter 1906 voro emellertid åtskilliga af W:s skådespel tämligen fasta på spellistan vid många teatrar i Tyskland, och f. n. är han föremål för stort intresse och lifligt spelad där. — W. utgaf äfven dikter (galghumoristiska brettl-lieder, som han själf sjöng till luta) och berättelser (bl. a. den ypperliga <i>Rabbi Esra</i>). Hans <i>Gesammelte werke</i> utgåfvos 1913 i 6 bd. Se arbeten om W. af R. Pissin (1905), H. Kerr (1908), J. Kapp (1909), R. Elsner (s. å.), H. Kempner (1912) och P. Friedrich (1913) samt den till W:s femtioårsdag utgifna "Das Wedekindbuch" (1914). Jfr S. Söderman i "Stockh. dagbl." 14 okt. 1920. R—n B. 
<b>Vedel,</b> Anders Sörensen, dansk lärd, f. 9 nov. 1542 i Vejle hvaraf han tog sitt namn (V. l. Vejle, latinis. <i>Vellejus</i>), d. 13 febr. 1616, blef student 1561 och följde som hofmästare den unge Tyko Brahe 1562—65 på en utländsk resa. 1566 tog han magistergraden i Wittenberg och blef 1568 slottspredikant på Köpenhamns slott hos konung Fredrik II, hvarifrån han 1580 flyttade till Ribe. Där hade han redan 1573 blifvit utnämnd till kanonikus och 1578 erhållit kallelse att efterträda sin svärfader, prelaten Hans Svaning (d. 1584), jämte uppdraget att skrifva Danmarks historia. Redan 1575 hade V. utgett sitt förnämsta arbete, den förträffliga öfversättningen af Saxo (ny uppl. 1610, omtryckt 1847), ett af den danska litteraturens viktigaste språkmonument. Liknande förtjänst inlade han genom en upplaga (1591) af hundra danska kämpavisor, på uppdrag af drottning Sofia, samt af Adams af Bremen verk om den nordiska kyrkans äldsta historia (på latin efter en i Sorö funnen handskrift, 1579). Detta oaktadt blef, sedan hans gynnare kansleren Niels Kaas dött, prelaturen fråntagen honom 1594, emedan han, uppskattande arbetets svårigheter, fördjupat sig i förarbeten och ej medhunnit den länge väntade Danmarks historia. På kunglig befallning måste han t. o. m. öfverlämna alla sina samlingar åt sin 1594 utsedde efterträdare som historiograf, Niels Krag, och blef äfven s. å. förbigången vid biskopsvalet i Ribe. En liten intressant skrift är hans afh. <i>Om den danske historie at beskrive</i> (tr. af R. Nyerup 1787). En annan samling visor "Tragica" trycktes först 1657. Det förtjänar också ihågkommas, att V. i sitt liktal öfver Fredrik II 1588 vågade öppet förklara, att konungen sannolikt genom dryckenskap påskyndat sin död. Ett minnesmärke till hans ära restes i Ribe 1902. (Wegener utgaf 1846 en utförlig skildring af hans lif och litterära verksamhet.) E. Ebg. 
<b>Wedel</b> (Wedell), tysk, från Holstein härstammande adlig släkt, känd sedan början af 1200-talet, som under 1600-talet spred sig öfver till Danmark och Norge. Den kom till Danmark med Vilhelm Frederik Wedell (f. 1640, d. 1706), som gifte sig med Hannibal Sehesteds enda dotter, 1672 blef dansk grefve och s. å. upprättade grefskapet Wedellsborg (se d. o.). Hans broder fältmarskalken Gustav Vilhelm v. Wedell (f. 1641, d. 1717) kom 1678 till Danmark, köpte 1683 grefsk. Tönsberg och blef 1684 länsgrefve till Jarlsberg och stamfader för de dansk-norske grefvarna af Wedel-Jarlsberg (se d. o.). Från hans yngre son, baron Erhard W., härstammade en linje (med gods i Hannover), som 1776 erhöll preussisk greflig värdighet; en medlem af denna gren (se nedan) upphöjdes 1914 i furstligt stånd, men slöt själf (1919) sin furstliga ätt. Se H. v. Wedel, ”Urkundenbuch zur geschichte des schlossgesessenen geschlechts der grafen und herren von W.” (1885; 2:a uppl. 1905). Karl Leo Julius, furst von W., tysk militär, ämbetsman, f. 5 febr. 1842 i Oldenburg, d. 30 dec. 1919 på Sophiahemmet i Stockholm, deltog som hannoversk officer i danska kriget 1863—64 och i slaget mot preussarna vid Langensalza 1866 och som preussisk i fransk-tyska kriget 1870—71 och var i rysk-turkiska kriget 1877—78 attacherad vid ryska armen. 1878—87 var han militärattache i Wien, 1887 blef han chef för 2:a gardesulanregementet, 1888 chef för 2:a och sedermera för 1:a gardeskavalleribrigaden samt 1889 för lifgendarmeriet. S. å. blef han kejs. flygeladjutant och general a la suite. 1892—94 var han envoye i Stockholm, blef 1897 general af kavalleriet, var guvernör i Berlin 1897—99, ambassadör 1899—1902 i Rom, 1902—07 i Wien och ståthållare i Elsass-Lothringen 1907—14, i hvilken maktpåliggande befattning han genom sin moderata politik och sitt från preussisk byråkratism fria uppträdande tillvann sig allmän aktning äfven från det franska befolkningselementets sida. Sistnämnda år upphöjdes han i furstligt stånd. Under Världskriget tänkte tyska regeringen vid ett tillfälle anförtro honom en diplomatisk beskickning till Sverige, där han egde goda förbindelser från 
page_number=516, index= - Wedel (Wedell), släkt - Vedel, 1. Peter August Frederik Stoud - Vedel, 2. Valdemar - Vedel, Emil - Vedel, Herman - Wedel-Jarlsberg, 1. Johan Caspar Herman 
sin sändebudstid och genom sitt giftermål (1894) med grefvinnan Stephanie von Platen, född Hamilton (f. 10 maj 1852). Däraf blef intet, men efter revolutionen i Tyskland 1918 flyttade W. öfver till Sverige. 
<b>Vedel.</b> 1. Peter August Frederik Stoud V., dansk diplomat, historiker, f. 10 dec. 1823 i Köpenhamn, d. 10 febr. 1911, blef juris kandidat 1846, idkade grundliga juridiska studier i Berlin, Paris och London och biträdde 1850 danska sändebudet i London, grefve F. Reventlow, vid de viktiga förhandlingarna om det tronföljden i Danmark reglerande Londonprotokollet. Han blef 1851 lektor och s. å. professor vid juridiska fakulteten vid Köpenhamns universitet, inträdde 1858 i utrikesministeriets tjänst som geheimelegationsråd och chef för ministeriets "första departement", hvilket handlade de slesvig-holsteinska frågorna. V. var ingen obetingad anhängare af Eiderpolitiken, men stod dock sin chef Hall relativt nära i politisk uppfattning och var genom sin grundliga sakkunskap ovärderlig för ministeriet vid de invecklade förhandlingarna i slesvig-holsteinska frågan. Han blef 1864 direktör i utrikesministeriet och sökte under Londonkonferensen förgäfves göra sitt inflytande gällande för att genom tillräckliga eftergifter förebygga krigets återuppblossande. V. bibehöll äfven efter fredsslutet 1864 sin inflytelserika ställning i utrikesministeriet och bidrog bl. a. 1870 väsentligt att afvärja alla planer på danskt deltagande i fransk-tyska kriget. 1897 erbjöds honom utrikesministerposten vid tillkomsten af ministären Hörring, men han afböjde på grund af sin höga ålder, och 1899 lämnade han direktörssysslan i utrikesministeriet. V. blef juris hedersdoktor 1879. Han utgaf <i>En brevvexling mellem grev J. H. E. Bernstorff og hertugen af Choiseul 1758—66</i> (1871) och <i>Correspondance ministerielle du comte J. H. E. Bernstorff 1751—70</i> (1882), hvartill sluter sig en historisk framställning af <i>Den aeldre grev Bernstorffs ministerium</i> (s. å.). Till "Historisk tidsskrift" lämnade han teckningar af två danska diplomater i <i>v. Ostens gesandtskaber</i> (1870) och <i>Grev Lynar</i> (1874). Dessutom utgaf han rikliga bidrag till "Monrads levned" (i "Tilskueren", 1904—05). 
2. Valdemar V., son till den föregående och hans maka (en dotter till Vendela Hebbe), dansk litteraturhistoriker, f. 9 nov. 1865 i Köpenhamn, vardt student 1882, juris kandidat 1887 och fick 1888 universitetets guldmedalj för en rättsfilosofisk afhandling, egnade sig sedan åt litteratur- och kulturhistoria, disputerade för filos. doktorsgrad 1890 med <i>Studier över guldalderen i dansk digtning</i> och vardt 1895 docent vid universitetet samt befordrades 1911 till e. o. och 1918 till ord. professor i allmän litteraturhistoria. Utom berättelserna <i>Stavnsbaand</i> (1888) och reseskildringarna <i>Fra Italien</i> (1892) har V. utgett <i>Dante</i> (s. å.), <i>Svensk romantik</i> (1894), <i>By og borger i middelalderen</i> (1901), <i>Helteliv</i> (1903), <i>Ridderromantikken i fransk og tysk middelalder</i> (1906), <i>Holger Drachmann</i> (1909), <i>Bag klostermure</i> (1911), <i>Barok i italiensk og spansk aandsliv</i> (1918) och samlingen <i>Menneskelighed</i> (1920). Med djupgående lärdom förenar V. lugn kritisk blick och betydande karakteriseringsförmåga; hans arbeten egnas åt kulturlifvet och dess utveckling, personers och epokers själslif, och han söker städse att af det rika och skiftande stoff, som han framlägger, skapa fylliga helhetsbilder. V., som 1901—07 redigerade "Tilskueren", har äfven varit lifligt verksam som kritiker och artikelförfattare. Han vardt 1911 led. af Vet. och vitt. samh. i Göteborg och 1913 af Vidensk. selskabet i Köpenhamn. 1. E. Ebg. V. S—g. 2. R—n B. 
<b>Vedel,</b> Emil, dansk fornforskare., f. 30 aug. 1824, d. 25 maj 1909, blef juris kandidat 1846 och medlem af appellationsdomstolen i Flensborg 1854. Han var 1856—64 departementschef i ministeriet för Slesvig och amtman på Bornholm 1866—71 och i Sorö amt 1871—1902. På Bornholm började V. 1868 planmässiga utgräfningar, särskildt af "brandpletterne" (se Brandplet) från äldre järnåldern, hvilka han under en lång tid fortsatte, och gjorde därvid icke allenast en mängd fynd af fornsaker, utan äfven nya och viktiga rön. Dessa offentliggjordes i "Aarböger for nordisk oldkyndighed og historie" och sammanfördes i <i>Bornholms oldtidsminder og oldsager</i> (1886), hvartill 1899 fogades ett tillägg om senare forskningar, och 1905 skref han <i>Oversigt over den danske literatur om Nordens forhistoriske arkaeologi indtil 1904.</i> E. Ebg. 
<b>Vedel,</b> Herman, dansk målare, f. 1 mars 1875 i Köpenhamn, blef student och filos. kandidat, studerade därefter konst vid Tekniska sällskapets skola och en kort tid vid akademien, hufvudsakligen likväl i Zahrtmanns skola (1896—98). Hans många porträtt utmärkas för säker hållning och skarp karakteristik. Två damporträtt egas af konstmuseet. Bland hans öfriga verk äro <i>Två damer på en balkong</i> (1905), professor <i>S. M. Jörgensen</i> (1908, Frederiksborg), <i>Två systrar</i> (1909), <i>H. Höffding</i> (universitetet, s. å.) och <i>Henning Berger</i> (1912). G—g N. 
<b>Wedel-Jarlsberg.</b> 1. Johan Caspar Herman W., grefve, norsk statsman, f. 21 sept. 1779 i Montpellier, d. 27 aug. 1870 i Wiesbaden, tillhörde en urspr. tysk släkt (se Wedel), som 1683 köpte norska grefsk. Tönsberg, som 3 Jan. 1684 tillerkändes honom och hans ätt som grefligt län under namnet Jarlsberg. Hans fader, Fredrik Anton W. (f. 1748, d. 1809), var danskt sändebud i Neapel, Haag, London och Wien; hans moder, Katharina Storm, tillhörde en norsk familj 
page_number=517, index= - Wedel-Jarlsberg, 1. Johan Caspar Herman 
af adlig rang, hvilken enligt uppgift härstammade från svenske löjtnanten Arvid Storm, bekant för dråpet på skalden Lucidor 1674. Herman W. tillbragte sin ungdom hufvudsakligen i utlandet. Hans uppfostran blef fördenskull också utländsk, och under hela hans lif märktes, att norskan icke var det första språk han lärt. Af sin moder hade han likväl tidigt insupit stark kärlek till Norge, hvilken blef af inflytande på hela hans lif. Fadern var sjuklig och f. ö. en hårdhjärtad man, som under sin sista tid blef en verklig hustyrann. Hans reaktionära skaplynne kom i allt skarpare motsättning till hustruns mera liberala tänkesätt; och då dessa delades af äldste sonen, kom också han i onåd hos fadern. 1797 lämnade grefvinnan sitt hem och bosatte sig i Danmark; två år därefter kommo hennes båda söner Herman och Ferdinand dit till henne, sedan de funnit vistelsen hos fadern outhärdlig. Modern dog redan 1801, men sönerna hade emellertid förvärfvat sig deltagande beskyddare, särskildt i finansministern grefve Schimmelmann, hvars hus då var samlingsplatsen för allt hvad Köpenhamn egde af bildning och talang. Herman W. blef student 1799 och privatsekreterare hos Schimmelmann, tog juridisk ämbetssxamen 1801 och blef 1803 assessor i finanskassadirektionen. En vacker framtid väntade honom utan tvifvel i Danmark, men hans håg stod till Norge. 1806 blef han amtman i Buskeruds amt, sedan han först deltagit i ordnandet af de svårigheter, som uppstått därigenom, att silfvergrufvan i Kongsberg nedlades. Då engelsmännen 1807 öfverföllo Köpenhamn och bortförde dansk-norska flottan, lossnade bandet mellan Danmark och Norge, och Norges ställning blef förtviflad. Kort förut gift med Karen Anker, dotter till den store godsegaren Peder Anker på Bogstad, njöt W. af ett lyckligt familjelif, men var strax redo att offra allt för att tjäna fäderneslandet i dess fara. Han öfvertog ledningen af provianteringsväsendet, for under stora faror gång på gång mellan Jylland och Norge och bidrog kanske mer än någon annan att rädda Norge från hungersnöd. Till råga på olyckan kom kriget med Sverige. W. uppsatte en egen frikår och drog i fält, likväl utan att komma i strid. Under dessa bekymmer mognade hos honom planer, som han redan länge skall ha hyst för sitt fosterland. Efter 1809 års revolution i Sverige uppmanade han genom grefve Schimmelmann Fredrik VI att taga ledningen i Norden, ge Danmark och Norge fri författning och emottaga svenska kronan. Uppmaningen afvisades likväl, och det kan vara tvifvelaktigt, om den någonsin meddelades konungen. W. vände sig då åt annat håll. I jan. 1809 hade han inträdt i den norska regeringskommission, i spetsen för hvilken stod prins Kristian August af Augustenborg. Denne hade året förut med framgång ledt landtförsvaret och var mycket populär, i synnerhet hos hären; men svag till karaktären, kom han snart nog under inflytande af W., som blef rörelsens verklige ledare. Han vägrade följaktligen bestämdt att efterkomma befallningen att rycka in i Sverige, då detta rike 1809 hotades af Rysslands öfvermakt. Emellertid valdes Kristian August till svensk kronprins 18 juli, och W. vågade nu hoppas, att Norge skulle utropa prinsen till konung och ingå en förening med Sverige, till trygghet för båda rikena, framför allt mot Ryssland. Åtskilliga hinder kommo likväl emellan. Prinsen själf var obeslutsam, och Fredrik VI, som förstod faran, sände sin svåger prins Fredrik af Hessen och kanslipresidenten Kaas till Norge för att öfvervaka honom. Kristian August begaf sig till Sverige 7 jan. 1810. Någon tid förut hade i Kristiania, hufvudsakligen genom W:s tillskyndan, bildats Selskabet for Norges vel, hvilket han betraktade som utgångspunkten för en resning till värnande af nationell själfständighet. Karl Augusts död, 28 maj 1810, rubbade icke hans tillit till framtiden, ty i Sveriges nye kronprins, Karl Johan, hade han fått en befryndad personlighet, som snart satte den skandinaviska halföns förening som mål för sin politik. Fredrik VI blef icke längre okunnig om, att det fanns förbindelser mellan de båda grannrikena, och kallade W. till Köpenhamn i febr. 1811. W. infann sig genast och öfverraskade därigenom konungen, hvilken i sin förlägenhet uppdrog åt honom att utarbeta planen för ett norskt universitet och deltaga i de öfverläggningar, som pågingo därom. W., som redan förut verkat ifrigt för detta mål, emottog uppdraget och fullgjorde det så raskt, att det nya universitetet i Kristiania upprättades redan 2 sept. 1811. Då brytningen mellan Sverige och Danmark blef tydlig, nedlade W. 30 mars 1813 sitt ämbete som amtman och emottog kort tid därefter en utskickad från Karl Johan, utan att dock förhandlingarna ledde till något resultat. På hösten gjorde han en resa till Jylland och fick där underrättelse om freden i Kiel 14 jan. 1814. Han ville nu strax resa hem till Norge, men isarna i Skagerak spärrade vägen för honom, och han nödgades därför fara öfver Köpenhamn och genom Sverige, där han i Vänersborg besökte grefve Essen i dennes hufvudkvarter. Han förbehöll sig vid detta tillfälle full handlingsfrihet och aflade ingen ed till svenske konungen. Vid hans hemkomst hade Kristian Fredrik låtit proklamera Norges själfständighet och utskrifvit val till en riksförsamling. W. aflade sin ed åt den nye regenten under förbehåll, att riksförsamlingen skulle ega att besluta om landets framtid. Regenten hade emellertid anordnat valen så, att dessa begränsade församlingens myndighet blott till att bestämma den blifvande författningen, och därigenom gjort dem till ett plebiscit för sig själf; endast fullmakterna för representanterna för Jarlsbergs grefskap och Bratsbergs amt innehöllo ett förbehåll såsom det nyss nämnda. W. infann sig 10 april i riksförsamlingen på Eidsvold med det program, att den skulle erkännas som uttryck för den oinskränkta folksuveräniteten för att därefter låta regenten framlägga fullständig redogörelse för förhållandet till andra makter, först därefter ansåg han tiden vara inne för underhandlingar med Sverige ang. en på frivillighetens väg gjord förening med detta land. Detta lyckades dock ej, och då församlingen 19 april beslutit, att den skulle upplösas, sedan författningen utarbetats och konung (Kristian Fredrik) valts, var vägen stängd för att fortsätta i den riktning W. önskade. Han tog emellertid mycket verksam del i författningsarbetet, dels i konstitutionskommitten, dels i församlingen. Han invaldes på sommaren s. å. i det urtima storting, som beslöt föreningen med Sverige. Han var sedermera Karl Johans förnämste rådgifvare 
page_number=518, index= - Wedel-Jarlsberg, 1. Johan Caspar Herman - Wedel-Jarlsberg, 2. Ferdiand Karl Maria - Wedel-Jarlsberg, 3. Fredrik (Fritz) Hartvig Herman - Wedellsborg - Vedel-Simonsen - Vedenjakaja l. Savolaksska åsen - Vedens härad - Vedenvads skans - Vederdöpare - Vedergällningsrätt - Vedergällningsteori 
vid valet af den nya regeringen, hvars medlemmar han gaf sitt förord utan hänsyn till deras föregående partiståndpunkt. Själf öfvertog han finansdepartementet och lyckades genom ett ofantligt arbete, ofta under förtviflade förhållanden, upprätthålla och trygga landets nya statshushållning. Detta kräfde emellertid åtgärder, som ibland kunde synas hårda nog och därför väckte missnöje. Då Karl Johan å andra sidan ville ingripa i finansförvaltningen på ett sätt, som W. ej kunde gilla, blef denne utan stöd hos såväl konung som folk. 1821 års storting väckte åtal mot honom för riksrätten, hvilken fullständigt frikände honom. W. tog nu afsked och lefde en lång följd af år hufvudsakligen för förvaltningen af sina gods, men var medlem af stortingen 1824, 1827, 1828 och 1830. Han ledde dessutom underhandlingarna i England om nedsättning af den höga trävarutullen och var medlem af flera kungl. kommissioner. Småningom återvann han sin popularitet, och då Karl Johan under krisen 1836 beslöt sig för att åter besätta ståthållarposten, var W. närmast att komma i fråga, och han utnämndes till riksståthållare 19 sept. 1836, under det han vistades i Tyskland. Regeringens sammansättning blef delvis förändrad, i det att särskildt dess chef, statsrådet Collett, anmodades att taga afsked. Med stortingets mera betydande medlemmar trädde ståthållaren i personlig förbindelse och utöfvade därigenom inflytande på dess förhandlingar, men lyckades undvika hvad som kunde ha inverkat störande på förhållandet till konungen och utjämna alla börjande dissonanser. I och för sig själf var ståthållarämbetet ingalunda gärna sedt, men allmänt erkändes, att W. var den lämpligaste mannen på denna plats, och han åtnjöt också stort anseende och förtroende. Hans stora förmögenhet tillät honom att lefva på stor fot, hvilket gaf glans åt hans ställning; hans ämbetstid förflöt i det hela taget lugnt i politiskt hänseende, och han arbetade därunder oförtrutet både inåt och i de unionella förhållandena på att ge en gång vunna resultat. Konung Oskar II utfäste på 100-årsdagen af W:s födelse ett pris af 1,000 kr. för den bästa lefnadsteckningen öfver W. En sådan utarbetades af Y. Nielsen, "Länsgrefve J. C. H. W.-J." (3 bd, 1901—02). — 2. Ferdinand Karl Maria W., baron, den förres broder, militär, f. 1 dec. 1781 i Neapel, d. 16 april 1857, bestämdes tidigt för den militära banan. Då han med brodern 1799 kom till Köpenhamn, gick han in vid hästgardet och gjorde tjänst under stadens bombardemang 1807. 1814 lämnade han danska tjänsten och for till Norge, där han på hösten s. å. blef major vid kavalleriet och adjutant hos Karl Johan. Han avancerade därpå till generallöjtnant (1833), kommenderande general öfver norska hären (1836) och general (1839) samt tog afsked 1850. W. blef tidigt anställd vid hofvet som hofmarskalk och var från 1844 till sin död hofchef. — 3. Fredrik (Fritz) Hartvig Herman W., diplomat, f. 1855, blef 1879 juris kandidat och anställdes s. å. som attache i Paris, tjänstgjorde 1882—84 i Utrikesdepartementet, blef legationssekreterare 1885 i Wien och 1886 i London samt var 1891—97 envoye i Madrid. 1898—1905 var han bosatt på godset Palsgaard i Jylland, medverkade vid unionsbrottet 1905 till upprättande af konungadöme och utrikesstyrelse i Norge samt är sedan 1906 norsk envoye i Paris, Madrid och Lissabon. 1—2. Y. N. 
<b>Wedellsborg,</b> danskt grefskap i nordvästra delen af Fyn, Odense amt, omfattar 6 hufvudgårdar och 6 afvelsgårdar (utgårdar) samt öarna Bågö och Brandsö i Lilla Belt, tills. 604 tnr hartkorn, med en skogsareal om 1,320 har. Fästegodset är nästan bortsåldt. Fideikommisskapitalet är 5,3 mill. kr. Grefskapets hufvudgård W. hette förut Iversnäs och ligger på en skogig halfö, som skjuter ut i Lilla Belt. Den tillhörde på 1600-talet Hans Lindenov d. ä. och d. y. samt Hannibal Sehested, hvars måg general V. F. v. Wedell fick grefskapet upprättadt 1672. E. Ebg. 
<b>Vedel-Simonsen.</b> Se Simonsen, L. 
<b>Vedenjakaja</b> l. Savolaksska åsen. Se Michel, Sankt, sp. 411. 
<b>Vedens härad,</b> i Älfsborgs län, ingår i Borås fögderi och från 1 jan. 1920 Borås domsaga, Ås, Vedens och Bollebygds tingslag (förut Marks, Vedens och Bollebygds domsaga) samt omfattar, sedan Torpa 1 jan. 1920 inkorporerats i Borås, socknarna Fristad, Borgstena, Bredared, Tämta, Vänga, Sandhult. 35,528 har. 6,564 inv. (1920). 
<b>Vedenvads skans,</b> i Norge, Asak socken, Vestfold fylke, hade 1718 besatts af norrmännen, men utrymdes af dem utan svärdsslag 5 nov. och besattes följande dag af svenskarna. L. W:son M. 
<b>Vederdöpare</b> (ty. <i>wiedertäufer,</i> af <i>wieder,</i> om igen). Se Anabaptister. Jfr Abcdarius. 
<b>Vedergällningsrätt.</b> Se Jus 45. 
<b>Vedergällningsteori,</b> <i>jur.</i>, den straffteori, enligt hvilken straffets ändamål allenast är att tillfoga delinkventen ett lidande för den orätt han gjort. Något ändamål därutöfver är eller bör icke vara normerande för dess användning. (Jfr Straffteori.) I motsats till äldre tiders mera primitiva straffrättsskipning, vid hvilken straffets utkräfvande öfvervägande framstår som en den enskildes med samhällsmaktens bemyndigande eller af samhällsmyndigheten själf utöfvad hämndeakt, senare allenast till viss grad modifierad genom talionsgrundsatsen (se Jus, sp. 321, 45), inlägges i denna teori tillika ett kraf på, att detta lidande skall vara till sin intensitet så vidt möjligt graderadt efter graden af skuld hos den skyldige. Såsom denna åskådnings grundläggare i modern tid kan Hugo Grotius anses ("poena est malum passionis, quod infligitur ob malum actionis"). Efter att under upplysningstidehvarfvet ha varit tillbakaträngd af preventionstankar (se Preventionsteori) blef den efter den Kantska filosofiens genombrott vid midten af 1800-talet åter ledande genom den s. k. klassiska straffrättsskolan. Enligt dess straffteori afser straffet att vara en social-etisk värdering af delinkventens i gärningen yppade skuld, uttryckt i ett visst mått af strafflidande, som skall tillfogas den skyldige. Denna värdering verkställes delvis af lagstiftaren, som uppställer maximi- och minimigränser för densamma genom strafflatitudens fixering (se Latitudsystem), dels af straffdomaren, som inom dessa gränser verkställer den konkreta värderingen. Denna värderingsprocedur erinrar sålunda närmast om vissa medeltida pristaxor, hvilka bestämde en varas såväl maximi- som minimipris och öfverlät åt kontrahenterna att inom 
page_number=519, index= - Vedergällningsteori - Vederhäftighet - Vederlag (juridik) - Vederlag (byggnadskonst) - Vederlagsbrist - Vederlagshemman - Vederlagsretten - Vederlaks - Vederlike - Vedermäle - Vedernamn - Vederslöf - Vedett - Vedettbåt 
dessa gränser bestämma det konkreta försäljningspriset. Frågar man, hvarför denna värderingsprocedur skall utmynna i ett brottsligen afsiktligt tillfogadt lidande, svaras det i regel af vedergällningsteoriens målsmän, att detta sker, emedan han i handlingens ögonblick kunnat handla annorlunda, än han gjort. Skuldens grad bestämmes af 1) rättskränkningens intensitet, hvilken åter beror dels på arten af det intresse, mot hvilket gärningen varit riktad, dels på den omfattning, i hvilken det lidit intrång, resp. den grad, i hvilken det utsatts för fara; 2) intensiteten i brottslig vilja hos den skyldige; 3) den allmänna beskaffenheten af hans psyke i handlingens ögonblick (s. k. förminskadt tillräkneliga böra ha lägre straff). Jfr Tillräknelighet. 
I nutiden har vedergällningsteorien åter alltmera undanträngts af preventionsteorien. Den har dock alltjämt talangfulla försvarare. Stundom söker man därvid försvaga dess innebörd genom att uppställa som straffets ändamål allenast att vara ett uttryck för ett samhällets ogillande af den brottsliga gärningen, stundom åter finner man vedergällningsmomentet tillräckligt framhäfdt genom betonandet af, att straffet alltid riktar sig mot en bestämd (brottslig) gärning af den, som drabbas af detsamma, i det en sådan alltid förutsättes för dess inträde. För så vidt man genom dylika formuleringar af vedergällningstankens innebörd verkligen afser att uppge straffets egenskap att fullfölja ett själfständigt syfte att tillfoga delinkventen ett lidande, uppstå emellertid betydande svårigheter vid besvarandet af frågan, hvaruti vedergällningsstraffets särmärke till skillnad från andra samhällets inskridanden mot orätten egentligen består. N. S—g. 
<b>Vederhäftighet,</b> en förmögenhetsställning af sådan beskaffenhet, att den sätter sin innehafvare i stånd att uppfylla honom åliggande förbindelser, i förening med personlig pålitlighet. I lagspråket begagnas uttrycket särskildt med afseende på förmågan att fullgöra en viss förpliktelse, företrädesvis borgen, så t. ex. för belopp, som underrätt eller öfverexekutor ålagt någon att betala, men som denne vill undgå att utge, i hopp att hofrätt skall befria honom från åliggandet; likaså för kronoarrendators fullgörande af arrendevillkoren. Särskilda föreskrifter ha någon gång getts i fråga om de myndigheter, som ha att lämna intyg om vederhäftighet, s. k. vederhäftighetsbevis. A. W. (C. G. Bj.) 
<b>Vederlag.</b> 1. <i>Jur.</i> a) I allmänhet ekonomisk ersättning, betalning ("mot vederlag", mots. till gratis). — b) Särskildt i fråga om afvecklingen af äkta makars ekonomiska gemenskap: den ersättning, som efter makes död eller skilsmässa afvensom i fall af hem- eller boskillnad tillgodoföres ena maken (eller dess rättsinnehafvare), för förlust, som den maken anses ha lidit genom den andres åtgöranden eller genom att egendom användts till betalning af denne andres gäld. De ganska invecklade lagbestämmelserna om sådant vederlag vid bodelning återfinnas i Giftermålsb. 11: 8—11 (enligt lag 1 juli 1898); motsvarande regler i 1920 års giftermålsbalk 13: 5—9. — c) Egentligen i fråga om ärfd landtfastighet, <i>arfvejord</i> (se d. o.), som frångått arfvingen, begagnas ordet <i>vederlag</i> i betydelsen: annan jord, som hos arfvingen anses ha trädt i arfvejordens ställe, såsom "surrogat", exempelvis genom byte förvärfvats mot bortbytt arfvejord eller inköpts för den köpeskilling, som bortsåld arfvejord inbringat (Jordab. 2: 1). I något vidsträcktare mening betecknar vederlag äfven annan egendom, som en gift person på antydt sätt fått i st. f. honom förut tillhörig, numera afhänd egendom; hade sistnämnda egendom varit hans enskilda, d. v. s. utesluten från andra makens giftorättsanspråk, så skall detsamma gälla om vederlaget (1920 års Giftermålsb. 6: 8). — 2. <i>Kam.</i>, detsamma som vederlagshemman. Se Byte 3. — Om prästernas vederlag se d. o. 1—2. C. G. Bj. 
<b>Vederlag,</b> <i>bygnk.</i>, kallas de byggnadsdelar, som utgöra stöd för eller uppbära ett hvalf eller en bågkonstruktiou. Jfr Hvalf, sp. 1389, och Mur, sp. 1368. Fmn. 
<b>Vederlagsbrist,</b> <i>kam.</i> Se Byte 3. 
<b>Vederlagshemman,</b> <i>kam.</i> Se Byte 3. 
<b>Vederlagsretten.</b> Se Thingmannalid. 
<b>Vederlaks</b> (fi. <i>Virolahti</i>), kustsocken i Viborgs län, Finland, Kymmene domsaga och härad, pastorat af 2:a kl., Fredrikshamns kontrakt, Nyslotts stift, 741 kvkm. 8,893 inv. (1918), finsktalande. Folkhögskola. V. är äldsta kända socknen mellan Borgå och Viborg och nämnes redan 1370 som egen församling. O. B—n. 
<b>Vederlike</b> (fsv. <i>viþerliki</i>), jämlike i rang. 
<b>Vedermäle</b> (fsv. <i>viþermaeli</i>), tecken, bevis; jur., bevismedel mot en för åverkan eller likartad förbrytelse anklagad person, bestående i ett eller annat föremål, som denne användt för förbrytelsens begående eller därvid medfört och som målsegaren tagit ifrån honom. Enligt urgamla regler, som alltjämt kvarstå i vår lagstiftning, eger nämligen målsegaren, själf eller genom sitt folk, bl. a. fråntaga skogsåverkare "dragare, redskap eller annat vedermäle", tjufskytt "bössa, annan jaktredskap och hundar till vedermäle och pant" samt tjuffiskare "båt, redskap eller annat till vedermäle och pant", allt dock under villkor, att förbrytaren anträffas på bar gärning. Motvärn från förbrytarens sida mot sådant fråntagande är i Strafflagen (24: 16) belagdt med frihetsstraff. Vedermälet innebär emellertid i målsegarens hand icke ett sådant bevis, att det utesluter möjligheten att bestrida anklagelsens riktighet. Jfr Pantning. C. G. Bj. 
<b>Vedernamn,</b> vanligen detsamma som öknamn; ett binamn, som tillägges en person. 
<b>Vederslöf,</b> socken i Kronobergs län, Kinnevalds härad. 5,434 har. 1,031 inv. (1919). V. bildar med Dänningelanda (framdeles äfven Täfvelsås) ett pastorat i Växjö stift, Kinnevalds kontrakt. 
<b>Vedett</b> (fr. och ty. <i>vedette,</i> af it. <i>vedetta,</i> utkik, utpost), i franska och tyska armeerna namn på en dubbelpost vid kavalleriet. Vedetten postar till häst, och den kan i Tyskland utgöras äfven af 3 man, af hvilka två posta till fots och den tredje håller hästarna. Förr nyttjades benämningen jämväl i Sverige. Jfr Bevakning, Fältvakt och Post. C. O. N. 
<b>Vedettbåt</b> (se Vedett), <i>sjöv.</i>, mindre örlogsfartyg, afsedt för bevakningsändamål, minering och minsvepning m. m., hufvudsakligen inomskärs. Svenska flottan har några vedettbåtar, hvilka särskildt byggts för detta ändamål, men flertalet af 
page_number=520, index= - Vedettbåt - Vedevåg - Vedevågsån - Vedfamn - Vedflugor - Vedfärgämnen - Vedgas - Wedgwood, Josiah 
dess vedettbåtar utgöres af utrangerade torpedbåtar; vid mobilisering tillkommer ett stort antal till vedettbåtar apterade, bevärade, privata bogserbåtar. C. K. S. 
<b>Vedevåg,</b> bruksegendom i Lindesbergs landsförsamling, omfattar järnmanufakturverk, mek. verkstad, skaftfabrik, tegelbruk, såg samt färg- och fernissfabrik jämte 26/32 mtl jordbruksfastighet. Tax.-värdet 894,900 kr. (1918), hvaraf 299,900 kr. för jordbruk. Manbyggnaden, nu brukskontor, vid Vedevågsån, omkr. 600 m. från dess utlopp i den lilla Vedevågssjön (45 m. ö. h.), som får sitt vatten från Rossvalen samt Linde- och Björkasjöarna i n. och afbördar det genom Väringen (32 m. ö. h.) i s. till Arbogaån och Mälaren, uppfördes 1795 och påbyggdes 1900—01. Ny manbyggnad uppfördes 1909, tillbyggdes 1914 och är belägen vid Vedevågssjöns östra strand mellan Vedevågsåns bägge utflöden där. Vid bruket, ett af de största i Sverige inom sin bransch, tillverkas hufvudsakligen jordbruksredskap, spiralborrar, borrchuckar, remskifvor af stålplåt, färger, fernissor, lacker och glasyrer m. m. samt tak- och murtegel äfvensom tegelrör till omkr. 3 mill. kr. årligt tillv.-värde. Hytta och smedja vid V. omnämnas 1539 och egdes 1627—31 af L. De Geer, tillhörde sedan kronan och i slutet af 1600- samt början af 1700-talen Hans Preuss-Ehrenpreuss (f. 1636, d. 1711) och hans son Hans d. y. (f. 1664, d. 1740). V. har sedan egts af landshöfding K. Broman (d. 1784) samt släkterna Hallencreutz, Schön, Adelborg och Sparre, Keiller, med firma V:s bruks nya a.-b. (1894—1913), samt tillhör f. n. det 1913 med ett aktiekapital af 1,765,000 kr. bildade Wedevåg-Koppom a.-b. E. A—t. 
<b>Vedevågsån.</b> Se Vedevåg. 
<b>Vedfamn.</b> Se Famn 2 och Vedmått. 
<b>Vedflugor,</b> <i>Xylophagidae, zool.</i>, en till afd. <i>Brachycera orthorapha</i> hörande familj, omfattande släktena <i>Xylophagus</i> och <i>Xylomyia,</i> hvilkas larver lefva under barken af träd, där de förtära andra insektlarver. Larven af <i>Xylophagus ater</i> är mycket vanlig i våra barrskogar, där den gör nytta genom att förtära barkborrelarver. Jfr Vedborrar. I. T—dh. 
<b>Vedfärgämnen,</b> <i>bot.</i>, färgämnen, som äro lokaliserade till olika växters kärnved, hvars cellväggar äro impregnerade däraf. Sådana färgämnen äro t. ex. hematoxylin, santalin, brasilin och morin. Dylik ved har ofta användning som färgträ (se d. o.). G. L—m. 
<b>Vedgas.</b> Se Trägas. 
<b>Wedgwood</b> [ωed'ʃωud], Josiah, engelsk keramiker, f. 1730 i Burslem i grefsk. Stafford, d. 3 jan. 1795. Stafford var bekant för sin krukindustri, och W:s familj hade i flera släktled idkat krukmakeri. Hans formsinne var tidigt utbildadt, och redan 1759 stod han i spetsen för en egen liten fabrik i fädernestaden. W. var sin egen tecknare, modellör och kemist, men hans sträfvan gick ut på att förbättra former och dekoration samt att ge godset större lätthet och fasthet och glasyren lifligare glans. Som ett resultat af dessa försök framstod det gräddfärgade godset (<i>creamcoloured ware</i>) i färgskiftningar från elfenben till blekt svafvel, dekoreradt med målning eller tryck i ofta gröna eller bruna färgtoner, typen för den s. k. fina fajansen eller flintporslinet. Efter en beställning utförd 1765 för drottning Charlotta, Georg III:s gemål, erhöll det nya fabrikatet senare benämningen drottninggods (<i>queen's ware</i>). Denna servis var hållen i grönt och guld på gräddfärgad botten, och med sin dekoration af stiliserade blad, tång, musslor o. d. undanträngde det nya fabrikatet efter hand den äldre, emaljerade fajansen efter franska eller holländska mönster, väsentligen grundade på orientaliska förebilder. Särskildt blef detta fallet vid de svenska fabrikerna, där ett gods, som liknade W:s, tillverkades från början af 1770-talet, ehuru med sinande konstnärlig förmåga. Jämte den fina fajansen tillverkade W. vid denna tid efterbildningar af japanskt stengods och studerade antika förebilder. 1766 började han i närheten af Stoke-upon-Trent i Staffordshire anlägga den fabrik, som sedermera under namnet "Etruria" vann stor berömmelse. Den trädde i verksamhet 1769. W. hade då gått i kompani med Thomas Bentley, köpman från Liverpool, som till sin död, 1780, gagnade den gemensamma saken både som smakråd och duglig affärsman. Fabrikens namn anger, i hvilken anda dess verksamhet leddes. Den nyklassiska smaken började utbreda sig och tränga tillbaka rokokostilen, och W. slöt sig med hänförelse till denna riktning. Han ville upplifva den klassiska forntidens formskönhet, dess sinnrika, lugna och fina dekorationssätt, och det var från dess konst och konstslöjd, de grekiska, eller, som de då kallades, de "etruriska" vaserna, dess kameer, intaglier och öfriga småskulptur, studerad i original eller efterbildning, som han hämtade uppslagen till formgifning och prydnader. Som material pröfvades och användes nya lerblandningar, stående nära det i England af ålder brukliga stengodset och bildande en mellanart mellan detta och det äkta porslinet. Form och dekoration erhöllo en hufvudsakligen plastisk karaktär; dekorationen utgöres af reliefer och friskulptur, medan det koloristiska elementet, den äldre, brokiga färgrikedomen, fick träda tillbaka. Bland olika slag af tillverkningar märkas det helsvarta, i massan färgade basaltgodset, äfven kalladt <i>egyptian ware,</i> det röda godset, en efterbildning af det japanska s. k. búcaro-godset, terrakotta, afsedd att efterhärma agat, jaspis, marmor, porfyr och andra stenarter, samt slutligen, efter 1775, jaspergodset, det mest fulländade af dem alla, en fin, halfgenomskinande, ytterst plastisk och för färgning mottaglig massa. De i detta material utförda föremålen, som företrädesvis pläga kallas "Wedgwood-fabrikat": kameer, medaljonger, vaser, lampor, rökelsekärl, serviser, lyxföremål af alla slag, äro vanligen ornerade med fint skurna och modellerade hvita reliefer mot en oftast blå, stundom grågrön, 
page_number=521, index= - Wedgwood, Josiah - Wedgwoods pyrometer - Vedholmen - Vedhyggsteränta - Vedi Napoli, e poi mori - Vediovis (Vejovis, Vedius) - Vedisk - Vedius Pollio, Publius - Vedknubb l. Knubb - Vedkärl - Wedmore, Frederick - Vedmått - Wednesbury - Wednesfield-heath - Vedparenkym - Vedprosenkym - Vedram - Vedretta - Veðrfolnir - Vedrines, Jules Charles Toussaint 
rosafärgad, violett, grå eller gul botten (jfr fig. 16 å färgpl. till art. Keramik). För deras utsirning togs en skara konstnärer i anspråk, bland dem den berömde J. Flaxman. Utmärkta genom formernas ädelhet och omväxling, orneringens måttfulla elegans och arbetets precision, mottogos de med lifligt bifall öfverallt i Europa. Ur konstnärlig synpunkt äro de fullt jämförliga med de gamla Sevres- och Meissen-tillverkningarna. (Se fig. 16 å pl. till art. Keramik.) Jämte lyxföremål tillverkades fortfarande enklare förbrukningsvaror i simplare gräddfärgadt gods. Firmans namn ändrades efter Bentleys död till "Wedgwood & sons" samt "Wedgwood, sons & Byerly". Fabriken fortgår ännu. De äldsta fabrikaten äro osignerade, men ha W:s eller firmans fulla namn eller initialer intryckta i massan. Förfalskningar eller efterbildningar förekomma i stort antal. W. var en framstående personlighet, teoretiskt, praktiskt och estetiskt begåfvad, egde kunskaper och konstnärlig smak, uppfinningsförmåga och affärsduglighet, därjämte af en ädel och människovänlig karaktär. Genom dottern Susanna blef han morfader till Charles Darwin. Monografier af E. Metyeard (1865—66), Jervitt (1865) och Church (1894). Jfr äfven Burton, "History and description of english earthenware and stoneware" (1904), och J. C. Wedgwood "A history of the W. family" (1909). Upk.* 
<b>Wedgwoods pyrometer</b> [ωe'dʃωuds], <i>fys.</i> Se Pyrometer, sp. 670. 
<b>Vedholmen.</b> Se Käringön. 
<b>Vedhyggsteränta,</b> <i>kam.</i> Se Bergsfrälse, sp. 1488. 
<b>Vedi Napoli, e poi mori</b> [-påj måri]. Se Neapel, sp. 649. 
<b>Vediŏvis</b> (Vejŏvis, Vedius), underjordisk italisk gud, hvars fest inföll 21 maj; han hade ett altare i Bovillae, där han dyrkades af juliernas släkt, och två tempel i Rom. Namnet förekommer ock som binamn till Juppiter, med hvars första del (urspr. <i>Jov-</i>) det är identiskt. J. C. 
<b>Vedisk,</b> som tillhör veda (se d. o.). Om vediska språket och litteraturen se Indiens språk och litteratur, sp. 535—536, 543, 545 och 551, samt Vedaspråket. 
<b>Vedius Pollio,</b> Publius, var romersk riddare (storkapitalist), måhända från Caesarea i Bitynien, son af en frigifven slaf. Han var känd för sin rikedom och oerhörda lyx, som omtalas ännu af Plinius d. ä. och Dio Cassius. Tack vare sin frikostighet förvärfvade han sig anseende och fick statyer både i Aten och Ilion. Åt kejsar Augustus testamenterade han sin sköna villa Pausilypon ("Sorgenfrei", "Sanssouci") nära Neapel, vid det nuvarande Posilipo (jfr d. o.). J. C. 
<b>Vedknubb</b> l. Knubb, <i>träv.</i>, affall vid justering af plankor, battens och bräder. Justerändar, som äro 1 fot och däröfver i längd, kunna justeras och exporteras under namn af splitved (se Firewood). Det återstående virket är den egentliga vedknubben. Den används allmänt som bränsle eller som råvara vid sulfatmassetillverkningen. W. E—n. 
<b>Vedkärl,</b> <i>bot.</i> Se Kärl 2, sp. 575. 
<b>Wedmore</b> [ωe'dmå͡ə], Frederick, engelsk konstkritiker, novellist, f. 9 juli 1844 i Clifton, kom till London 1868, började som tidningsman och novellförfattare, skref sedan konstkritik och utgaf <i>Studies in english art</i> (2 dlr, 1876 och 1880), <i>The four masters of etching</i> (1883), <i>Etching in England</i> (1895), <i>Turner and Ruskin</i> (1900), <i>Etching</i> (1911), <i>Memories</i> (1912) m. m. W. adlades 1912. 
<b>Vedmått,</b> rymdmått vid försäljning af ved. Af gammalt har man särskilt tre hufvudformer: skogsfamnen om 108 kbf., brofamnen l. Stockholmsfamnen om 144 kbf. och kubikfamnen l. stafrum om 216 kbf. Alla tre måtten förekomma, men dessutom har man erhållit en massa olika famnmått. En speciell form af vedmått är den i Falutrakten vanliga kasen om 6 kbf. (6 × 4 × 2 1/2' a 3'). På senare tiden har kubikmetern mer och mer kommit i bruk, och stora ansträngningar ha gjorts för att erhålla denna som allmänt vedertaget mått. Se Vedram. W. E—n. 
<b>Wednesbury</b> [ωe'nṡbri], stad i engelska grefsk. Stafford, 13 km. n. v. om Birmingham. 28,103 inv. (1911). En af de betydelsefullare järnindustristäderna i det bekanta kol- och industridistriktet "Black country". Tillverkning hufvudsakligen af större, gröfre arbeten, såsom lyftkranar, järnvägsskenor o. s. v., men äfven af smärre maskindelar och nålar. Äfven godstillverkningen är omfattande. A. N—d. 
<b>Wednesfield-heath</b> [ωe'nṡfīld hī'th]. Se Heath Town. 
<b>Vedparenkym,</b> <i>bot.</i> Se Kärlsträng, sp. 579. 
<b>Vedprosenkym,</b> <i>bot.</i>, detsamma som libriform (se Kärlsträng). 
<b>Vedram,</b> <i>skogsv.</i> 1. En rektangelformig träställning, som fastgjorts med sprintar vid kälkarna och från hvars sidor meterlånga stolpar upprests för att sammanhålla lasset. I vedramen kan ofta lossas 4—6 kbm. ved. — 2. Mått för mätning af ved, göres en famn eller 1 kbm. stort alltefter de mått man önskar använda. Vedramen brukas vid utförsäljning af ved, som inlägges i dessa för att öfvertyga köparen, att han erhållit just den vedrymd han köpt. W. E—n. 
<b>Vedretta,</b> italiensk benämning på glaciär i Alperna, förekommer äfven i namn på alptoppar, t. ex. V. Marmolata i Dolomiterna (3,344 m.). A. N—d. 
<b>Veðrfolnir,</b> <i>nord. myt.</i>, är enligt Snorres Edda en hök, hvilken sitter mellan ögonen på den örn, som har sin plats på världsträdet Yggdrasils grenar. Namnet betyder väl "den som blekes af vädret". I den sannolikt ursprungligaste af de bevarade eddatexterna är emellertid hökens namn Veðrlaufnir. Ad. N—n. 
<b>Vedrines</b> [-ri'n], Jules Charles Toussaint, fransk flygare, f. 29 dec. 1881 i Saint-Denis, d. genom nedstörtning, under en flygning 
page_number=522, index= - Vedrines, Jules Charles Toussaint - Vedro - Vedslip - Vedstam - Vedstege - Vedsteklar - Vedtrafve - Vedum - Vedut - Vedvirke - Vedväxter, Lignoser - Vedämne - Vedätare - Weech, Friedrich von - Weed, Thurlow - Weehawken - Weekend - Weeks island - Veen - Veen, Otto van (Vaenius, Venius) 
som kurir mellan Rom och Paris, 21 april 1919 vid S:t Rambert-d'Albon i dep. Drôme. Han var först ingenjör vid Gnôme-verken, erhöll certifikat som flygare 1910, vann 1911 täflingen Paris—Madrid, som han ensam fullbordade, blef s. å. 2:e man i täflingen le circuit d'Angleterre, satte 1912 hastighetsrekord, som han ytterligare förbättrade, då han s. å. vid Chicago vann Gordon-Bennett-pokalen för flygning 200 km. på 1 timme 10 min. 1913 utförde han bland andra märkliga flygningar flygningen Paris—Wien—Konstantinopel—Beirut—Kairo (öfver 4,000 km.) — en dittills enastående prestation. Under Världskriget tjänstgjorde han som underlöjtnant vid flygtrupperna, hvarvid han som särskild uppgift hade att nedsätta franska kunskapare (spioner) på öde platser bakom de fientliga linjerna och sedan åter hämta dem efter förrättadt uppdrag. V. var en af Frankrikes äldsta, djärfvaste, skickligaste och populäraste flygare. H. J—dt. 
<b>Vedro,</b> ryskt rymdmått för våta varor, = 1/40 <i>botjka</i> (fat) = 10 <i>krusjki</i> = 12,3 liter. Jfr Botjka och Krusjka. 
<b>Vedslip,</b> <i>skogsv.</i>, kälke för framforsling af ved. 
<b>Vedstam,</b> <i>bot.</i> Se Vedväxter. 
<b>Vedstege,</b> <i>skogsv.</i>, träställning, som används vid vedkörning för lassets fasthållande vid kälkarna. Den består af en ram, som framtill och baktill har rätt uppstående stolpar, öfver hvilka en med två hål försedd slå kan trädas. Slån, som fastgöres vid ståndarna, nedklämmes öfver veden, så att denna kommer att ligga stilla. W. E—n. 
<b>Vedsteklar,</b> <i>zool.</i> Se Trästeklar. 
<b>Vedtrafve,</b> <i>skogsv.</i>, ordentligt upplagd ved. Den bör då läggas på underlag och 1 m. — 1 famn hög, allt efter de olika mått, hvari man mäter. Veden lägges jämn i ändarna, och de olika vedstyckena skola ligga parallellt. Vanligen läggas vedträna med barken nedåt, då man tror, att uttorkningen härigenom skall befordras, men på senare tiden har man börjat lägga barken uppåt, hvarigenom veden, särskildt under regniga somrar, skyddas. W. E—n. 
<b>Vedum.</b> 1. F. d. socken i Skaraborgs län, Kållands härad, numera införlifvad med Järpås. — 2, 3. Socknar. Se Kinne-Vedum och Laske-Vedum. 
<b>Vedut</b> (it. <i>veduta,</i> fr. <i>vue,</i> eng. <i>view,</i> af lat. <i>videre,</i> se), utsikt, landskapsmålning, som framställer bestämda ställen, särskildt med byggnader (jfr Arkitekturmåleri och Prospekt) i motsats till det komponerade, "heroiska", "idylliska" landskapet och till "stämningslandskapet", där luft- och belysningsföreteelserna äro hufvudsak. Vedutmåleriet blomstrade vid 1700-talets slut och 1800-talets början samt användes mycket för dekorativa ändamål. Äfven bords- och kaffeserviser m. m. dekorerades med utsikter af märkliga platser. Upk.* 
<b>Vedvirke.</b> Se Virke. 
<b>Vedväxter,</b> Lignoser, <i>bot.</i>, växter med förvedad, ofvanjordisk stam, vedstam, alltså träd och buskar. Se Skott, sp. 1151, och Tecken. G. L—m. 
<b>Vedämne,</b> <i>kem.</i> Se Lignin, äfven i Suppl. 
<b>Vedätare,</b> <i>zool.</i> Se Xylophaga. 
<b>Weech</b> [vēch], Friedrich von, tysk historiker, f. 16 okt. 1837 i München, d. 17 nov. 1905 i Karlsruhe, studerade i München och Freiburg im Breisgau, blef 1864 hofbibliotekarie i Karlsruhe, 1867 arkivråd vid Badens Generallandesarchiv och 1885 dettas chef. Från 1885 var W. ständig sekreterare i badensiska historiska kommissionen. Bland hans många skrifter märkas <i>Baden unter den grossherzögen Karl Friedrich, Karl und Ludwig 1738—1830</i> (1863), <i>Baden in den jahren 1852—1857</i> (1877), <i>Die Zähringer in Baden</i> (1881), <i>Badische geschichte</i> (1890) och <i>Karlsruhe, geschichte der stadt</i> (3 bd, 1895—1904). W. var äfven verksam som utgifvare af historiska akter och källskrifter, bl. a. af "Beschreibung des schwedischen kriegs von Sebastian Bürster, 1630—1647" (1875) och af "Badische biographien" (5 bd, 1875—1905). V. S—g. 
<b>Weed</b> [ωī'd], Thurlow, nordamerikansk tidningsman och politiker, f. 15 nov. 1797 i Cairo, staten New York, d. 22 nov. 1882 i New York, började sin bana som lärling på ett tryckeri, öfvergick 1818 från typografyrket till tidningsmannabanan och utgaf i staten New York efter hvartannat flera landsortstidningar. 1830—63 var han utgifvare af "Evening journal" i Albany, whigpartiets förnämsta organ i staten och med åren alltmer inflytelserik i de nordöstra staterna öfver hufvud. W. bekämpade där energiskt negerslafveriet och hade ej ringa andel i Lincolns seger vid presidentvalet 1860. Han sändes 1861 till Europa på en diplomatisk mission för att söka hindra europeisk inblandning i inbördeskriget till sydstaternas förmån. 1867—68 utgaf han i New York tidningen "Commercial advertiser". Jfr "The life of Th. W." (1884; innefattar dels hans af dottern Harriet A. Weed utgifna själfbiografi, dels en lefnadsteckning öfver W. af dottersonen Th. Weed Barnes). V. S—g 
<b>Weehawken</b> [ωīhå'kn], förstad till New York, belägen vid högra stranden af Hudson, midt emot Manhattan och som en omedelbar nordlig fortsättning af Hoboken. 11,200 inv. (1910). Flodstranden är upptagen af omfångsrika varfsanläggningar. A. N—d. 
<b>Weekend</b> [ωī'ke'nd], eng. (eg. veckoslut), en liten resa lördag middag med landtvistelse och återkomst söndag kväll eller måndag morgon. 
<b>Weeks island</b> [ωī'ks a͡ilənd]. Se Marcus island. 
<b>Veen.</b> Se Venn, Hohes. 
<b>Veen</b> [fēn], Otto van, mest känd under det latiniserade namnet Vaenius eller Venius (som han själf ibland signerat sina arbeten), nederländsk målare, f. 1558 i Leiden, d. 1629 i Bruxelles, var son till en borgmästare i Leiden, måste 1572 med sin familj af politisk-religiösa skäl fly till Liege, där han under Lampsonius fortsatte de i Leiden började konststudierna, hvilka han 
page_number=523, index= - Veen, Otto van (Vaenius, Venius) - Veen, Jan van der - Weenix, 1. Jan Baptist - Weenix, 2. Jan - Weer, Ellen - Weert - Weert, Jan de - Weert, Jean de - Weesp - Vef l. Vefsläng 
fullbordade i Italien 1576—81, dels för E. Zucaro i Rom, dels under inflytande af venezianska skolan. Han återvände till sitt hemland 1581, blef hofmålare hos Alessandro Farnese, flyttade efter dennes död, 1592, till Antwerpen och blef 1594 mästare i dess målargille. Han utnämndes 1620 till hofmålare hos ärkehertig Albrekt, och från den tiden bodde han i Bruxelles. V:s största förtjänst är att som Rubens' lärare ha inledt det stora århundradet inom den flandriska skolan. Själf var han en representant för den italianiserande riktningen, men han hemföll icke åt manierismen. Han är samvetsgrann och förståndig, men därmed följer ock, att han blir tråkig. Af hans verk finnas <i>Lasarus' uppväckelse</i> i Gents katedral, <i>Den helige Andreas' martyrskap</i> i Antwerpens Andreaskyrka, <i>Matteus kallas till apostel</i> m. fl. i Antwerpens museum, <i>Den heliga Katarinas förmälning</i> i Bruxelles' museum, <i>Kristus jämte fyra botgörare</i> i Mainz samt porträttgrupp af mästaren och hans familj i Louvre. Stockholms Nationalmuseum eger <i>Allegori öfver ungdomens frestelser</i> (signerad) samt porträtt af ärkehertig <i>Albrekt</i> af Österrike och af dennes gemål. Bildserier till <i>Marias lefnad</i> och <i>Den katolska kyrkans triumf</i> finnas i Schleissheims galleri. V. var en bildad man, skref historiska och moraliserande böcker, som han illustrerade med kopparstick. C. R. N.* 
<b>Veen</b> [fēn], Jan van der, holländsk skald, f. 1578 eller 1587 i Haarlem, apotekare i Deventer, d. där 1659, skref bl. a. <i>Overzeesche Zege-en bruyloft-zangen</i> (1627 ff.; 3:e uppl. 1641), de förra hållna i antikatolsk och antispansk anda, förhärligande arfståthållaren Fredrik Henriks segrar eller satiriskt gäckande de i Belgien kvarblifne flamländarna, bröllopssångerna, i tidens herdestil, trots genrens karaktär af gedigen halt. V:s <i>Zinnebeelden</i> ("emblemata") <i>oft Adamsappel,</i> synbarligen under intryck af Const. Huygens' "Zedeprinten", äro tillegnade hans fädernestad Deventer; de omnämnas af svenske skalden Sam. Columbus i hans å universitetsbiblioteket i Uppsala förvarade anteckningsbok från hans långa utländska resa (1674—79), och den i 1600-talets Holland populära diktgenren torde ha öfvat inflytande såväl på Columbus' egen som andra samtida svenskars epigramdiktning. Jfr E. Wrangel, "Sveriges litterära förbindelser med Holland" (1897), och "De betrekkingen tusschen Zweden en de Nederlanden op het gebied van letteren en wetenschap" (1901). Hj. P—r. 
<b>Weenix</b> [vēn-], holländska målare. 1. Jan Baptist W. (tecknade sig vanligen Giovanni Baptista), f. 1621 i Amsterdam, d. 1660 i närheten af Utrecht, var lärjunge hufvudsakligen af Claes Moeyaert och Abr. Bloemaert, uppehöll sig i Italien 1643—47, var sedan mestadels bosatt i Utrecht, i hvars målargille han 1649 var ordf. W. målade under sin första tid företrädesvis italiensk natur, klassiska ruiner, folklif, landskap och hamnar med figurer (<i>Hamn med antika ruiner,</i> sign. 1648, i Stockholms Nationalmuseum), öfvergick senare till stilleben och framställning af hönsgårdar. Någon gång väljer han ämne ur bibliska historien, t. ex. <i>Jakob och Esau</i> (i Dresdens galleri), eller ur poesien, t. ex. <i>Erminia hos en herdefamilj</i> (ur Tassos "Gerusalemme liberata", i Berlin). Genretaflor af W. finnas i Antwerpen, Paris, London, Wien, Schwerin, Petersburg m. fl. st. Till hans senare tid i Utrecht höra <i>Kök med en katt</i> (1652, Schwerins museum), ett par stilleben i Wien och en förträfflig Hönsgård i Dresden. — 2. Jan W., den föregåendes son och lärjunge, f. 1640 i Amsterdam, d. där 1719, synes ha studerat äfven för sin släkting G. de Hondekoeter, var verksam i Amsterdam och en kortare tid i Utrecht, där han 1664 och 1668 finnes antecknad som ledamot af målargillet. En längre tid uppehöll han sig hos kurfursten Johan Vilhelm af Pfalz i Düsseldorf, hvilken 1702—12 sysselsatte honom med målningar för slottet Bensberg. I sin ungdom målade W. liksom sin fader italienska hamnar med folklif (finnas i Nîmes, Wien, Louvre). Han målade äfven goda porträtt, t. ex. A. de Sadeleer och hans hustru (1686, i Haarlem). I hans tidigare stillebensmålningar förekomma människor eller lefvande djur tillsammans med döda föremål; så på ett par taflor med jaktbyte samt jägare med hundar (i München), en tafla med en papegoja (i Köpenhamn) o. s. v. Hufvudsak är vanligen dödadt vildt, omgifvet af jaktredskap eller blommor och frukter, med praktföremål, statyer, arkitektoniska detaljer och diskret gifven landskapsbakgrund, som bildar en stämningfull fond för den förträffligt utförda "nature morte". Arbeten af sådan art finnas i Berlin, Haag, Dresden, London, Wien, München, Schleissheim, Petersburg, Stockholms Nationalmuseum (<i>Död hare, upphängd i en nisch</i>) och flerstädes. C. R. N.* 
<b>Weer,</b> Ellen, pseudonym. Se Wester 3. 
<b>Weert</b> [vērt], stad i västra delen af holländska prov. Limburg, belägen vid kanalen Zuid-Willemsvaart mellan Maastricht och 'sHertogenbosch. 8,700 inv. (1900). Bränneri; torfindustri. I staden finnes ett birgittinkloster, Mariehaart. A. N—d. 
<b>Weert</b> [vērt], Jan de. Se Holländska litteraturen, sp. 984. 
<b>Weert</b> [vērt], Jean de. Se Werth. 
<b>Weesp</b> [vēsp], stad i holländska prov. Nord-Holland, belägen vid Vecht, omedelbart ofvanför dess mynning i Zuiderzee. 6,700 inv. (1900). Berömd kakaofabrik (van Houten). A. N—d. 
<b>Vef</b> l. Vefsläng, <i>mek.</i>, en från en maskinaxel utgående arm, <i>s</i> (fig. 1), vid yttre ändan försedd med en med axeln parallell tapp, veftappen, för öfverföring af mekanisk energi eller 
page_number=524, index= - Vef l. Vefsläng - Wefa-en-Nil - Vefik, Ahmed - Vefla - Vefling - Vefsen - Vefsenelven (Vefsna) - Vefsenfjorden - Vefslup - Vefsläng - Vefsna - Vefstake - Veftappen - Veft-offer - Vega (astronomi) - Vega (Norge) - Vega (spanska) - Vega, Concepcion de la - Vega (fartyg) 
mekaniskt arbete till eller från axeln. Uti motorer (ångmaskiner, gas- och oljemotorer), försedda med cylinder, kolf, kolfstång, vefstake och vef, öfverföres arbetet medelst bemälda maskindelar <i>till</i> veftappen och ifrån denna genom vefven till axeln. I motordrifna pumpar, kompressorer och med dem jämförliga arbetsförbrukande maskiner, försedda med nyssnämnda maskindelar, öfverföres däremot arbetet <i>från</i> axeln genom vefven, veftappen, vefstaken och kolfstången till verktyget, kolfven, vid hvilken det kommer till afsedd användning för transport, vanligen uppfordring, af vatten och andra vätskor eller för komprimering af luft och andra gaser. Den s. k. crankaxeln (fig. 2), är dubbelböjd och sålunda försedd med dubbla vefslängar med tillhörande halslager vid <i>b, b.</i> I mindre vindspel och inom handtverket, landtbruket och hushållet begagnade små maskiner, såsom slipstenar, vissa slag af tröskverk, vridmaskiner och manglar, kommer handvefven till användning. I densamma har veftappen en så stor längd, att den kan fattas med arbetarens händer och drifvas medelst den af honom utvecklade muskelkraften. Då två handvefvar anbringas på samma axel, för att möjliggöra upptagande af flera arbetares samfällda verkan, böra vefvarna fästas under ungefär 120° vinkel mot hvarandra, på det att arbetsöfverföringen må bli jämnare än eljest. Å handtagen fästas lämpligen lätt vridbara hylsor, som dels skydda händerna, i det att de icke komma att gnida mot tapparna, dels fördela trycket i händerna på tillräckligt stora ytor; den yttre hylsdiametern bör vara 40 a 50 mm. Den arbetande kraften — den verkande kraftens tangentialkomponent — bör under längre tids arbete vid handvefven icke uppgå till mer än högst 10 a 12 kg. och dess hastighet till på sin höjd 1 m. i sek. Vid all användning af animala motorer ligger det synnerlig vikt uppå, att de under arbetet få inta en i möjligaste mån bekväm ställning, ty eljest går en betydande del af dess arbetsförmåga förlorad. Handvefaxeln bör fördenskull ligga 1 a 1,1 m. öfver det plan, på hvilket arbetaren står, och handvefvens mekaniska radie — afståndet mellan handtagets och axelns medellinjer — bör vara 30, 35 a 40 cm.; de större talen gälla axlar och vefvar, vid hvilka flera än en man skola arbeta. O. E. W. <i>a</i> axeln, <i>b</i> axelns halstapp, <i>s</i> vefslängen, <i>t</i> veftappen,<i>d</i> vefstaken, <i>v</i> vefstakslagret, <i>p</i> kolfstångshufvudet,<i>P</i> kolfstången. — Fig. 3 visar rörelsen af kolfstången, vefstakenoch vefven. <i>v' t' = v" t" = v t.</i> 
<b>Wefa-en-Nil.</b> Se Nilmätare. 
<b>Vefik,</b> Ahmed. Se Turkiska språket och litteraturen, sp. 437. 
<b>Vefla,</b> <i>sjöv.</i>, förse vanten med veflingar, d. v. s. linor, som fastgöras horisontalt på vanten på omkr. 30 cm. afstånd från hvarandra, hvarigenom ett slags tågstege bildas för att underlätta uppäntringen till väders. Se Lattra. R. N.* 
<b>Vefling,</b> <i>sjöv.</i> Se Vefla. 
<b>Vefsen,</b> härad och pastorat omkring Vefsenelven vid den innersta delen af Vefsenfjorden, Nordland fylke, Norge, 3,405,94 kvkm. med 5,002 inv. (1918). Jordbruks- och skogsdistrikt. Metallfyndigheter. V. gränsar i s. till Nord-Tröndelag fylke. Kvigtind i den sydöstra delen 1,703 m., Brurskanken i den nordöstliga 1,443 m. K. G. G. 
<b>Vefsenelven</b> (Vefsna), en af Nordlands största älfvar, har sin källa på Börgefjäll nära gränsen mot Sör-Tröndelag, Norge, och benämnes i sitt öfversta lopp Susna. V. upptar en hel del betydliga tillflöden: från ö. Unkerelven; från s. Fiplingdalselven, Svenningdalselven, Eiteraaen; från n. Glu-vasselven m. fl. V. bildar åtskilliga betydliga vattenfall, hvaribland Fellingfoss (5 m.), Laksfoss (16 m.), Storfoss (5 m.), och faller ut i Vefsenfjorden vid "ladestedet" Mosjöen. Nederbördsdistrikt 4,207 kvkm. 2,975 eff. hkr, ej utbyggda. Godt laxfiske. K. G. G. 
<b>Vefsenfjorden</b> i Nordland fylke, Norge, går först åt n. ö., sedan åt s. ö. in i Vefsens pastorat. På båda sidor tillstöta mindre dalar. Längre in bilda norra och östra stranden ett blidt och välodladt landskap, under det att den södra är brant och nästan obebodd. Innerst är V. mycket grund som följd af Vefsenelvens sandaflagring. Vid fjorden ligga Halsöens sågverk och "ladestedet" Mosjöen, med 1,770 inv. (1918). Längs östra stranden går vägen till Drevjen med exercisplats. Vid V. reser sig fjället Brurskanken till en höjd af 1,443 m. K. G. G. 
<b>Vefslup</b> (Vefbåt). Se Kullbåt. 
<b>Vefsläng,</b> <i>mek.</i> Se Vef. 
<b>Vefsna.</b> Se Vefsenelven. 
<b>Vefstake,</b> <i>mek.</i>, stångformad konstruktionsdel, som i förbindelse med en vef öfverför en kolfs fram- och återgående rörelse i en cylinder till roterande rörelse af den axel, å hvilken vefven är fäst. Jfr Ångmaskin. Fmn. 
<b>Veftappen,</b> <i>mek.</i> Se Vef. 
<b>Veft-offer.</b> Se Vift-offer. 
<b>Vega</b> (af arab. <i>wâqi,</i> "nedstörtande"), <i>astron.</i>, den ljusaste stjärnan i stjärnbilden Lyran (sa d. o.). 
<b>Vega,</b> härad och pastorat, bestående uteslutande af öar, n. v. om Brönnöy, Nordland fylke, Norge. 147,27 kvkm. med 2,310 inv. (1918). Störst är ön V. (116,45 kvkm.). På nordsidan ligger den stora handelsplatsen Röröy. I öns sydvästra del trona de vackra Vegtinderne (797 m.). Fiske och jordbruksdistrikt. K. G. G. 
<b>Vega</b> (plur. <i>vegas</i>), sp., ängd, slätt (se Andalusien, sp. 933, och Spanien, sp. 489); på Cuba tobaksplantage. 
<b>Vega,</b> Concepcion de la V., stad på ön Haiti, i republiken San Domingo, belägen i det fruktbara låglandet (sp. <i>vega</i>) n. om öns hufvudkedja. Omkr. 8,000 inv. (1919). A. N—d. 
<b>Vega,</b> fartyg, hvarmed 1878—80 Nordenskiöld och Palander utförde sin ryktbara polarexpedition (Vegaexpeditionen, Vegafärden). Se 
page_number=525, index= - Vega (fartyg) - Vega, G. de la - Vega, Alonso de la - Vega, Lope de - Vega, Georg von - Vega, 1. Ventura de la - Vega, 2. Ricardo de la - Vegaarselven - Vegaarshei - Vegaarsvand - Vega Carpio - Vegaexpeditionen (Vegafärden) - Vegafonden - Vegard, Lars - Vegard af Veradal 
därom Polarexpeditioner, sp. 1165—67. Fartyget, som finnes afbildadt i sistnämnda art., såldes sedermera till ett norskt hvalfångstbolag och gick i dess tjänst under i Norra ishafvet v. om Grönland. 
<b>Vega,</b> G. de la, spansk skald. Se Garcilaso de la Vega. 
<b>Vega,</b> Alonso de la, spansk diktare, samtidig med Lope de Vega, d. sannolikt omkr. 1566. De 1566 utg. komedierna <i>Tolomea</i> och <i>Le duquesa de la Rosa</i> samt tragedien <i>Serafina</i> förvärfvade honom samtidens beundran. Se "Ensayo de una biblioteca espanola de libros raros y curiosos" (1889), Moratins "Origenes del teatro espanol" och Rivadeneiras "Biblioteca de autores espanoles", bd 2. V:s namn är upptaget i "Catalogo de autoridades de la lengua". Ad. H—n 
<b>Vega,</b> Lope de, spansk författare. Se Lope Felix de Vega Carpio. 
<b>Vega,</b> Georg von, friherre, österrikisk matematiker, f. 1756 i byn Sagoritza, Krain, skall eg. ha hetat Veha. Han var först navigationsingenjör, men gick sedermera in vid artilleriet och avancerade där från underlöjtnant (1784) till öfverstelöjtnant (1800). Då han var kapten, undervisade han i egenskap af professor i matematik vid bombardiärkåren (en artilleriskola). Han deltog med utmärkelse i krigen emot turkar och fransmän samt upphöjdes 1800 i friherrligt stånd. 26 sept. 1802 fanns hans lik i Donau; först 30 år efteråt kom det i dagen, att han mördats (af en mjölnare). V. är bekant som författare till <i>Vorlesungen über die mathematik</i> (4 bd, 1786—1802; många uppl.), en mycket begagnad lärobok, men i synnerhet genom <i>Logarithmisch-trigonometrisches handbuch</i> (1793; 87:e uppl. 1919), <i>Thesaurus logarithmorum completus</i> (1794) och <i>Logarithmisch-trigonometrische tafeln</i> (2 bd, 1797; 4:e uppl. 1849). I "Logarithm.-trigonometr. handbuch" (bearb. af C. Bremiker) anges med 7 decimaler logaritmerna för alla hela tal från 1 till 100,000 äfvensom logaritmerna för sinus och tangent för vinklar upp till 5° från sekund till sekund samt logaritmerna för sinus, cosinus, tangent och cotangent till vinklar i första kvadranten för hvar tionde sekund. 
<b>Vega,</b> spanska författare. 1. Ventura de la V., f. 1807 i Buenos Aires, d. 1865 i Madrid, förvärfvade sitt rykte förnämligast som dramatiker, men skref äfven lyrik af värde. Närmast slöt V. sig till den litterära riktning, som i Alberto Lista hade sin förnämste representant. V:s dramatiska arbeten, alla efter den franska teaterns mönster, äro <i>El hombre de mundo,</i> komedi, <i>Don Fernando de Antequera,</i> historiskt drama, <i>La muerte de Cesar,</i> tragedi, som ställes i jämnhöjd med Tamayos "Virginia", som ännu är ett stående repertoarstycke på spanska teatern; alla tre tillhöra f. ö. den spanska dramatikens pärlor. Dessutom skref V. otaliga zarzuelas och mindre komedier. Af V:s arbeten i bunden form äro att anteckna <i>La agitacion, El 18 de junio, La defensa de Sevilla,</i> alla tre oden, och satiren <i>El hambre: musa diez</i> m. m. Monogr. af Juan Valera i samlingen "Personajes ilustres". — 2. Ricardo de la V., den föregåendes son, f. omkr. 1840, har nästan uteslutande odlat "genero chico", företrädesvis zarzuelan och den moderna sayneten, på hvilka områden han vunnit stor popularitet genom flytande versifikation. De flesta af hans arbeten ha också gång på gång blifvit uppförda på de spanska operettscenerna, hvartill musiken till stor del bidragit. Bland de förnämsta anses <i>La verbena de la Paloma, Los banos del Manzanares, La cancion de la Lola, La abuela, Pepa la frescachona o El colegial desenvuelto, La viuda del interfecto, El tercer aniversario o la viuda de Napoleon, El marques de Carravaca</i> och <i>A casarse tocan.</i> Antalet af V:s arbeten är äfven för spanska förhållanden synnerligen stort. 1—2. Ad. H—n. 
<b>Vegaarselven</b> [-gårs-]. Se Vegaarsvand. 
<b>Vegaarshei</b> [-gårs-], härad och socken under Gjerstads pastorat, s. ö. om Kragerö, Aust-Agder fylke (före 1919 Nedenes amt), Norge. 349,29 kvkm. 1,741 inv. (1918). Skogsdistrikt. K. G. G. 
<b>Vegaarsvand</b> [-gårsvann], ett 20 km. långt, men smalt fjällvatten i Aust-Agder fylke (före 1919 Nedenes amt), Norge, ligger på den s. k. Vegaarshei 190 m. ö. h. och har genom Vegaarselven, som går förbi det förra Nes järnverk (nu trävarufabrik), sitt utlopp i Sandnesfjorden, s. om Risör. K. G. G. 
<b>Vega Carpio.</b> Se Lope Felix de Vega Carpio. 
<b>Vegaexpeditionen</b> (Vegafärden). Se Polarexpeditioner, sp. 1165—67, och Vega. 
<b>Vegafonden,</b> Vegamedaljen och Vegastipendiet. Se Svenska sällskapet för antropologi och geografi. 
<b>Vegard,</b> Lars, norsk fysiker, f. 1880 i Vegaarshei i Aust-Agder fylke (före 1919 Nedenes amt), student i Kristiania 1899, var 1905—07 assistent hos Birkeland, blef 1908 universitetsstipendiat och studerade 1908—09 i England hos sir Joseph J. Thomson i Cambridge och en kortare tid hos W. H. Bragg i Leeds, tjänstgjorde från 1910 som amanuens vid fysiska institutet i Kristiania, arbetade 1911—12 hos W. Wien i Würzburg och förvärfvade 1913 doktorsgraden i Kristiania med afh. <i>Über die lichterzeugung in glimmelicht und kanalstrahlen.</i> 1918 utnämndes han till professor i fysik vid Kristiania universitet. V. har utfört ett stort antal arbeten inom olika delar af fysiken, såsom ang. teorien för lösningar (4 afh. i "Philos. magazine" och "Proceedings of Cambridge philosophical society", 1907 och 1908), om elektriska urladdningar i gaser (i "Philos. magazine", 1909, och "Annalen der physik", 1916), om luminescens, särskildt elektro-luminescens (flera afh. i "Annalen der psysik", 1912, 1913 och 1917). Särskildt framstående äro hans undersökningar om röntgenstrålar i <i>Results of crystal analysis I—IV</i> (i "Philos. magazine", 1915—17), <i>Die krystallstruktur der alaune</i> (i "Annalen der physik", 1917) och <i>On the X-ray spectra and the constitution of the atom</i> I, II (i "Philos. magazine", 1918) äfvensom hans arbeten om norrsken och magnetiska stormar i <i>Berichte über eine expedition nach Finmarken 1912—1913</i> (Kristiania Videnskapsselskaps skrifter, 1917), <i>Höhenbestimmungen des nordlichts</i> (tills. med O. Krogness, ibid., 1914) samt <i>The position in space of the Aurora polaris</i> (i "Geophysiske publikationer", vol. 1, n:o 1, 1920). Öfver polarskenen har han också utgett en monografi (i "Jahrbuch der radioaktivität und elektronik", 1917). S. A—s. 
<b>Vegard af Veradal,</b> norsk hirdman och höfding 
page_number=526, index= - Vegard af Veradal - Vegas, Frey Damian de - Vegeholm - Wegele, Franz Xaver von - Wegelin, Johan Georgsson - Wegelius, 1. Johannes, d. ä. - Wegelius, 2. Johannes, d. y. 
under 1200-talet, stod i konung Håkan Håkanssons hird och bidrog mycket till hans val på Öreting efter konung Inge Bårdssons död, 1217. Af hertig Skule blef V. sårad under ett upplopp i Oslo 1218, och honom tillerkändes därför en skadeersättning i penningar, hvilken han dock efterskänkte. Han utnämndes därefter till sysselmand på Haalogaland, men bragtes redan 1221 om lifvet på Harstad af sysselmanden Anders Skjaldarbands folk. V. omtalas i sagorna som "konungens måg", utan att dock släktskapen är känd. E. H. 
<b>Vegas,</b> Frey Damian de, spansk diktare och präst, lefde i senare delen af 1500-talet, utmärkte sig genom lättflytande vers och rent språk. V. var såväl lyriker som dramatiker. Hans <i>Libro de poesia cristiana, moral y divina</i> (1590) innehåller redondillas, quintillas, decimas, sonetos, canciones m. m. samt <i>Comedia llamada Jacobina o benedicion de Isaac, Coloquio entre una doncella honesta y un mancebo lascivo, amante</i> och <i>Coloquio entre un alma y sus tres potencias.</i> Se Rivadeneiras "Biblioteca de autores espanoles" och Barreras "Catalogo". V. är intagen i Spanska akad:s "Catalogo do autoridades de la lengua". Ad. H—n. 
<b>Vegeholm,</b> gods i Ströfvelstorps socken, Kristianstads län, nära Vegeåns utlopp i Skelderviken, omfattar 11/16 mtl säteri samt underlydande i Ströfvelstorps och Vällinge socknar, tax.-v. 1,001,200 kr. (1920), med en areal af 600 har åker, 150 har betesmark och 600 har skog samt flygsandfält. Hufvudbyggnaden, en dansk borg från 1500-talets början, brändes 1525, men uppfördes ånyo 1530 och är i sitt nuvarande skick (se fig.) efter en grundlig omdaning 1902, ett trevånings stenhus med högt brutet tak, omslutande en med två våningar höga arkader kringbyggd, nästan kvadratisk borggård, samt i hörnen i n. ö. och s. v. försedd med två väldiga, fyrkantiga, från fasaderna framskjutande torn. På ömse sidor om norra fasaden ligga två fristående låga flygelbyggnader, och slottet, som kringflytes af Vegeån, är närmast omgifvet af en trädplanterad, af en stenmur kringgärdad borggård, samt af en storartad, af I. P. Anderssen planerad trädgård. Sex stora lindalleer leda stjärnformigt till slottet. — V. byggdes 1530 af danske riksmarsken Tyge Krabbe (se d. o.), egdes af hans släkt till 1663, då det köptes af G. O. Stenbock (se d. o. 8) och efter hans död först af Malmöhandlanden O. Nilsson Engelholm och därefter af lagman J. Cedercrantz (f. 1646, d. 1699). Hans släkt innehade V. till 1814, hvarunder det grundligt restaurerades. Det har sedan flera gånger bytt egare och innehas f. n. (1920) af ryttmästaren V. von Geijer. E. A—t. 
<b>Wegele,</b> Franz Xaver von, tysk historiker, f. 1823 i Landsberg (Bajern), d. 1897 i Würzburg, 1851 e. o. professor i Jena, 1857 professor i historia vid Würzburgs universitet, författade bl. a. <i>Karl August von Weimar</i> (1850), <i>Dante Alighieri's leben und werke</i> (1852; 3:e uppl. 1879), <i>Friedrich der freidige und die Wettiner seiner zeit (1247-1325)</i> (1870), <i>Geschichte der universität Würzburg</i> (2 bd, 1882) och <i>Geschichte der deutschen historiographie seit dem auftreten des humanismus</i> (1885). Af Münchenakademiens historiska kommission var W. betrodd med uppdraget att redigera "Allgemeine deutsche biographie" (sedan 1875 i förening med R. von Liliencron) och "Forschungen zur deutschen geschichte". Han utgaf äfven "Thüringische geschichtsquellen" (2 bd, 1854—55). 
<b>Wegelin,</b> Johan Georgsson, affärsman, talman, f. 7 nov. 1768 i Stockholm, d. där 6 maj 1843, blef grosshandlare 1795, fick kommerseråds titel 1808, var fullmäktig för Stockholms borgerskap vid valriksdagen i Örebro 1810, då han äfven förordnades till talman för borgarståndet, samt vid riksdagarna 1812 och 1815. W. åtnjöt stort anseende och hade en mångfald förtroendeuppdrag; bl. a. var han medlem af direktionen för Göta kanalverk från början till 1828, fullmäktig i Riksbanken 1805—10 och i Riksgäldskontoret 1812—29 m. m. W. var ifrig frimurare. L. S. 
<b>Wegelius.</b> 1. Johannes W. d. ä., präst, bondson från Seinäjoki kapell i Österbotten (födelseåret obekant), d. 1725 i Tyrvis, student i Uppsala och Åbo 1680, utnämndes 1685 till collega superior vid trivialskolan i Uleåborg och 1689 till kyrkoherde i Pudasjärvi. Han angafs af kapellanen i församlingen, Johan Keckman, som blifvit förbigången vid kyrkoherdeämbetets besättande, för konsistorium för att ha bevekt sina åhörare att hylla Ulstadius' (se denne) svärmiska läror m. m. Vid en af Johan Gezelius förrättad biskopsvisitation i början af 1691 tillades nya klagopunkter, och ehuru W. inför ett extra konsistorium i Uleåborg sade sig godkänna kyrkans i de symboliska böckerna uttalade lära, med hvilken de förklaringar han hämtat ur Arndts, Speners och Franckes skrifter icke stodo i strid, dömdes han, under åberopande af särskilda omständigheter, bl. a. att han korresponderat med Ulstadius, Schaefer och Ulhegius, till suspension från tjänsten, hvarå konungens stadfästelse utverkades. Genom besvär i revisionsväg hos konungen utverkade W. dock ett utslag af 8 sept. 1692, enligt hvilket han skulle få återinträda i prästämbetet, så snart han blifvit vederbörligen examinerad och inlämnat en skriftlig försäkran om sin renhet och ståndaktighet i den evangeliska läran. W. utnämndes 1693 till kaplan i Pemar, 1697 till kyrkoherde i Tyrvis samt 1707 till kontraktsprost. Under Stora ofreden flydde han 1713 till Torneå och Lappland, hvarifrån han 1722 återvände till sitt pastorat. W. var i Finland den förste representanten för den spenerska pietismen. Aktstycken rörande hans process äro publicerade af J. Tengström i "Handlingar till upplysning af Finlands kyrkohistoria". 
2. Johannes W. d. y., den föregåendes son, 
page_number=527, index= - Wegelius, 2. Johannes, d. y. - Wegelius, 3. Martin - Wegener, Kaspar Frederik 
präst och andlig skriftställare, f. 14 juni 1693 i Stockholm, d. 13 maj 1764 i Uleåborg, student i Åbo 1709, flydde under Stora ofreden med sina föräldrar till Sverige, besökte Uppsala akademi och prästvigdes 1720. Han blef kaplan i Enontekis s. å., nådårspredikant i Tyrvis efter faderns död 1725, pedagog i Torneå med benämningen rektor s. å., kyrkoherde i Uleåborg 1757 och slutligen prost. Han brann liksom fadern af ifver att främja en varmare kristendom. För att vinna saligheten fordrades, enligt hans mening, bättring, som bestode icke blott i att undvika synden, utan ock framför allt i en sådan förändring af sinnet och hjärtat, som leder till, att man afskyr syndiga böjelser och begär. Tanken på brytning med den bestående statskyrkan var honom främmande, hvarför han icke heller blef utsatt för förföljelser från dess sida. Hans postilla, <i>Se pyhä evangeliumillinen valkeus taivaallisesa opisa ja pyhäsä elämäsä</i> (2 dlr, Stockh. 1747—49, 3:e uppl. 1848; svensk uppl. med titeln "Evangelii heliga ljus" 1853—56), har varit en af det finska folkets mest använda andaktsböcker och framstår ännu i dag inom predikolitteraturen genom sanningskärlek och flärdfri fromhet. Hans <i>Yxi tarpellinen coetus ja tutkistelemus rippiväen cansa</i> (1762, En behöflig pröfning och rannsakning med skriftefolk) har intill senaste tider utkommit i nya uppl. 
3. Martin W., ättling af W. 1, musiker, f. 10 nov. 1846 i Helsingfors, d. 22 mars 1906, blef student 1864, filos. magister 1869, egnade sig därefter åt musikteoretiska studier och komposition samt studerade i Wien och Leipzig, framför allt under ledning af E. F. Richter. Sedermera verkade han i Helsingfors som musiklärare, sånglärare och ledare för den akademiska sångföreningen och för Muntra Musikanter samt var 1878—79 andre kapellmästare vid finska operan. W., som var verksam vid grundläggandet af Helsingfors' musikinstitut, blef, då denna anstalt i sept. 1882 öppnades, dess organisatör och dess direktor, hvilken plats han till sin död innehade, hvarjämte han vid institutet handhade undervisningen i musikens teori och komposition, körsång m. m. Som kompositör anslöt sig W. hufvudsakligen till den tyska romantiska skolan. Största delen af hans kompositioner tillhör det vokala området: kantater för kör och orkester (<i>Den 6 Maj,</i> 1878, <i>Julnatten,</i> s. å., <i>Promotionsmarsch med kör,</i> 1882), körer a cappella (<i>Till skogs en liten fågel flög, Aftonsång,</i> 1890, <i>Roddaren,</i> 1891, <i>Kung Liljekonvalje, Här nere</i>), sånger vid piano (<i>Karin Månsdotters vaggvisa</i>) samt en mängd körbearbetningar af finländska folkvisor, både svenska och finska. Bland hans instrumentalkompositioner må nämnas <i>Ouverture till Daniel Hjort</i> (1872) och <i>Rondo quasi fantasia</i> (1873). Äfven som skriftställare verkade W. för det musikaliska lifvets höjande i Finland. Han var musikreferent i "Helsingfors dagblad" och "Finsk tidskrift", publicerade uppsatser äfven i andra tidningar och tidskrifter samt utgaf bl. a. <i>Lärobok i allmän musiklära och analys</i> (1888—89), <i>Hufvuddragen af den vesterländska musikens historia från den kristna tidens början till våra dagar</i> (1891—93), <i>Kurs i tonträffning</i> (1893—95) och <i>Lärobok i homofon sats, generalbas</i> (1897). W. var 1904—06 medlem af Svenska litteratursällskapets i Finland styrelse. Sedan 1904 var han led. af Mus. akad. i Stockholm. W. har, framför allt som direktor och lärare vid Helsingfors' musikinstitut och som läroboksförfattare, utöfvat stort inflytande på den finländska musikutvecklingen. Förtjänsten af uppsvinget på tonkonstens område i Finland under de fyra senaste årtiondena är i väsentlig mån hans. Större delen af nu verkande mera bemärkta finländska musiker har i det af honom med både sakkännedom och frisinthet ledda institutet, kompositörerna under hans personliga ledning, erhållit sin första konstnärliga utbildning. Sin eminenta förmåga ställde W. frikostigt i det musikaliska kulturarbetets på landsbygden tjänst. 1—2. M. G. S. 3. M. G. S. (E. F—m.) 
<b>Wegener,</b> Kaspar Frederik, dansk arkivman och historiker, f. 13 dec. 1802, d. 9 maj 1893, verkade sedan 1826 som adjunkt vid den lärda skolan i Sorö, blef under tiden teol. kandidat 1828 och filos. doktor samt utnämndes 1836 till lektor vid därvarande akademi. W. gjorde sig tidigt bemärkt som historisk författare dels genom <i>Liden krönike om kong Frederik og den danske bonde</i> (1843), en populär framställning af bondeståndets frigörelse under Fredrik VI, som icke oväsentligt påverkade bonderörelsen under de följande åren, dels genom flera verkligt lärda skrifter, såsom <i>Karl Danske, greve af Flandern</i> (1839), en anmälan af Dahlmanns "Geschichte Dänemarks" (1841) och <i>Anders Sörensen Vedel</i> (1846). Sedan W. 1848 blifvit k. historiograf och geheimearkivarie — en plats, som han beklädde till 1882, då han fick titeln geheimekonferensråd — utgaf han en hel rad skrifter, i hvilka han med värme, men rätt ensidigt förfäktade Danmarks rätt emot anspråken från Slesvig-Holstein: <i>Om den uadskillelige forbindelse mellem Danmark og Slesvig</i> (1848), <i>Om landshöjheden over Gamle Rendsborg paa Ejderöen</i> (1849), <i>Om hertugen af Augustenborgs forhold til det holstenske oprör</i> (1849; sv. öfv. s. å.) och <i>Aktmaessige bidrag til Danmarks historie i det 19:de aarhundrede</i> (1851). W. fick äfven, tills. med juristen J. E. Larsen, uppdrag att affatta aktstycken, som lades till grund för den nya tronföljden (med prins Kristian af Glücksborg, sedan Kristian IX). Men då ministären Bluhme vid förslaget därom i okt. 1852 gick ända därhän, att den ville upphäfva arfsföljden i "kongeloven", som var gemensam för konungariket och Slesvig, aflät W. en liflig protest i <i>Forsvar for det danske kongehuses fulde arveret efter Lex regia.</i> Detta blef signalen till en häftig strid och framkallade från ömse sidor en mängd flygskrifter samt styrkte det nationalliberala partiet i dess motstånd mot ministären. Åtal väcktes mot författaren, som visserligen i jan. 1854 frikändes af Höjesteret, men erhöll en tillrättavisning från allerhögsta ort. W. förblef detta oaktadt i gunst hos Fredrik VII, som han åtföljde på flera resor, och skref på hans uppmaning 
page_number=528, index= - Wegener, Kaspar Frederik - Wegener, Georg - Vegesack (stad) - Vegesack, ätt - Vegesack, 1. Eberhard Ernst Gotthard von - Vegesack, 2. Johan Fredrik Ernst von 
<i>Historiske efterretninger om Abrahamstrupgaard (Jägerspris) i aeldre og nyere tid</i> (2 bd, 1855—56). Dessförinnan hade han lämnat redogörelser för konungens utgräfningar vid Asserbo och Söborg. Han var också en af exekutorerna af konungens testamente och skref 1866 <i>Mindeskrift om kong Frederik VII.</i> W. ledde utgifningen af "Arsberetninger fra geheimearkivet" (6 bd, 1852—2, omfattande tiden 1848—81), som innehålla många viktiga aktstycken till Danmarks inre och yttre historia. I det politiska lifvet deltog han 1848—49 som konungavald medlem af den grundlagstiftande riksförsamlingen och var bland dem, som protesterade mot grundlagen af fruktan för följderna af den allmänna rösträtten. W. var ifrig boksamlare. Han skaffade sig efter hand ett ypperligt bibliotek om 40,000 bd, utan tvifvel det största enskilda i Danmark. Efter hans död inköptes det af staten för det nya provinsbiblioteket i Aarhus (katalog i 4 bd utkom 1898). W. var sedan 1839 led. af Selskabet for faedrelandets historie og sprog (ordf. 1851—66) och blef 1843 led. af Videnskabernes selskab. Han var ock led. af Vet. soc. i Uppsala (1857) och af Vitt. hist. o. ant. akad. (1862). E. Ebg. 
<b>Wegener,</b> Georg, tysk forskningsresande, f. 1863 i Brandenburg, har företagit resor till Spetsbergen (1896), Indien och Egypten (1897—98), Västindien och Central-Amerika (1903; bestigning af Mont Pele tills. med K. Sapper), Indien och Öst-Asien (1905—07 och 1910—11). Han har offentliggjort en rad arbeten i kolonialvetenskap samt reseskildringar. Bland hans skrifter märkas <i>Deutschland im Stillen ozean</i> (1903), <i>Reisen im westindischen Mittelmeer</i> (1904) och <i>Das heutige Indien</i> (1912). A. N—d. 
<b>Vegesack</b> [fe'ge-], stad på fria staden Bremens område, 15 km. nedanför denna, på Wesers högra strand. 4,130 inv. (1905). Skeppsbyggen. A. N—d. 
<b>Vegesack</b> [fe'jsakk], svensk adlig ätt, som, efter uppgift öfver Bremen, kom till Reval, där den förste kände stamfadern Tomas von V. mot midten af 1500-talet säges ha varit borgmästare. En hans sonson Albrekt von V. och fyra dennes broder Gotthards söner adlades i Sverige 1651. Från en af dessa härstammade i femte led Eberhard Ernst Gotthard von V. (se V. 1), som 1802 erhöll <i>friherrlig</i> värdighet och från hvilken den nu lefvande friherrliga ätten von V. härstammar. De adliga ättgrenarna äro i Sverige utgångna. 
1. Eberhard Ernst Gotthard von V. (se släktöfversikten), friherre, militär, f. 28 mars 1763 i Rostock, d. 30 okt. 1818 i Stockholm, son till kaptenen i holländsk tjänst Fredrik v. V. och Sofia Magdalena v. Blücher, inflyttade med sina föräldrar 1777 till Sverige och blef två år senare page hos Gustaf III samt 1784 kornett vid Lifregementet. Som sådan utgick han 1788 i finska kriget, befordrades s. å. till kapten och sändes till Dalarna att taga befäl öfver ett kompani af den frikår, som skulle sändas mot danskarna. Då denna kår snart upplöstes, ställdes V. i spetsen för en nyupprättad jägarbataljon och gick med denna öfver till Finland, där han utmärkte sig genom stor tapperhet och befordrades 1789 till major i armen och 1790 till major vid Dalregementet och öfverstelöjtnant i armen. Han tog 1794 afsked från beställning på stat. 1797 öfverste och generaladjutant af flygeln, blef V. 1800 chef för Savolaks-brigaden och 1801 generaladjutant vid den armeafdelning, som samlades i Göteborg mot engelsmännen. 1802 sekundchef för Göta garde och friherre, förflyttades V. intill 1806 mellan flera chefsbefattningar. Under kriget i Pommern 1805—07 förde han 4:e brigaden, ådagalade flera prof på stor tapperhet och blef svårt sårad under återtåget från Ferdinandshof. 1808 blef han generalmajor, befälhafvare för Västra armens vänstra flygel, med hvilken han ryckte in i Norge. Därifrån kallades han till befälet öfver den s. k. svenska fördelningen, som skulle landsättas vid Björneborg, men genom vidriga omständigheter kom i land vid Kristinestad 28 aug. Efter föreningen med finska armen deltog V. med sin fördelning i slaget vid Oravais, hvarefter han kallades till Stockholm och ställdes för krigsrätt på grund af valet af landstigningsplats. Han frikändes visserligen af Krigshofrätten, men dömdes af Gustaf IV Adolf personligen till lifstids fästning, hvilken doms verkställighet revolutionen 1809 dock hindrade. Generallöjtnant blef han 1812. I tyska kriget 1813 tillhörde V. nordarmen och kommenderade en fördelning af 4,000—5,000 man af den vid nedre Elbe opererande kåren under Wallmoden. Vid infallet i Norge 1814 förde han en särskild armeafdelning, med hvilken han inneslöt Fredrikshald och segrade i några mindre strider. 1816 blef han inspektör för 9:e infanteribrigaden. "Svenske krigsmän" reste 1883 en vacker minnesvård öfver hans graf på Klara kyrkogård i Stockholm. Vården upptar namnen på de platser, där V. utmärkte sig: Elgö, Pardakoski, Kärnakoski, Savitaipale (finska kriget 1788—90), Frankenfront, Hohen Graben, Lüdershagen, Ferdinandshof (pommerska kriget 1807), Lemo, Lappfjärd, Oravais (finska kriget 1808—09), Retschow (tyska kriget 1813), Rakkestad, Onstasund, Trögstad (norska fälttåget 1814). Se biografi af G. Montgomery (1827) och "Åtskilligt utur framledne generallöjtnanten frih. von V:s efterlemnade papper" etc. af E. E. G. v. Vegesack (1842). 
2. Johan Fredrik Ernst von V., den föregåendes son, f. 18 dec. 1792, d. 24 okt. 1863 i Stockholm, började sin militära bana som stabsadjutant vid faderns kår i Pommern 1807, bevistade sedermera som löjtnant vid Älfsborgs regemente 1808—09 års krig och som ryttmästare vid Lüneburgska husarregementet 1813—14 års krig. Han blef 1815 ryttmästare vid Jämtlands hästjägarskvadron, erhöll 1817 majors n. h. o. v. samt tog 1829 afsked ur krigstjänsten. Ett bref, som han 3 juli 1832 skref från Berlin till sin vän v. Düben (se Düben 7) i Wien, innehöll bl. a. följande: "Dagen för innan jag reste voro vi några hufvudmän af opposition tillsammans och kommo 
page_number=529, index= - Vegesack, 2. Johan Fredrik Ernst von - Vegesack, 3. Ernst Mattias Peter von - Vegetabilier - Vegetabilisk - Vegetable marrow - Vegetalin - Vegetarian - Vegetarisk - Vegetarism 
öfverens, att ingen annan hjälp finnes för Sverige i än att få prinsen [af Vasa] på thronen, men Du bör säga honom, att sådant omöjligit kan gå utan uppoffrande af penningar". Brefvet uppsnappades, och V. jämte Düben dömdes 1833 för högförräderi till ständig landsflykt. Vid amnestien för politiska förbrytare 20 okt. 1834 fick V. rättighet att återvända till fäderneslandet, där han sedermera hade anställning i tullverkets tjänst, en tid som kustchef i Skåne. 
3. Ernst Mattias Peter von V., friherre, den förres brorson, militär, f. 18 juni 1820 på Gannarfve i Hemse socken, Gottland, d. 12 jan. 1903 i Stockholm, utnämndes 1840 till underlöjtnant vid Gottlands nationalbeväring, hvarifrån han 1842 erhöll transport till Dalregementet, där han 1843 blef löjtnant och 1857 kapten. 1861—63 deltog han med utmärkelse i nordamerikanska inbördeskriget, först i egenskap af kapten, därefter som major och slutligen, sedan 1862, som öfverste och infanteriregementschef vid unionsstaternas arme. Under detsamma bevistade han ett tjugutal fältslag, strider och belägringar. Särskildt vid Gaines Mill (27 juli 1862) och Antietam (16 och 17 sept. s. å.) ådagalade han (i spetsen för 20:e regementet) en tapperhet, som väckte allmän beundran. 1865 utnämndes han till brigadgeneral i Förenta staternas arme. Under tiden hade han 1864 befordrats till överstelöjtnant och chef för Västerbottens fältjägarkår, och 1868 utnämndes han till öfverste och chef för Hälsinge regemente, 1874—84 var han militärbefälhafvare på Gottland och, 1884 utnämnd till generalmajor, 1884—88 generalbefälhafvare i 5:e militärdistriktet. 1878—87 var V. led. af riksdagens Första kammare, som representant för Gottlands län. Han hade plats i 1880—82 års kommitte för landtförsvarets ordnande. Sedan 1864 var han led. af Krigsvet. akad. 1. C. O. N. (H. J—dt.) 2. (H. J—dt.) 3. H. J—dt. 
<b>Vegetabilier</b> (se Vegetera), växter, alster ur växtriket. Se vidare Vegetabilisk. 
<b>Vegetabilisk</b> (se Vegetera), som tillhör växtriket, är hämtad från eller har afseende på detta; växtartad; beredd af växter; som innehåller växtdelar. Jfr Animal och Mineralisk. — Om vegetabiliska födoämnen se Födoämnen, sp. 334, 337—342 och den i samma art. ingående (sp. 347—350) "Grafisk framställning af de vanligaste födoämnenas procentiska sammansättning. II. Vegetabiliska födoämnen", samt Diet, sp. 369, och Vegetarism. — Vegetabilisk garfning. Se Garfmedel och Läder, sp. 167—169. — Vegetabilisk talg. Se Talg 2. — Vegetabiliskt alkali. Se Alkali. — Vegetabiliskt elfenben. Se Phytelephas och Palmer, sp. 1355. — Vegetabiliskt hår, ett slags konstgjordt hår, som förfärdigas af manilahampa, vanlig hampa och lin samt nyttjas till billiga peruker (t. ex. för statister å sekundateatrar). Af konstgjordt hår af råsilke, angora-ragg o. d. göras hårflätor och chinjonger. Se för öfrigt Hår (växternas). — Vegetabiliskt silke. Se Asclepiasull. — Vegetabiliskt smör. Se Kokospalm, sp. 505. — Vegetabiliskt tagel. Se Beklädnadsväxter (sp. 1239), Chamaerops och Krollsplint. — Vegetabiliskt vax. Se Växtvax. 
<b>Vegetable marrow</b> [ve'dʃitəbl mä'rå͡u], eng., <i>bot.</i> Se Blighia. 
<b>Vegetalin,</b> <i>tekn.</i>, dels ett slag af renadt kokosfett (se Kokospalm), dels en elfenbensimitation, bestående af cellulosa, behandlad med svafvelsyra, och af hartssyrad lerjord. G. L—m. 
<b>Vegetarian,</b> person, som hyllar vegetarismen (se d. o.) och i sin diet tillämpar den. 
<b>Vegetarisk,</b> som har afseende på vegetarism (se d. o.). — Vegetarisk diet. Se Diet, sp. 369. 
<b>Vegetarism</b> (af lat. <i>vegetare</i>, uppfriska), en lära, som vänder sig mot användningen af animaliska födoämnen, särskildt kött. Själfva benämningen skall antyda vegetarismens mål: individens och släktets utveckling till högre mått af lifsduglighet. Den väg, på hvilken detta mål skall nås, anges vara iakttagandet af ett naturenligt lefnadssätt. Vegetarismen upptar sålunda en del allmänt erkända hygieniska kraf, såsom renlighet, kroppsöfningar m. m., men uppställer därjämte som sin speciella fordran afhållsamhet eller åtminstone inskränkning i fråga om födoämnen hämtade från djurriket. Somliga människor ha en viss motvilja mot kött. Blotta anblicken af en styckad djurkropp är dem motbjudande, och förtärandet af "något som haft lif" förefaller dem rått och människan ovärdigt. Skulle människorna kunna förmås afstå från köttfödan, skulle efter deras mening människonaturen befrias från drag af råhet och stridslystnad, som af gammalt missprydt densamma. Vegetarismen har format denna känslostämning till en propaganda och har jämväl sökt kläda de anförda tankarna i vetenskaplig dräkt med inslag från biologien, näringsfysiologien, medicinen och nationalekonomien. Den framträder sålunda med anspråk att häfda ej allenast en viss etisk princip, utan rent af en genomförd ideell världsåskådning. Öfverdriften i dessa anspråk är emellertid påtaglig. Vissa personers motvilja mot kött torde knappast kunna tjäna som grundval för en etisk princip i högre grad än den motvilja mot andra födoämnen, hvarpå hvardagslifvet erbjuder så många exempel. Människan har lyckats att för födoämnesproduktion förädla vissa raser af nötboskap, svin, höns o. s. v. Genom metodiskt förfaringssätt förvandlas detta material till matvaror. Att i detta förfarande se ett intrång i djurets rätt, tillfogande detsamma ett verkligt lidande, är ej möjligt för den, som öfver hufvud taget har någon kännedom om förutsättningarna för mänskligt själslif, och måste betraktas som ett rent hugskott. Påståendet, att människans tandbyggnad och matsmältningsapparat af naturen ej äro ämnade för bearbetning af köttföda, motsäges af det förhållandet, att de fleste människor 
page_number=530, index= - Vegetarism - Vegetation - Vegetativ 
synnerligen väl fördraga sådan föda. Föreställningen, att sammansättningen af de väfnader, som ingå i människokroppen, skulle påverkas af födans härstamning från djur- eller växtriket, är alldeles oriktig. Ägghvitämnena, som utgöra hufvudbeståndsdelen i köttet, uppklyfvas i matsmältningsapparaten i sina "byggnadsstenar" (aminosyror), hvilka äro gemensamma för flertalet ägghvitämnen, de må härstamma från djur eller växter. Af dessa "byggnadsstenar" bildas sedermera i de olika väfnaderna de för dem och jämväl för individen karakteristiska substanserna. Att de s. k. purinämnena i de mängder, hvari de förekomma i köttet, skulle verka giftigt eller ge upphof till sjukdomar, såsom gikt eller arterioskleros, är en grundlös farhåga. Därmed är naturligtvis ej uteslutet, att kött, njutet i öfvermått, liksom hvarje annat födoämne under sådana förhållanden, orsakar rubbningar i matsmältning och andra kroppens förrättningar. Vegetarianerna ha gjort mycken affär af ett genom näringsfysiologiska undersökningar ådagalagdt förhållande, nämligen att människans minimalbehof af ägghvita afsevärdt understiger de ägghvitmängder, som vanligen förekomma i kosten. Ägghvitan såsom utgörande huvudbeståndsdelen i köttet är enligt deras mening af ondo, och de nyssnämnda undersökningarna skulle sålunda visa, att de nuv. människorna vore på väg att förgifta sig med ägghvita. Människorna ha emellertid ordnat sin kost icke efter anvisningar af näringsfysiologien, som är en jämförelsevis ung vetenskap, utan efter smak samt framför allt efter tillgången på olika födoämnen. Härvid har det fallit sig så, att näringsbehofvet (energibehofvet) till 15 a 20 proc. blifvit täckt genom ägghvita. Att dessa ägghvitmängder i födan öfverstiga minimalbehofvet, är ej något märkvärdigare, än att t. ex. syrehalten i den vanliga inandningsluften betydligt öfverstiger det minimal värde, som erfordras, för att kroppen ej skall komma att lida af syrebrist. Under kristiden (1917—19) har man framhållit nödvändigheten af att använda säd och rotfrukter direkt som människoföda i st. f. att därmed utfodra kreaturen och på denna omväg omsätta landtbrukets produkter i människonäring. Faktiskt blir nämligen utbytet, i kalorier räknadt, bättre med det förra förfaringssättet. Från vegetariskt håll har gjorts gällande, att man borde draga nytta af kristidens lärdomar. Man skulle sålunda göra en nationalekonomisk vinst och möjliggöra för landet att underhålla en talrikare befolkning, om man öfverginge till ren sädes-, frukt- och trädgårdsodling, afstode från finmalning af säden och siktning af mjölet och upphörde med kött- och mejerihandtering. Huru befolkningen skulle reda sig i de vidsträckta landsdelar, som ej egna sig för något annat än boskapsskötsel, jakt eller fiske, därom lämnar vegetarismen ej någon anvisning. Konsumtion och produktion låta ej reglera sig efter vegetarismens principer. Framför allt låta de ej begränsa sig efter människans "minimalbehof". Allt hvad vi kalla kultur och kulturbehof ligger långt utöfver hvad som kan anses motsvara minimalbehof. Erfarenheten visar, att människor kunna bo i jordkulor, men det skall vara rena undantagsförhållanden, som förmå oss att afstå från våra välombonade bostäder med centraluppvärmning och andra bekvämligheter, äfven om det framhålles för oss, att vi löpa fara att förvekligas. F. ö. när har människan i förgångna tider i sådan utsträckning gett prof på förmåga att uthärda fasor och lidanden som under Världskriget i våra, efter hvad man påstått, "förvekligade tider"? Människan har tydligen allt fortfarande i stor utsträckning förmåga att anpassa sig efter yttre förhållanden. När hon har tillfälle därtill, anordnar hon sitt lif så bekvämt och angenämt som möjligt och skaffar sig föda, kläder och bostäder, som tilltala hennes smak. Djurriket lämnar en hel del födoämnen, mot hvilka ingen anmärkning kan göras med hänsyn till smak eller verkan på kroppens förrättningar. Vegetarismen fordrar, att man skall afstå från dessa födoämnen, och ställer i utsikt, att människosläktet därigenom skall moraliskt förbättras. Men den lämnar intet som helst bevis därför. Den nämnda utsikten är alltför oviss för att kunna förmå vanliga människor att inskränka sitt födoämnesval. Utsikten till nationalekonomisk vinst och ökad folktäthet, i fall lifsmedelsproduktionen omlades i enlighet med vegetarismens anvisningar, torde också få anses vara alltför oviss för att kunna förmå producenterna att afstå från framställning af varor, som tilltala konsumenternas smak. 
Om man också måste bestämdt motsätta sig vegetarismens kraf på inskränkning i födoämnesvalet och på omläggning af lifsmedelsproduktionen, så får man å andra sidan göra rättvisa åt dess verksamhet för spridning af kännedomen om vegetabiliska födoämnen och deras anrättning. 
Vegetarismen kan anses först ha framträdt i England, där en <i>Vegetarian society</i> bildades 1847. Liknande föreningar ha sedermera uppstått i flertalet kulturländer. De äro verksamma genom utgifning af tidskrifter och upprättandet af vegetariska restauranger. I Sverige predikades vegetarismen först af med. doktor Adolf Fredrik Melander (f. 27 juli 1816 i Karlstad, d. 7 jan. 1902 i Stockholm), 1869—89 badläkare i Visby, hvilken utgett en vegetarisk kokbok (1876). Bland andra förkämpar för densamma må anföras J. P. Rydelius (pseudonymen Justus) samt redaktören Johan Lindström Saxon (f. 17 febr. 1859 i Gällersta, Örebro län), som varit verksam inom den på hans initiativ 1903 bildade <i>Svenska vegetariska föreningen</i> (f. n. omkr. 1,400 led.) och redigerat dess organ "Vegetarianen". J. E. J—n. 
<b>Vegetation</b> (se Vegetera), växtlif; växtlighet; sammanfattningen af en viss trakts växtvärld (jfr Flora). — Vegetationsorgan, de till växternas näring (i vidsträckt bemärkelse) tjänande organen, i motsats till deras reproduktions- l. fortplantningsorgan. — Vegetationsperiod, den tid, inom hvilken någon viss växtart utvecklar blad, blomma och frukt; den tid, under hvilken ett visst områdes fanerogama växtvärld spirar upp, grönskar, blommar och sätter frö. — Om vegetationspunkt se Skott, sp. 1140. 
<b>Vegetativ</b> (se Vegetera), som tillhör eller sammanhänger med växternas lif; som har afseende på vegetationen. — Vegetativa funktioner, de för både växter och djur utmärkande lifsförrättningar, genom hvilka näringen och tillväxten ombesörjas (jfr 
page_number=531, index= - Vegetativ - Vegetera - Vetegius (Flavius Vegetius Renatus) - Weggis (Wäggis) - Wegierska Gorka - Wegierski, Kajetan - Veglia - Wegmann, Bertha - Wegner, Henrik - Wegner, Peter - Wegscheider, Julius August Ludwig - Vegsund - Vetgamskviða l. Balders drömmar - Vegusdal - Vehementer nos - Vehikel - Wehl (von Wehl zu Wehlen), Feodor 
Animala lifsförrättningar). — Vegetativa knoppar. Se Knopp. — Vegetativ förökning l. fortplantning, fortplantning på könlös väg, genom sidolökar, bulbiller, utlöpare o. s. v. — Vegetativ mutation, <i>biol.</i> Se Mutation 3, sp. 1482. — Vegetativt skott, detsamma som näringsskott (se Skottbyggnad). G. L—m. 
<b>Vegetera</b> (fr. <i>vegeter,</i> af lat. <i>vegetare,</i> uppfriska, stärka, i senlatinet: växa, utveckla sig), lefva som en växt, lefva ett overksamt lif med ensidigt tillgodoseende af de kroppsliga behofven. 
<b>Vegetius</b> (Flavius V. Renatus), romersk författare i senare hälften af 300- eller möjligen under 400-talet, <i>vir illustris</i> (se d. o.) och konsul, skref en lärobok i krigskonsten (<i>Epitome institutorum rei militaris</i>), som visserligen icke har något stilistiskt värde, men dock är af betydelse som ett med flit och samvetsgrannhet, ehuru ofta omdömeslöst, gjordt sammandrag från källor, som nu ej mera finnas kvar. Arbetet blef också flitigt användt och afskrifvet. Det är indeladt i 4 böcker: 1) om rekryternas utskrifning och öfning, 2) om härordningen och krigstukten, 3) om taktik och strategi, 4) om belägringskonsten och sjökrigskonsten. V. skref efter grekiska källor äfven en handbok i djurläkekonsten (<i>Artis mulomedicinae libri</i> IV). R. Tdh.* 
<b>Weggis</b> (vanligare än Wäggis), by i schweiziska kantonen Luzern vid Vierwaldstättersjön och Rigis västra fot, 441 m. ö. h. 1,522 inv. (1900). Luftkurort. 
<b>Wȩgierska Gorka</b> [vä̃ge'rska], riktigare än Wengerska Gorka. Se Ciecina. 
<b>Wȩgierski</b> [vä̃ge'rski], Kajetan, polsk poet, f. 1755, d. 1787 i Marseille, uppfostrades i jesuitkonviktet i Warschau och blef kammarherre hos konung Stanislaus August, men måste lämna landet för politiska smädedikter (bl. a. en "Kataryneida") mot framstående personer och förde ett oroligt lif dels i Frankrike och England, dels i Förenta staterna. Hans af de franske encyklopedisterna och Voltaire påverkade, stundom cyniska dikter utgåfvos i urval 1803 (ny uppl. 1882). A—d J. 
<b>Veglia</b> [ve'lja], kroat. <i>Krk,</i> ö i Quarnerobukten (se d. o.), skild från Kroatien genom Canal della Morlacca och från ön Cherso genom Canal di Mezzo och Quarnerolosundet. 409 kvkm. (något mindre än Bornholm). 21,140 inv. (1900), till större delen serbo-kroater. Marmorbrott. Hufvudstaden V., på västra kusten, med 2,100 inv. (1900), är säte för biskop och har en, tillhörande Jugoslavien, intressant katedral. Jfr Jagić, V. A. N—d. 
<b>Wegmann,</b> Bertha, dansk målarinna, f. 16 dec. 1848 i Chur, Schweiz, kom 5 år gammal med sina föräldrar till Danmark och utbildade sig till målarinna hos F. F. Helsted och F. C. Lund. 1867—81 vistades hon i München, där hon var elev af Lindenschmidt och Kurzbauer, samt besökte under denna tid Italien och Paris. Sedan 1882 har hon lefvat i Köpenhamn. Hon har målat genretaflor, landskap och blommor, men företrädesvis porträtt, bland dem <i>Moder med sitt barn</i> (friluftsmålning i solsken, 1883, Stockholms Nationalmuseum). Två porträtt af hennes hand finnas i Hirschsprungs museum, Köpenhamn. Ph. W.* 
<b>Wegner,</b> Henrik, dansk skådespelare, f. omkr. 1703, d. 1 mars 1743, blef student 1720 och inträdde 1722 vid den trupp, som invigde den danska skådebanan. W. var en af dess bästa konstnärer. I synnerhet utmärkte han sig i den listige betjäntens roller, hvarför också Holberg skall ha uppkallat sina Henrikar efter honom. Efter skådebanans upphörande 1728 återvände W. till sitt hem i Aarhus, där han 1730 blef vice borgmästare och året därpå postmästare. Han befordrades 1733 till arkivarie i krigskollegiet och dog som krigssekreterare. E. Ebg. 
<b>Wegner,</b> Peter, pseudonym. Se Boye 1. 
<b>Wegscheider</b> [-ʃa'jder], Julius August Ludwig, tysk protestantisk teolog, f. 1771 i Küblingen, Braunschweig, d. 1849 i Halle, blef repetent i Göttingen 1805 samt teol. professor 1806 i Rinteln och 1810 i Halle, där han utöfvade omfattande verksamhet och under en följd af år hade mycket stort tillopp af åhörare på sina föreläsningar öfver den systematiska teologien. Hans förnämsta arbete på detta område är <i>Institutiones theologiae christianae dogmaticae</i> (1815, 8:e uppl. 1844, på tyska 1831). Arbetet, som inom den rationalistiska riktningen tillvunnit sig ett nära nog normativt anseende, saknar originalitet, men eger sin betydelse genom den klarhet, konsekvens och måttfullhet, hvarmed det genomför rationalismens principer. Mot slutet af sitt lif stod W., som i de frambrytande varmare religiösa strömningarna liksom i den spekulativa filosofien såg endast farliga afvikelser från det sunda förnuftets väg, för samtiden som representant för en öfvervunnen ståndpunkt och drabbades hårdt af den kritik mot den s. k. "vulgär-rationalismen", för hvilken särskildt K. von Hase gjorde sig till målsman. Jfr Hase, "Der neue Hutterus und seine gegner" (1834), och "Anti-Röhr" (1836). J. H. B. (E. Bg.) 
<b>Vegsund.</b> Se Sulöy. 
<b>Vegtamskviða</b> l. Balders drömmar (se d. o.), en eddasång, hvari Oden uppträder under namnet <i>Vegtamr</i> (d. v. s. vandraren, den "vägvane"). Th. W.* 
<b>Vegusdal,</b> härad och socken under Herefoss pastorat, n. om Kristiansand, Aust-Agder fylke (före 1919 Nedenes amt), Norge. 333,57 kvkm. med 942 inv. (1918). Skogsdistrikt. K. G. G. 
<b>Vehementer nos,</b> encyklika. Se Pius, sp. 984. 
<b>Vehikel</b> (af lat. <i>vehiculum,</i> fordon), befordringsmedel, bärare (i figurlig mening), hjälpmedel. I <i>medicinsk</i> och <i>farmaceutisk</i> mening är vehikel den vätska (vatten, infusion, dekokt e. d.), sprit, eter, vin, olja, ättika eller annat ämne, som tjänar till att i sig upptaga ett läkemedel, hvilket behöfver lösas eller utspädas för att därigenom lättare fördragas och tillgodogöras. Vehiklet själft är vanligtvis utan mera framträdande medicinsk verkan. O. T. S. (C. G. S.) 
<b>Wehl</b> (eg. von Wehl zu Wehlen), Feodor, tysk teaterförfattare, f. 1821 i Schlesien, d. 1890, var 1869—84 direktör vid hofteatern i Stuttgart. W. skref ett stort antal medelmåttiga teaterpjäser, bl. a. <i>Ein bräutigam, der seine braut verheirathet</i> ("Giftomannen", 1852) och <i>Man soll den teufel nicht an der wand malen</i> ("Väck ej björnen!", 1852); de samlades i 6 bd 1864—69 (ny uppl. 1882—85). Af intresse och värde äro det 
page_number=532, index= - Wehl (von Wehl zu Wehlen), Feodor - Wehlau - Vehmgerichte - Vehmo - Wehnelt, Arthur Rudolph Berthold - Wehrlin, Johann Jakob - Vehusfoss - Vei (stad) - Vei (Ve, Kina) - Vei (Vai, Afrika) - Weibertreu - Weibull, släkt - Weibull, 1. Valfrid Vilhelm Verner - Weibull, 2. Martin Johan Julius 
litteraturhistoriska arbetet <i>Hamburgs litteraturleben im 18. jahrhundert</i> (1856), <i>Das junge Deutschland</i> (1886) och dagboksanteckningarna <i>Zeit und menschen</i> (2 bd, 1889). (R—n B.) 
<b>Wehlau,</b> stad i Ostpreussen vid Allas förening med Pregel. 5,300 inv. (1905). Det i Königsberg (se d. o.) 17 jan. (n. st.) 1656 afslutade fördraget mellan Karl X Gustaf af Sverige och kurfursten Fredrik Vilhelm af Brandenburg uppkallas stundom efter W., där fördraget undertecknades af Karl Gustaf. 19 sept. 1657 slöts mellan Johan Kasimir af Polen och samme kurfurste af Brandenburg ett freds- och förbundsfördrag i W., då den förre erkände hertigdömet Preussens oberoende af Polen, mot det att den senare återgaf alla af honom gjorda eröfringar i Westpreussen och Ermeland. A. N-d. 
<b>Vehmgerichte</b> [fēm-]. Se Femdomstolar. 
<b>Vehmo</b> (fi. <i>Vehmaa</i>). 1. Kustsocken i Åbo och Björneborgs län, Finland, utgör ett pastorat af 2:a kl., Vehmo kontrakt, Åbo ärkestift. Under pastoratet lyder Lokalaks kapell, om hvars afskiljande till eget pastorat beslut fattats. 184 kvkm. 3,737 inv. (1918), finsktalande. — 2. Härad i ofvannämnda län, fördelas i 4 länsmansdistrikt samt omfattar Vehmo, Töfsala, Gustafs, Iniö, Velkua, Nykyrko, Pyhämaa, Pyhäranta och Letala socknar, Nystads landsförsamling, Lokalaks kapell och Kodisjoki predikogäll. 1,676 kvkm. 31,718 inv. (1918). — 3. Domsaga, lydande under Åbo hofrätt, omfattar nyssnämnda härad äfvensom Virmo och Mietois socknar samt Karjala kapell. 2,205 kvkm. 39,484 inv. (1918). 1—3. O. B—n. 
<b>Wehnelt,</b> Arthur Rudolph Berthold, tysk fysiker, f. 1871 i Rio de Janeiro, 1901 docent i fysik i Erlangen, sedermera professor vid Berlins universitet. — Wehneltafbrytare, <i>fys.</i> Se Strömafbrytare, sp. 423. — Wehneltkatod, <i>fys.</i> Se Katodstrålar, sp. 1301. Se Telegraf, sp. 751. 
<b>Wehrli,</b> Johann Jakob, schweizisk pedagog, f. 1790, d. 1855, var en af dem, som bäst förverkligade Pestalozzis uppfostringsideer. Han kom 1810 till Fellenberg (se d. o.) på Hofwyl och blef ledare af den "fattigskola", som denne upprättat för föräldralösa barn. W. uppfostrade där barnen genom jordbruksarbete och slöjd samt därtill knuten undervisning. Innan W. lämnade Hofwyl (1833), hade hans skola blifvit mönster för liknande på flera andra orter (s. k. <i>Wehrli-skolor</i>) och tjänade som normalskola för utbildningen af lärare. Under 20 år verkade sedan W. som föreståndare för ett lärarseminarium i Kreuzlingen vid Bodensjön. Af W:s skrifter må nämnas <i>Einige naturkundliche unterhaltungen eines schullehrer mit der 1. und 2. elementarklasse</i> (1832—33) och <i>Zehn unterhaltungen eines schulmeisters in der schulstube</i> (1833). Jfr Seifensieder, "J. J. W., ein jünger Pestalozzis" (1896). S—e. 
<b>Vehusfoss,</b> ett 21 m. högt vattenfall i Toke (se d. o. 1) älf, strax efter dess utlopp ur Totakvand, Telemarken, Norge. Det representerar utbyggdt 70,000 eff. hkr; däraf eger norska staten 13,000. K. G. G. 
<b>Vei,</b> stad. Se Veji. 
<b>Vei</b> (Ve), kinesiskt rike. Se Kina, sp. 58. 
<b>Vei</b> (Vai) är en liten negerstam på Afrikas västkust kring floderna Pissus och Gallinas' nedre lopp mellan staden Monrovia i s. ö. och ön Scherbro i n. v. Enligt egna traditioner har denna till mandefolken hörande stam (jfr Mandenga) i början af 1700-talet emigrerat från Mandelandet i det inre och eröfrat sitt nuv. lilla område vid kusten. V. är särskildt märkligt såsom varande det enda negerfolk, som skapat sig en egen skrift: ett stafvelsealfabet med omkr. 200 tecken, uppfunnet af en veiman Doalu Bukere (1834) och till sina former fullkomligt oberoende af såväl det arabiska som det engelska (latinska) alfabetet. Flera böcker (sagor) skrefvos med detta alfabet, men då det ej upptagits af missionärerna, torde det snart nog försvinna. Äfven själfva språket, om hvars allmänna art se Mandespråk, torde snart vara utträngdt af den i grannrepubliken Liberia härskande engelskan. — Jfr Koelle, "Outline of a grammar of the vei language together with a vei-english vocabulary" (1853). H. A. 
<b>Weibertreu</b> [vajbertröj], borgruin. Se Weinsberg. 
<b>Weibull</b>, svensk släkt, som, sannolikt härstammande från Sönderjylland, under 1600-talets senare hälft uppträdde i Skåne och klufvit sig i 3 grenar. Se K. G. Weibull, "Släkten W." (1911). 
1. Valfrid Vilhelm Verner W., godsegare tillhörande 2:a grenen. Om honom och hans söner Valter W. och Harry Valfrid August W. se Weibullsholm. 
2. Martin Johan Julius W., den föregåendes broder, historiker, universitetslärare, f. 24 dec. 1835 i Landskrona, d. 17 april 1902 i Lund, blef 1853 student i Lund, där han 1861 aflade filos. kandidatexamen och 1862 promoverades till filos. doktor efter att ha försvarat afh. <i>Om Skåne vid medlet af 17:de århundradet. I. Lund.</i> 1862 kallades han till docent i historia och utnämndes 1866 till adjunkt samt, vid ombildningen af universitetens adjunkturer, 1877 till e. o. professor i historia och statskunskap. Efter att vid flera tillfällen ha förestått professuren i historia och i sammanhang med ämnet statskunskap infört geografiens studium vid universitetet utnämndes han 1888 till professor i historia. W. idkade forskningar i arkiven i Stockholm, Köpenhamn, Dresden, Berlin, Montpellier och Paris. 1887 tilldelade honom Svenska akad. Karl Johans pris för litterära förtjänster, och 1889 valdes han till led. af Vitt., hist. o. ant. akad. Af W:s skrifter må nämnas <i>Sveriges förbund med Frankrike 1672</i> (1865; disp. för adjunktur), <i>Lunds universitets historia</i> (2 dlr; 1868—76; 2:a d. i förening med Elof Tegner), efter 1866 meddeladt uppdrag af universitetet för dess jubelfest, <i>Freden och förbundet i Lund 1679</i> (i "Nord. tidskr.", 1870, "Acta univ. Lund.", VIII, 1871). <i>Gustaf II Adolf</i> (1882; utgör äfven del. 4 af 
page_number=533, index= - Weibull, 2. Martin Johan Julius - Weibull, 3. Laurits Ulrik Absalon - Weibull, 4. Kristian Oskar Matts - Weibullsholm 
"Sveriges hist. från äldsta tid till våra dagar"), <i>Johan Adolf Clodts anteckningar</i> (i "Hist. tidskr.", 1883), <i>Om "Memoires de Chanut"</i> (ibid., 1887—88), <i>Lunds och Lundagårds minnen</i> (1884; med 7 planscher), <i>Drottning Kristina och Klas Tott</i> (1892; i "Acta universitatis Lundensis", XXIX, 1893) och <i>Gustaf II Adolf och Christian IV 1624—25</i> (ibid., XXXI, 1895). Efter W:s död utkom (1902) en samling af hans tal och uppsatser under titeln <i>Från Lund och Lundagård.</i> Dessutom utgaf han "Sånger af en svensk fånge i Simbirsk" (1868), "Ydun, Nordisk studentkalender 1870" (Köpenhamn 1869; i förening med O. Borchsenius), "Samlingar till Skånes historia etc." (6 häften, 1869—73), "Samlingar, utgifna af de skånska landskapens historiska och arkeologiska förening" (9 häften, 1874—81), hvilken förenings sekreterare W. var sedan 1866, samt "Skånska samlingar" (1891—97), "Carl v. Linnes skånska resa" (1874), "Chr. Cavallin och A. Th. Lysander. Smärre skrifter i urval... Med inledning och lefnadsteckningar" (1891) och "Anders Tidströms resa i Halland, Skåne och Bleking 1756" (s. å.). Utmärkande drag för W. som historiker voro en spirituell, ej sällan genialisk blick för personligheternas karaktär och för händelsernas djupare sammanhang samt en, visserligen i viss mån efter franska föredömen danad stil, som ofta höjde sig till det glänsande; i afhandlingen om Chanuts memoarer visade han sig i utpräglad grad behärska modernt kritiska metoder. Från ungdomen varm anhängare af skandinavismen, sådan den då framträdde, höll W. med trofast entusiasm fast vid denna ide hela sitt lif igenom; den var den kanske mest bärande kraften i hans personlighet, om den än ej alltid var till enbart gagn för hans historiska forskning; han lät stundom de skandinavistiska ideerna spela in vid betraktelsen af historiska förhållanden och problem, så att dessa därigenom kommo att framstå i annan dager än hvad de annars bort göra. Med hans starka skandinavism sammanhängde i väsentlig grad hans lifliga intresse för fäderneprovinsens historia; han såg i Skåne, som han med entusiastisk kärlek omfattade, ett förbindelseled mellan Sverige och Danmark. W. var framstående vältalare; särskildt kunna framhållas talet vid Lunds universitets minnesfest öfver Gustaf II Adolf 1882 och talet till de aflidnas minne vid nordiska festen i Lund 1889. W. visade stort intresse och lefvande sympati för den akademiska ungdomen i alla dess förhållanden. Han var Akademiska föreningens i Lund ordf. 1888—1900. 
3. Laurits Ulrik Absalon W., den föregåendes son, historiker, universitetslärare, f. 2 april 1873 i Lund, blef student 1892, filos. kandidat 1894 och licentiat 1899, efter särskildt disputationsprof docent i historia vid Lunds universitet s. å. Han utnämndes till landsarkivarie i Lund 1903 och till professor i historia vid Lunds universitet 1919. W. har utvecklat en synnerligen omfattande verksamhet som historisk författare och urkundsutgifvare. W:s docentafhandling var <i>De diplomatiska förbindelserna mellan Sverige och Frankrike 1629—1631. Ett bidrag till Gustaf II Adolfs och kardinal Richelieus historia</i> (1899). I "Sveriges historia intill 20:de seklet" har han författat afd. om <i>Karl X Gustaf</i> (delvis med stöd af förarbeten af fadern). Bland hans många afh. och uppsatser må särskildt nämnas det på grundlig forskning hvilande arbetet <i>Bibliotek och arkiv i Skåne under medeltiden</i> (1901). Under de senaste åren har W. framför allt egnat sig åt forntidens och den tidigare medeltidens historia, och han har här med genomgripande konsekvens på denna tid anlagt den moderna kritikens metoder och därigenom i viss mån verkat banbrytande, om hans resultat än gett upphof till liflig vetenskaplig polemik. De förnämsta af hithörande arbeten äro <i>Kritiska undersökningar i Nordens historia omkring år 1000</i> (1911), <i>Historisk-kritisk metod och nordisk medeltidsforskning</i> (1913), <i>Liber census Daniae. Kung Valdemars jordabok</i> (1916). Bland de af honom utgifna urkundssamlingarna märkas "Diplomatarium dioecesis Lundensis. Lunds ärkestifts urkundsbok" (1900—09), "Diplomatarium civitatis Malmogiensis. Malmö stads urkundsbok" (1901—17), "Sven Lagerbring. Skrifter och bref" (1907) och ärkebiskop H. Reuterdahls memoarer (1920). W. har fr. o. m. 1900 (de båda första åren i förening med fadern) utgett "Historisk tidskrift för Skåneland", utg. af Historiska föreningen för Skåne, hvars sekreterare han är. — Hans broder Karl Gustaf Hannibal Kristofer W., f. 1881, filos. kandidat 1901, landsarkivarie i Göteborg 1911, i Lund 1919, har utgett <i>Freden i Roskilde</i> (1908), <i>Släkten Weibull</i> (1911) och <i>Göteborgs sparbank 1820—1920</i> (1920). 
4. Kristian Oskar Matts W., tillhörande släktens 3:e gren, agronom, f. 23 dec. 1856 på Starbo i Norrbärke socken, Dalarna, blef filos. kandidat 1878 och doktor 1882 samt docent i mineralogi 1883, allt vid Lunds universitet. Han blef s. å. laborator vid Alnarps landtbruksinstitut, sedan 1886 lärare och blef 1902 lektor i kemi och geologi samt 1911 rektor med professors titel. Sedan 1887 förestår han därjämte Malmöhus läns hushållningssällskaps kemiska station i Alnarp och ledde sällskapets lokala försöksverksamhet 1899—1906. Han är inspektör öfver statens kem. stationer sedan 1905, led. af styrelsen för Centralanstalten för försöksväsendet på jordbruksområdet sedan 1913 och led. af Landtbruksrådet sedan 1918. W. har författat ett antal afh. och uppsatser i broschyrform och i tidskrifter, dels i mineralogi, petrografi och kemisk kristallografi, dels i landtbrukskemi, de senare hufvudsakligen i "Landtbruksakademiens handl. o. tidskr." samt i "Tidskrift för landtmän", som han tills. med H. Winberg redigerade 1906—17. Han har i bokform utgett <i>Kortfattad lärobok i organisk kemi för landtbruksundervisningen</i> (1889; 2:a uppl. 1897), <i>Kortfattad lärobok i mineralogi och geologi</i> (1890; 4:e uppl. 1918) och <i>Kortfattad lärobok i fysik</i> (1891). Han valdes till led. af Fysiogr. sällsk. i Lund 1890 och af Landtbr. akad. 1904. 2—3. A. S. 4. H. J. Dft. 
<b>Weibullsholm,</b> landtgård i Landskrona och intill liggande Örja socken, säte för firman W. Weibulls utsädesaffär och växtförädlingsanstalt. Detta företag grundades af landtbrukaren Valfrid Vilhelm Verner Weibull (f. 1833, d. 1903), som 1870 började försäljning af rotfruktsfrö, delvis skördadt å egna odlingar, men till större delen inköpt från utlandet. Såväl affären som de egna fröodlingarna växte småningom, och särskildt vann W:s frö af dansk Bortfelderrofva stort 
page_number=534, index= - Weibullsholm - Weichbild - Weichsel (flod) - Weichsel (botanik) 
anseende för jämn och god beskaffenhet samt lämplighet för svenska förhållanden. Vid fröodlingen infördes ett allt strängare urval af fullt typiska och välformade rötter, och denna urvalsmetod utvecklades vidare efter vetenskapliga grunder, sedan sonen Valter Weibull (f. 1874, d. 1911) efter botaniska studier vid Lunds universitet och besök vid utländska fröodlingsanstalter efter midten af 1890-talet öfvertagit ledningen af fröodlingen. Anstalten försågs med vetenskaplig utrustning och ställdes under vetenskapligt utbildade ledare och ett år för år utvidgadt urvalsarbete, grundadt på jämförande odling af afkomman efter enskilda plantor (pedigreemetoden; se Mendel, sp. 95). F. n. ledas anstalten och affären af andre sonen till grundläggaren, Harry Valfrid August Weibull (f. 1875), och växtförädlingen är uppdelad på 4 afdelningar, hvar och en under en vetenskapligt utbildad ledare, bland hvilka filos. doktor Birger Cajanus och docenten filos. doktor Nils Heribert-Nilsson gjort sig kända genom vetenskapliga arbeten på ärftlighetslärans område. De till anstalten hörande jordarealerna utgöra 1,823 har, fördelade på 6 jordbrukskomplexer, hvaraf 3 i närheten af Landskrona, de öfriga i olika trakter af Skåne. H. J. Dft. Weibullsholms växtförädlingsanstaltsinstitutionsbyggnad. 
<b>Weichbild</b> [va'jchbilt], ty. (af mhty. <i>wach,</i> stad, och fhty. <i>*bilida,</i> rätt), stadsrätt, stadsrättsområde, stadsområde. 
<b>Weichsel</b> [va'jksel], po. <i>Wisla,</i> lat. <i>Vistula,</i> största floden i Östersjöns vattenområde, upprinner på norra sluttningen af Väst-Beskiderna (Karpaterna), omedelbart ö. om Jablunkapasset, genom föreningen af tre källfloder, Biała, Molinka och Czerna. Dess öfversta lopp är riktadt mot n. till staden Schwarzwasser, där floden antar östlig och nordöstlig riktning genom det öppna slättlandet mellan Polska höjdryggen med Lysa Gora å ena sidan och Karpaterna å den andra. På denna sträcka (hufvudort Krakau invid W.) upptar floden fr. v. bifloderna Przemsza och Nida samt fr. h. Raba, Dunajec, Wisłoka och San. Kort ofvanför Sans mynning, ung. vid orten Sandomierz, antar W. rent nordlig riktning till staden och fästningen Ivangrod vid mynningen af bifloden (fr. h.) Wieprz. Under sitt fortsatta nordvästligt riktade lopp genom Polen upptar W. fr. v. Pilica och Bzura och fr. h. Narew. Bzura står genom en naturlig dalgång (en "urströmdal", bildad under istiden vid det stora istäckets afsmältning) i förbindelse med Warthe och Oder, sålunda åstadkommande en väst—östlig kommunikationsled, som pekar in mot Polens kommersiella medelpunkt, Warschau. Omkr. 35 km. nedanför Thorn gör floden vid mynningen af Brahe en skarp krök mot n. ö. och n. Det nedre stycket af Brahe utgör en del af en ny "urströmdal", som öfver Netze och Warthe för fram till Oder (Brombergkanalen mellan Brahe och Netze). Nedanför Mewe begynner flodens deltaland (Werder), ett bördigt, men trots de ända till 8 m. höga dammarna för öfversvämningar utsatt område, som har en areal af nära 2,000 kvkm. och en bredd mellan Danzig och Elbing af 53 km. Den första flodförgreningen egde fordom rum 10 km. nedanför Mewe, men genom flodregleringsarbetena 1845—57 blef den åt höger flytande armen Nogat afspärrad och W:s vatten först 4 km. längre ned ledt öfver till nämnda arm genom Weichsel—Nogat-kanalen. Nogat-armen var i äldre tider obetydlig, men ökades senare, så att den omsider förde mer vatten än W., hvarigenom stridigheter mellan Danzig och Elbing uppkommo. Den 52 km. långa Nogat, som nu i sin öfre del knappt är segelbar, går förbi Marienburg, står genom Kraffohl-kanalen (6 km. lång) i förbindelse med Elbing och faller genom ett tjugutal mynningar ut i Frisches haff. Västra armen, egentliga W., delar sig nedanför Dirschau, vid det s. k. Danziger haupt, åter i två grenar, en östlig, Elbinger W. (25,2 km. lång), som utfaller i Frisches haff med ett tiotal mynningar, af hvilka Königsberger och Elbinger fahrt äro de betydelsefullaste, samt en västlig, Danziger W., äfven kallad Tote W. (33,6 km. lång och i genomsnitt 2,6 m. djup), hvilken flyter förbi Danzig och utmynnar i Östersjön vid Neufahrwasser. 1840 bröt sig W. till följd af isspärr en ny, kortare väg till hafvet öfver strandremsan vid Neufähr. En tredje mynning erhöll W. 1896, då vid Siedlersfähr, 2 km. nedanför afgreningen af Elbinger W., en ny förbindelse med hafvet åstadkoms genom det s. k. Einlager durchstich. Denna arm tjänar emellertid ej i vanliga fall som sjöfartsled, utan har till uppgift att om vintrarna uppta den ofta till hotande massor upptornade flodisen. — W:s hela längd utgör 1,076 km., dess flodområde uppskattas till 198,510 kvkm. Som farled är W. endast af underordnad betydelse. Dess låga stränder, som på polskt område äro fullständigt oskyddade mot högflod, öfversvämmas hvarje år, så att floden följaktligen får en högst variabel bredd. Många sandbankar bidraga till att göra flodfarten osäker. Förutom som flottningsled användas därför W. och dess bifloder mest till att frakta spannmål, potatis o. s. v., äfvensom byggnadsstenar och trä, i mindre grad däremot kol och järn m. m. A. N—d. 
<b>Weichsel</b> [va'jksel], <i>bot.</i>, namn på en art körsbärsträd, <i>Prunus Mahaleb,</i> inhemsk i Syd-Europa, särskildt på dess raka, kraftiga skott, som uppskjuta, då den skäres ned till basen. Dessa skott ha en af kumarin välluktande ved, och af dem förfärdigas, företrädesvis i Vogeserna, allmänt omtyckta pipskaft och cigarrmunstycken (<i>weichselrohre,</i> "weichselrör"). Om <i>Ostheimer weichsel</i> se Körsbär, sp. 691. Jfr Prunus. O. T. S. (G. L—m.) 
page_number=535, index= - Weichsel, Elisabeth - Weichselguvernementen - Weichselmünde - Weichselrör - Weida - Veida, Vejde - Weiden - Weidenhaupt, Andreas - Weidenhielm, ätt - Weidenhielm, 1. Ernst August - Weidenhielm, 2. Erik Oskar - Weidenhielm, 3. Karl (Carl) Herman - Weidman, släkt 
<b>Weichsel</b> [va'jksel], Elisabeth, operasångerska. Se Billington. 
<b>Weichselguvernementen</b> [va'jksel-], 1867—1917 den officiella benämningen på f. d. konungariket Polen (se d. o.). 
<b>Weichselmünde</b> [vajksel-], fästning. Se Neufahrwasser. 
<b>Weichselrör.</b> Se Weichsel, <i>bot.</i> 
<b>Weida</b> [vajda], stad i Thüringen, i f. d. storhertigdömet Sachsen-Weimar, mellan Greiz och Gera, vid Weisse Elsters 90 km. långa biflod Weida. 8,525 inv. (1906). Byggnadsskola. Tillverkning af mattor, filtskor m. m. Garfverier. A. N—d. 
<b>Veide,</b> Vejde, <i>bot.</i> Se Isatis. 
<b>Weiden</b> [va'j-], stad i Bajern, vid Donaus biflod Naab (Wald-Naab). 14,900 inv. (1913). Landtbruksskola. Porslinstillverkning. A. N—d. 
<b>Weidenhaupt,</b> Andreas, dansk skulptör, f. 13 aug. 1738, d. 26 april 1805 i Köpenhamn, var elev af Petzold och Saly och vid konstakademien, vistades som dess stipendiat i Paris och Rom, återvände hem 1768 och blef 1770 medlem af akademien, 1771 professor i anatomi och 1773 i bildhuggarkonst. Bland hans arbeten må nämnas <i>Minos,</i> en kolossal <i>byst af Fredrik F, Ensamhet, Odlingsflit</i> (en af statyerna på "Frihedsstötten" på Vesterbro) samt grafmonument. Ph. W.* 
<b>Weidenhielm,</b> svensk adlig ätt, härstammande från Lars Larsson Weidman (se d. o.), f. 1656 i Stockholm, d. 1709 i Riga som major vid Österbottens regemente, hvilken 1694 adlades med namnet W. Om ätten se det i art. Lagerheim (släktöfversikten), sp. 847, anförda arbetet. 
1. Ernst August W., ämbetsman, f. 2 sept. 1808 på Hägerum (fideikommiss inom ätten), Kristdala socken, Kalmar län, d. 17 okt. 1894 i Stockholm, blef 1823 student i Lund, aflade 1828 examen till rättegångsverken, blef 1844 assessor och 1858 hofrättsråd i Göta hofrätt samt var 1863—73 landshöfding i Västernorrlands län och ordf. i länets hushållningssällskap. 
2. Erik Oskar W., den föregåendes broder, krigsminister, f. nyårsdagen 1816 på Hägerum, d. 20 aug. 1884 i Stockholm, utnämndes 1834 till kornett vid Smålands husarregemente samt s. å. till fänrik och 1837 till underlöjtnant vid Smålands grenadjärbataljon, hvarest han blef löjtnant 1843 och kapten 1851. 1856 utnämndes W. till major vid Kalmar regemente, vid hvilket han 1859 befordrades till öfverstelöjtnant. Ända sedan 1838 hade han varit anställd vid dåv. krigsakademien på Karlberg dels som kompaniofficer och kompanichef, dels som lärare samt slutligen äfven som tjänstgörande major, från hvilken befattning han 1859 tog afsked. 1865 utnämndes han till öfverste och chef för Kalmar regemente. W:s omfattande kunskaper och praktiska duglighet som truppbefälhafvare, ådagalagd särskildt under 1871 års fälttjänstöfningar i Skåne, då han förde befälet öfver en brigad, föranledde hans utnämning till generalmajor i armen, hvarjämte han efter Abelin kallades till statsråd och chef för Landtförsvarsdepartementet 5 dec. 1871. Försvarsfrågan stod vid denna tid på dagordningen. Då intet af de förslag till densammas lösning, som för 1867, 1870 och 1871 års riksdagar framlagts af W:s företrädare i statsrådsämbetet, och hvilka alla förutsatte indelningsverkets bibehållande, lyckats vinna riksdagens bifall, lät W. utarbeta ett fullständigt förslag till ny härordning, i öfverensstämmelse med riksdagens skrifvelse af 24 maj 1873, fotad på grundvalen af allmän värnplikt. Detta förslag, som framlades för 1875 års riksdag, hade således redan förut blifvit till sina grunder af riksdagen gilladt; det var dessutom, enligt framstående fackmäns utsago, ur militärisk synpunkt det yppersta, som dittills sett dagen. Icke dess mindre blef förslaget ej af riksdagen antaget. Hufvudorsaken därtill synes ha varit, att de — medelbara och omedelbara — kostnader, som förslagets antagande skulle medföra, ansågos vara för stora. Äfven hade inom riksdagen som ett af motiven för afslag framhållits bristen på ett öfvergångsförslag till den nya härordningen. Med anledning däraf lät W. utarbeta ett sådant förslag, hvilket framlades för 1877 års riksdag. Då äfven detta förslag förkastades, afgick han från chefskapet för Landtförsvarsdepartementet 11 sept. 1877. Samma dag utnämndes han till generalbefälhafvare i dåv. 5:e militärdistriktet. Under den tid W. var krigsminister utarbetades och antogs förslag till generalstab, upprättades Krigshögskolan, genomfördes bildandet af ett krigsarkiv och vidtogs en omfattande lönereglering för armens befäl — på bekostnad af boställena, hvilka indrogos till statsverket. 1884 begärde och erhöll W. afsked från generalbefälhafvarbefattningen. Dessförinnan (1881) hade han utnämnts till generallöjtnant i armen. Sedan 1871 var han led. af Krigsvet. akad. 
3. Karl (Carl) Herman W., son till W. 1, ämbetsman, f. 15 maj 1852 i Jönköping, d. 13 jan. 1911 i Stockholm, blef 1871 student i Uppsala, aflade 1875 examen till rättegångsverken, blef 1877 vice häradshöfding, tjänstgjorde i Kammarrätten och Armeförvaltningen (ombudsman 1885—95), blef 1895 kansliråd och 1899 expeditionschef i Landtförsvarsdepartementet samt 1904 generalkrigskommissarie. Han var därjämte sekreterare i riksdagens kansli (1881—95) samt i kommitteerna ang. statens upphandlings- och entreprenadväsen (1887—88) och fredsförvaltningen (1893—95). Han utgaf <i>Samling af gällande föreskrifter ang. rustnings- och roteringsbesvärens effektiva utgörande vid indelta armen</i> (1891) och <i>Samling af de vid 1910 års ingång gällande författningar etc. ang. förvaltningen vid svenska armen under fred</i> (1910). W. var led. af Krigsvet. akad. (1901). 2. H. J—dt. 
<b>Weidman,</b> svensk släkt, härstammande från borgmästaren i Söderköping (sedan 1643) Arvid Larsson (d. 1647). Hans yngre son Lars' söner togo sig namnet W. Från den andre i ordningen bland dessa, kronofogden Johan W. (f. 1654, d. 1694), härstammade i tredje led Olof Elias W., adlad Lagerheim (se d. o., sp. 847), och Ture W. (se W. 2), hvars barn 
page_number=536, index= - Weidman, släkt - Weidman, 1. Olof Elias - Weidman, 2. Ture - Weidmann, Georg Moritz - Weier, Johann - Weierstrasse, Karl Theodor Wilhelm 
adlades och 1805 adopterades af brodern under dennes namn. Johans yngre broder, Lars W., adlades med namnet Weidenhielm (se d. o.). Om släkten se det i art. Lagerheim (släktöfversikten), sp. 847, anförda arbetet. 
1. Olof Elias W., ämbetsman. Se Lagerheim, sp. 847. — 2. Ture W., den föregåendes broder, biskop, f. 15 dec. 1744 i Gladsax socken, Skåne, d. 15 aug. 1828 på Brunsbo biskopsgård, blef student i Lund 1756, promoverades där till filos. magister, med första hedersrummet, 1766, anställdes s. å. som biblioteksamanuens och förordnades 1767 till docent först i litteraturhistoria, sedan i moralfilosofi. Utnämnd 1771 till adjunkt i österländska och grekiska språken vid Lunds universitet, befordrades han 1776 till professor i samma ämnen. Tre år senare förflyttades han till en professur i teol. fakulteten och innehade denna lärostol, tills han 1789 utnämndes till biskop i Skara stift. W. lär "myndigt, för att icke säga själfrådigt" ha styrt sitt stift och som god gustavian ha i stiftssaker haft mycket inflytande såväl hos Gustaf III som hos hans son. Hans skrifter inskränka sig nästan uteslutande till disputationer af teol. och filologiskt innehåll. 2. Fr. W. 
<b>Weidmann</b> [va'jd-], Georg Moritz, tysk bokförläggare, f. 1658 i Speier, d. 1698, grundlade 1682 i Leipzig förlaget och bokhandeln Weidmannsche buchhandlung, som 1854 öfverflyttades till Berlin. Förlaget, som på 1700-talet omfattade arbeten af bl. a. Gellert, Lessing och Wieland, har sedermera framför allt egnat sig åt vetenskapliga verk inom de humanistiska forskningsområdena. Se arbeten af Buchner (1871 och 1872—73). R—n B. 
<b>Weier,</b> Johann. Se Wier. 
<b>Weierstrass</b> [va'jerstras], Karl Theodor Wilhelm, tysk matematiker, f. 31 okt. 1815 i Osterfelde (Westfalen), d. 19 febr. 1897 i Berlin, blef efter afslutade studier lärare i Deutsch-Krone 1842 och i Braunsberg 1848, lärare vid Gewerbe institut i Berlin och e. o. professor i matematik vid universitetet där 1856 samt ord. professor 1864. Alltifrån sina första studier i högre matematik (under Gudermanns ledning, 1838—40) utöfvade teorien för de elliptiska funktionerna mäktig dragning och bestämmande inflytande på W. Den af Euler och Legendre grundade teorien hade då nyligen blifvit helt omstörtad genom Abels upptäckt af de dubbelperiodiska funktionerna, hvarjämte Abels teorem rörande integralen af en algebraisk funktion och Jacobis undersökningar öfver dubbelperiodiska funktioner af flera variabler öppnade vägen till den mäktiga generalisering af de elliptiska funktionerna, som sedermera fått namnet Abelska funktioner. Efter hvad W. själf meddelat, ställde han redan vid denna tidpunkt som mål att utarbeta en teori för de Abelska funktionerna. Men för att nå detta ännu aflägsna mål, som han aldrig lämnade ur sikte, måste han först skaffa sig de erforderliga funktionsteoretiska hjälpmedlen. Väl erbjödos sådana genom Cauchys banbrytande arbeten, men dels voro dessa ännu otillräckligt kända i Tyskland, dels hade vissa funktionsteoretiska begrepp icke den klarhet och pregnans, som i W:s ögon voro nödvändiga. Häraf kom det sig, att W. småningom leddes till att utbilda en ny funktionsteori. I denna är utgångspunkten en konvergerande potensserie, ett s. k. <i>funktionselement.</i> En dylik serie konvergerar i allmänhet endast inom ett begränsadt område (konvergenscirkeln), men genom ombildning enligt Taylors formel erhålles en serie, hvars konvergensområde i vissa fall sträcker sig utanför det gamla. Genom att tänka sig detta förfarande fortsatt på alla möjliga sätt erhåller man en samling element, som enligt W:s definition utgör en <i>analytisk funktion.</i> Den af W. på denna grundval utförda teorien för funktioner af såväl en som flera variabler, som enligt ett omdöme af Hermite (1897) är en "komplett, definitiv och numera klassisk" lärobyggnad för de analytiska funktionerna, torde för eftervärlden komma att framstå som W:s största insats. Inom denna funktionsteori intas en central plats af de s. k. <i>hela</i> funktionerna, för hvilka W. härledde en fundamental sats, nämligen rörande en dylik funktions framställning i form af en konvergerande produkt af s. k. primfaktorer, genom hvilken funktionens eventuella nollställen komma till synes. Genom generalisering ledde denna sats sedermera till en icke mindre berömd sats af Mittag-Leffler (se d. o.). — Det dröjde ej länge, förrän W. gjorde sin teori fruktbar inom teorien för de elliptiska funktionerna. I st. f. de af Jacobi använda normalformerna införde W. en ny funktion <i>p</i>(<i>u</i>), genom hvilken teorien vann väsentligt i enkelhet och öfverskådlighet. I st. f. att grunda teorien (såsom Jacobi) på en differentialekvation eller (såsom Liouville) på dubbelperiodiciteten, uppställde W. <i>additionsteoremet</i> som utgångspunkt; därigenom skapades samtidigt en brygga till den för honom hägrande generaliseringen: en tillfredsställande teori för de Abelska funktionerna. Innan W:s första större arbete rörande dessa funktioner blifvit publiceradt, hade W:s berömda landsman Riemann skapat en genial teori för algebraiska och Abelska funktioner. Men medan W. i sin teori uteslutande arbetar med den rena analysens metoder, som ofta med stor möda leda fram till målet, var Riemanns metod djärft intuitiv, grundad på geometriska betraktelser, som snabbt föra fram till nya upptäckter, men som i gengäld efteråt måste konsolideras genom strängare undersökning. Båda teorierna, som komplettera hvarandra ömsesidigt, äro numera klassiska. — Under sina arbeten kom W. helt naturligt att syssla med många frågor, som ej ha direkt samband med de Abelska funktionerna. Sålunda klargjorde han skillnaden mellan <i>analytiskt uttryck</i> och <i>analytisk funktion</i> genom att ge exempel på en serie, hvars termer äro analytiska funktioner af en variabel x och som inom olika områden af x-planet representerar skilda funktioner af x. Likaledes gaf han för första gången exempel på en kontinuerlig funktion af en reell variabel, som i ingen punkt har en 
page_number=537, index= - Weierstrasse, Karl Theodor Wilhelm - Weigand, Friedrich Ludwig Karl - Weigel, Valentin - Weigel, Erhard - Weigel, Christian Ehrenfried von - Weigel, 1. Johann August Gottlob - Weigel, 2. Rudolf - Weigel, 3. Theodor Oswald - Weigelia - Weigels förbättrade kalender - Veiger, Herman 
bestämd derivata. Detta innebar ett för sin tid uppseendeväckande resultat, ty man hade under tidigare skeden, stödd på den geometriska föreställningen, att en kontinuerlig kurva i allmänhet måste ha en tangent, trott på existensen af en derivata som en mer eller mindre själfklar sak. 
Andra områden af matematiken, där W. gjort grundläggande insatser, äro teorien för bilineära och kvadratiska former, läran om minimalytor, variationskalkylen och teorien för differentialekvationer. - Af lika stor betydelse som W:s skriftställarskap var hans verksamhet som lärare. Omkring hans kateder, från hvilken han under flera årtionden föredrog den ena nya teorien efter den andra, samlades en betydande skara lärjungar, eniga i sin beundran för mästaren. Den "Weierstrass'ska skolan" kom under tidernas lopp att omfatta en rad begåfvade unga vetenskapsidkare från alla civiliserade länder, som, eldade af lärarens föredöme, sedermera sträfvade att föra hans verk vidare. Bland W:s lärjungar ha G. Mittag-Leffler och Sonja Kovalevsky i Sverige varit de främsta företrädarna af W:s funktionsteori. En af orsakerna till den stora dragningskraft, som hans föreläsningar utöfvade, var W:s vana att till stor del endast i och genom dessa föreläsningar framlägga de nya resultaten af sin forskning, hvilka därigenom alltid hade nyhetens behag, samtidigt som W. med enastående frikostighet strödde omkring sig nya ideer och uppslag, glad hvarje gång därigenom framkallades själfständiga arbeten från elevernas sida. En olägenhet med detta var visserligen, att W:s resultat ofta först efter många år blefvo kända och framställda i tillfredsställande skick utanför lärjungekretsen, men denna olägenhet har blifvit mindre kännbar i samma mån, som föreläsningarna börjat bli tillgängliga i W:s samlade skrifter. 
Utgifningen af W:s samlade verk påbörjades (1894) redan under hans lifstid och pågår ännu under medverkan af en af preussiska vet. akad. tillsatt kommission. Hittills (1920) äro 6 bd i 4:o utkomna (Berlin, Mayer & Müller). - Efter W:s död hugfästes hans minne och redogjordes för hans verk genom framstående matematiker i alla länder. Särskildt må hänvisas till H. Poincare, "L'oeuvre mathematique de W." (i "Acta mathematica", bd 22). H. v. K. 
<b>Weigand</b> [va'jgant], Friedrich Ludwig Karl, tysk språkforskare, f. 1804 i Niederflorstadt i Wetterau, d. 1878 i Giessen, blef 1851 e. o. professor vid universitetet i Giessen samt utnämndes, efter att under en följd af år därjämte ha verkat som skolman, 1867 till ord. professor i tyska språket och litteraturen. W. hade sin förnämsta betydelse som lexikograf. 1840-43 utgaf han <i>Wörterbuch der deutschen synonymen</i> (2:a uppl. 1852), det första verk i sitt slag, som var baseradt på språkhistorisk forskning. I bröderna Grimms ordboksarbete tog han redan från början verksam del och öfvertog efter Jakob Grimms död (1863) tills. med R. Hildebrand fortsättningen däraf. Dock hann W. endast afsluta bokstafven <i>F,</i> hvaraf större delen utarbetats af Jakob Grimm. Han var nämligen samtidigt sysselsatt med ett annat arbete af samma art: <i>Deutsches wörterbuch</i> (3 bd, 1857-71; 5:e uppl. 1907). Framför andra tyska ordböcker, som föreligga afslutade, eger denna förtjänsten af en om grundlighet vittnande framställning af ordens utvecklingshistoria. W:s efterlämnade papper innehöllo material till en ordbok öfver Wetterau-dialekten. Gst. Rydb.* 
<b>Weigel</b> [va'j-], Valentin, tysk teosof, f. 1533 i Sachsen, d. efter 1594 som kyrkoherde i Zschoppau, hyllade en panteistisk världsåsikt med mystisk tendens och grundlade en egen sekt, de s. k. Weigelianerna. Jfr A. Israel, "W:s leben und schriften" (1889). S-e. 
<b>Weigel</b> [va'j-], Erhard. Se Weigels förbättrade kalender. 
<b>Weigel</b> [va'j-], Christian Ehrenfried von, svensk-tysk naturforskare, f. 2 maj 1748 i Stralsund, d. 8 aug. 1831 i Greifswald, med. doktor, blef professor i botanik och kemi vid Greifswalds universitet 1775. Hans skrifter föllo företrädesvis inom kemien, såsom <i>Observationes chemicae et mineralogicae</i> (2 dlr, 1771, 1773), <i>Grundriss der reinen und angewandten chemie</i> (2 dlr, 1777), <i>Anleitung zur allgemeinen scheidekunst</i> (1788-94) samt populära arbeten. Han öfversatte till ty. Lavoisiers skrifter och fogade därtill <i>Beiträge zur geschichte der luftarten</i> (1784). Bland W:s botaniska arbeten märkes <i>Flora pomerano-rugica</i> (1769; suppl. 1773). W. blef led. af svenska Vet. akad. 1792, kungl. svensk arkiater 1795 och adlades 1806. C. Lmn. 
<b>Weigel</b> [va'j-], tysk familj af konstkännare och bokförläggare. - 1. Johann August Gottlob W., f. 1773 i Leipzig, d. 1846, antogs 1795 till därv. universitets bokauktionist och inrättade en antikvarisk bokhandel, som blef den största i Tyskland, samt en förlagsaffär hufvudsakligen för klassisk-filologiska arbeten, till hvilkas utgifning han bildade en samling af dyrbara handskrifter. - 2. Rudolf W., den föregåendes son, f. 1804, d. 1867, öppnade 1831 konsthandel i Leipzig och utgaf bl. a. "Holzschnitte berühmter meister" (1851-54). - 3. Theodor Oswald W., den föregåendes broder, f. 1812, d. 1881, utvecklade med kraft förlagsaffären. Han egde rika samlingar, som lågo till grund för hans publikationer "Autographen-prachtalbum" (1848-49; autografer från reformationstiden och Trettioåriga kriget) samt "Die anfänge der druckerkunst in bild und schrift" (2 bd, 1866). Förlaget öfvergick 1888 till Ch. H. Tauchnitz. 1-3. R-n B. 
<b>Weigelia,</b> <i>bot.</i> Se Diervilla. 
<b>Weigels förbättrade kalender</b> [va'j-], var ett verk af professorn i matematik i Jena (sedan 1653) Erhard Weigel, f. 1625 i Weiden vid Nab, d. 21 mars 1699, ett halft år innan riksdagen (23 sept.) beslöt införandet af hans kalender. Se vidare Kronologi, sp. 42. 
<b>Veiger,</b> Herman, dansk satirisk författare, broder till Henrik Smid, var rådman i Malmö och slöt sig under grefvefejden (1534-36) till Jörgen Kock och lübska partiet, i hvars ärenden han ett par gånger reste till Nederländerna och Tyskland. Han var sedan 1536 bosatt i Köpenhamn. V. öfversatte på vers från plattyskan "Reineke Foss" ("En raevebog", 1555, ny uppl. 1656; öfv. till sv. 1621) med ej ringa friskhet och humor; det är tvifvelaktigt, om han tillika öfversatte den kvicka 
page_number=538, index= - Veiger, Herman - Weigert, Karl - Weightnotes - Weigl, Joseph - Veigo - Wei-hai-wei (uei-hai-uei) - Weihe, Friedrich Christopher von - Weihenstephan - Wei-ho - Weikert, Johann Wolfgang - Weil, Gustav - Weil, Henri - Weiland, Petrus 
"Dialogus" om den papistiska mässan (1533), men däremot utgaf han den första danska <i>Regnebog for skrivere, fogeder og köbmaend</i> (1552; öfv. från tyska). E. Ebg. 
<b>Weigert</b> [va'j-], Karl, tysk anatom, f. 1845 i Münsterberg, d. 1904, blef 1879 e. o. professor i Leipzig och 1884 direktor för Senckenbergska stiftelsens patologisk-anatomiska institut i Frankfurt a. M. Han inlade högst betydande förtjänster om de moderna färgningsmetoderna inom histologien. Särskildt hans metod att färga nervtrådarnas, i synnerhet de centralas, men äfven de periferas, märgskidor har utöfvat oerhördt inflytande på den moderna kännedomen om nervsystemets finare byggnad under både normala och sjukliga tillstånd. Hans <i>Gesammelte abhandlungen</i> utgåfvos i 2 bd 1906. E. Hgn. 
<b>Weightnotes</b> [ωe͡i'tnå͡u'ts], <i>hand.</i> Se Warrant. 
<b>Weigl</b> [vajgl], Joseph, österrikisk tonsättare, f. 1766 i Eisenstadt (Ungern), d. 1846 i Wien, studerade för Albrechtsberger och Salieri och blef efter den senares död 1825 andre hofkapellmästare i Wien. Han komponerade från denna tid endast kyrkomusik (oratorier, kantater, mässor, gradualer, offertorier), men dessförinnan 13 baletter samt öfver 30 operor, af hvilka dock endast <i>Die schweizerfamilie</i> (1809; "Den schweitziska familjen", 1815) öfverlefde honom och kom utom Tysklands gränser. A. L.* 
<b>Veigo,</b> älf i Hardanger. Se Norge, sp. 1386. 
<b>Wei-hai-wei</b> (Uei-hai-uei), krigshamn i kinesiska prov. Schan-tung, på halfön Schan-tungs norra kust, 70 km. ö. om traktathamnen Tschi-fu, vid en djup, mot n. af två öar skyddad vik, som erbjuder en rymlig och djup ankarplats. Väster om hamnen ligger den lilla staden W., med omkr. 4,000 inv. Till hamnens skydd ha på de åt landsidan omgifvande höjderna flera fästen uppförts under ledning af preussiska militärer och bestyckats med kruppska kanoner. På öarna Liu-kung-tao och Itao, som begränsa hamnen mot n. och ö., finnas tre fästen armerade med Armstrongkanoner. I W., som jämte det på andra sidan Tsche-li-sundet liggande Liu-schun-kan (sedermera Port Arthur, se d. o.) skulle skydda Pei-ho-flodens mynning, hade Kina, utom en i början på 1880-talet inrättad marinartilleriskola, äfven stora verkstäder för maskinreparationer. Återstoden af den vid Jaluflodens mynning 17 sept. 1894 slagna kinesiska nordeskadern tog sin tillflykt till W., som måste kapitulera 13 febr. 1895. Enligt freden i Shimonoseki s. å. skulle Japan hålla W. besatt som säkerhet för utbetalningen af Kinas krigsskadeersättning, men det måste i maj 1898 utrymma det åt England, till hvilket W. öfverlämnats enligt fördrag i april s. å., och sedermera ha ytterligare befästningar af engelsmännen anlagts såväl på de s. k. Macdonald hills på södra stranden som på Liu-Kung-tau, hvarifrån hela hamnområdet från Pei-Schan-Point i n. v. och öfver ö. till fastlandet i s. kan bestrykas. L. W:son M. 
<b>Weihe,</b> Friedrich Christopher von, dagboksförfattare, f. i Lüneburg, d. 11 april 1713 i Solvytjegodks vid Vytjegda i ryska guv. Vologda, var löjtnant vid A. L. Lewenhaupts tremänningsregemente och blef fången vid Perevolotjna 1709. Han efterlämnade en värdefull, på tyska förd dagbok öfver Lewenhaupts fälttåg 1708 m. m. Den förvaras i original i Uppsala univ:s bibliotek och har med titeln "Löjtnanten F. Chr. von W:s dagbok 1708-1712" utgetts af E. Carlson i "Historiska handlingar", d. 19 (1902). 
<b>Weihenstephan</b> [va'j-], kloster. Se Freising. 
<b>Wei-ho,</b> floder. Se Hvai-ho och Hvei-ho. 
<b>Weikert</b> [va'j-], Johann Wolfgang, tysk folkskald, f. 1778 i Nürnberg, d. 1856, var först skräddare, därefter lampfabrikör. Han utmärkte sig näst Grübel i dikter på Nürnbergsmålet. W:s <i>Gedichte im nürnberger dialekt</i> utgåfvos i 7 bd 1814-38 och i urval 1857. Se Priem, "K. G. und seine nachfolger" (7:e uppl. 1907). (R-n B.) 
<b>Weil</b> [vajl], Gustav, tysk orientalist och historiker, f. 1808 i Baden af judiska föräldrar, d. 1889 i Freiburg im Breisgau, började redan vid 12 års ålder studiet af hebreiska och talmud för att utbilda sig till rabbin, men egnade sig sedan 1828 åt orientaliska och historiska studier i Heidelberg och Paris och blef, efter femårig vistelse i Konstantinopel, Alger och Kairo, 1838 bibliotekarie, 1845 e. o. professor och 1861 ord. professor i orientaliska språk i Heidelberg. Utom en mängd afh. i "Journal asiatique", "Heidelberger jahrbücher" och Sybels "Historische zeitschrift" utgaf han flera större arbeten, bland hvilka märkas <i>Samachscharis goldne halsbänder übersetzt</i> (1836, kritik af Hammer-Purgstall), <i>Die poetische literatur der araber</i> (1837), <i>Tausend und eine nacht</i> (öfv., 4 bd, 1837-41; 4:e uppl. 1871-72, ofta omtryckt), <i>Mohammed der prophet</i> (1843), <i>Historisch-kritische einleitung in den Koran</i> (1844; 2:a uppl. 1878), <i>Geschichte der chalifen</i> (3 bd, 1846-51, hvartill som 4:e och 5:e bd sluter sig <i>Geschichte des Abbasiden-chalifats</i>, 1860-62), <i>Ibn Hischam, Das leben Mohammeds nach Mohammed Ibn Ishak bearbeitet</i> (öfv. från arab., 2 bd, 1864) samt <i>Geschichte der islamitischen völker von Mohammed bis zur zeit des sultans Selim</i> (1866). H. A.* 
<b>Weil</b> [väj], Henri, fransk filolog af tysk härkomst, f. 1818 i Frankfurt a. M., d. 1909 i Paris, studerade vid tyska universitet och i Paris, hvarest han erhöll filosofisk doktorsgrad 1845. Han lät 1848 naturalisera sig och blef professor i antika litteraturen vid Faculte des lettres i Besancon. 1876 kallades han till lärare i grekiska vid École normale superieure i Paris och biträdande studierektor vid École pratique des hautes etudes. Han blef 1882 led. af Institutet. W. utgaf bl. a. <i>De l'ordre des mots dans les langues anciennes, comparees aux langues modernes</i> (1844; 3:e uppl. 1879), <i>Theorie generale de l'accentuation latine</i> (1855) samt editioner af Aischylos (med latinsk kommentar; 2 bd, 1858-67; ny bearb. 1884), sju tragedier af Euripides med fransk kommentar (1868-71; 2:a uppl. 1879) och tal af Demosthenes ("Harangues", 1873; 2:a uppl. 1881; "Plaidoyers politiques", 1877-86). 
<b>Weiland</b> [-lant], Petrus, holländsk språkforskare, f. 1754 i Amsterdam, d. 1841 i Rotterdam, predikant i den remonstrantiska församlingen i Woerden (1781), Utrecht (1783) och Rotterdam (1785). W. utgaf en serie grammatiska och lexikaliska verk öfver sitt modersmål, af hvilka de mest bekanta äro <i>Nederduitsch taalkundig woordenboek</i> (1799-1811) och <i>Nederduitsche spraakkunst</i> (utg. på uppdrag af regeringen, 1805). Af konung 
page_number=539, index= - Weiland, Petrus - Weilbach, Philip - Weilburg - Weilen, Joseph von - Weill, Abraham (Alexandre) - Weilska sjukdomen - Weimar 
Vilhelm I erbjöds honom en professur i nederländska språket och litteraturen i Utrecht, men han fortfor att egna sig åt sin församlingstjänst. Hj. P—r. 
<b>Weilbach,</b> Philip, dansk konsthistoriker, f. 5 aug. 1834 i Usseröds by på Själland, d. 22 nov. 1900, blef student 1852, filos. kandidat 1853 och vistades 1860—62 i Italien, där han samtidigt var anställd som konsulatsekreterare hos svensk-norske och danske konsuln J. Bravo. Sedan 1883 var han konstakademiens i Köpenhamn sekreterare. W. egnade sig dels åt konsthistoriskt studium, dels äfven åt meteorologien, särskildt åt studiet af skyarnas former. Han utgaf bl. a. <i>C. V. Eckersbergs levned og vaerker</i> (1872), <i>Nordeuropas skyformer</i> (1881, med 16 af W. utförda bilder i färgtryck), <i>H. V. Bissen</i> (1898), <i>Dansk kunstnerlexikon</i> (1877—78) och <i>Nyt dansk kunstnerlexikon</i> (2 dlr, 1896—97). Han skref dessutom uppsatser i Nordisk familjebok m. fl. lexikon, tidningar och tidskrifter samt öfversatte och bearbetade bl. a. Cantús "Storia universale" (7 bd. 1871—79; i förening med professor E. Holm). G—g N. 
<b>Weilburg</b> [va'jlborg], stad i Hessen, belägen vid Lahn mellan Giessen och Koblenz. 3,850 inv. (1905). Slott, i hvars kyrka huset Nassau har sin familjegraf. Staden var 1355—1816 residens för furstarna af Nassau-W. (se Nassau 1). A. N—d. 
<b>Weilen</b> [va'jlen], Joseph von, österrikisk dramatiker, f. 1828 i Böhmen, d. 1889, vardt som student 1848 invecklad i marsoroligheterna i Wien och till straff instucken i ett mot ungrarna utsändt regemente, blef 1849 officer, antogs 1854 till lärare i historia vid genikår-akademien i Znaim samt 1861 till tjänsteman vid hofbiblioteket i Wien och lärare i tyska litteraturen vid generalstabsskolan där. — W:s skådespel (af hvilka <i>Edda</i> 1865, <i>Graf Horn</i> 1870 och <i>König Erich</i> 1880 behandla nordiska ämnen), dikter och romaner äro formellt oklanderligt epigonförfattarskap. W. redigerade det beskrifvande praktverket "Die österreichisch-ungarische monarchie in wort und bild" (1886 ff.). R—n B. 
<b>Weill</b> [ty. utt.: vajl, fr.: väj], Abraham, kallad Alexandre, tysk-fransk skriftställare, f. 1813 i Elsass, d. 1899 i Paris, af judisk börd, studerade först vid tyska universitet, men bosatte sig 1838 i Paris, där han vardt medarbetare i monarkistiska tidningar och författade bl. a. en mängd broschyrer i dagens frågor. Hans karakteristiska bondenoveller <i>Sittengemälde aus dem elsässischen volksleben</i> (1841; 2:a uppl. 1847), samtidiga med George Sands första, ha beredt honom en plats i tyska litteraturen. På fr. skref W. en mängd arbeten, som till innehållet förete en brokig omväxling. Här må nämnas <i>Republique et monarchie</i> (6 uppl. 1848), <i>L'ideal</i> (1854), <i>Schiller</i> (s. å.), diktsamlingen <i>Amours et blasphemes</i> (1862), som förbjöds i Frankrike, och <i>Lettre de vengeance d'un alsacien</i> (1871). R—n B. 
<b>Weilska sjukdomen,</b> <i>med.</i>, en tämligen sällsynt, af Adolph Weil (professor i Dorpat) 1886 först beskrifven infektionssjukdom. Genom de tyska erfarenheterna under ställningskriget på västfronten 1915—18 har denna sjukdomsform blifvit fullständigt utforskad, ehuru japanska forskare något tidigare äfven uppvisade dess orsak. Sjukdomen framkallas af en blodparasit af spirochet-typ (<i>spirochaete ikterogenes</i>), som öfverföres på den sjuke icke genom direkt smitta från person till person, utan genom ympningsöfverföring, sannolikt från sår eller skråmor i huden. Man misstänker, att råttor härbärgera dylika spirocheter, och under Världskriget var särskildt det manskap, som lefde i skyttegrafvar och jordbaracker, utsatt för denna sjukdom. Den börjar med frosskakningar, feber, trötthetskänsla samt smärtor och ömhet i vadens och bukens muskler. Efter några dagars feber inställer sig gulsot. Lefver och mjälte ansvälla, och många små blödningar uppträda i huden och slemhinnorna, ofta äfven i hvitögonens bindehinnor. Vanligen finns äfven ägghvita i urinen. Efter ungefär en veckas hög feber (omkr. 39° C.) sjunker ofta temperaturen för att efter några dagar återkomma. Vanligen först efter 3—6 veckors sjukdom inträda ånyo feberfrihet och verkligt tillfrisknande. Prognosen är i allmänhet god. Ibland är dock sjukdomen mera svårartad, och i vissa endemier ha ända till 13 proc. af de insjuknade aflidit. Döden inträffar vanligen i början af andra sjukdomsveckan, och karakteristiska patologiska organförändringar pläga anträffas i lefvern, njurarna och vadens muskulatur. Behandlingen går ut på att söka döda smittämnet med salvarsanmedel, för hvilka spirocheter äro särskildt känsliga, men är i öfrigt symtomatisk. — I Sverige har denna sjukdom hittills (1920) endast mycket sällan iakttagits. I. H. 
<b>Weimar</b> [va'j-], hufvudstad i förra storhertigdömet, nu fristaten, Sachsen-Weimar-Eisenach, belägen vid Saales biflod Ilm. 34,582 inv. (1910). I saknad af monumentala byggnader och oregelbunden till sin anläggning, företer staden vid första anblicken intet märkligt, men det ligger en fläkt af elegans öfver dess tysta och snygga gator, och den bibehåller ännu en atmosfär af förfining, daterande sig från dess guldålder, då den fick namnen "skaldernas stad" och "Tysklands Aten". Residensstad sedan 1547, fick W. världsrykte först efter 1775, då grundläggarna af den tyska klassiska litteraturen: Goethe, Schiller, Herder, Wieland m. fl., där vistades vid hertiginnan Amalias och hennes son Karl Augusts hof. Framför allt är Goethe (hvars altare åt "genius hujus loci" står i slottsparken) ortens genius, liksom Shakspere är Stratfords och Luther Wittenbergs. Nu är W. en stilla liten stad, som till stor del lefver på sina minnen, rik på förträffliga undervisningsanstalter samt litterära, konstnärliga och välgörenhetsinrättningar. Den mest uppmärksammade byggnaden är storhertigliga palatset ("Karlsburg"; se fig.), uppfördt 1789—1802 i st. f. det 1774 nedbrunna, en smakfull byggnad, som bland andra sevärdheter och konstverk innehåller de åt Goethe, Schiller, Herder och Wieland egnade fyra skalderummen med förträffliga, på deras diktverk hänsyftande freskomålningar af Neher, Preller och Jäger. Framför slottet ligger den af Karl August och Goethe skapade vackra slottsparken (jfr fig. 9 å pl. III till art. Trädgårdskonst) med det "Gartenhaus", där Goethe bodde 1776—82. Andra märkliga byggnader äro det s. k. franska slottet, och museum (byggdt 1863—68 i renässansstil). Goethehuset, där Goethe bodde 1782—1832, sedan 1886 ett för allmänheten tillgängligt Goethe-nationalmuseum 
page_number=540, index= - Weimar - Weimar (grefvar och hertigar af) - Weimarianerna 
med skaldens samlingar och andra minnen af honom, samt Schillers oansenliga hus, där skalden bodde 1802—05 (stadens tillhörighet sedan 1847), och den på kyrkogården belägna "furstegrafven", där dessa båda skalder hvila, äro bland de mest besökta vallfartsorter i Tyskland. I W. stå en dubbelstaty af Goethe och Schiller (se fig. i art. Rietschel) framför teatern, Herders staty på Herderplatz nära den kyrka, där han blef pastor 1776 och där han och hertig Bernhard af Weimar ha sina grafvar, Wielands staty på Wielandsplatz, Karl Augusts ryttarstaty på Fürstenplatz, minnesvårdar öfver J. N. Hummel, Marie Seebach, Fr. Liszt, Shakspere. I W. har Goethegesellschaft (se d. o.) sitt säte, och där finnas statsarkiv (inrättadt 1777), Goethe-und-Schiller-archiv (se d. o.), Nietzschearkiv (se Nietzsche, sp. 978), statsbiblioteket (förut storhertigliga biblioteket), grundlagdt i slutet af 1500-talet, med omkr. 400,000 bd, Staatliches bauhaus (verkstäder för bildande konst) m. m. I W. höll 6 febr.—21 aug. 1919 den nationalförsamling sina sammanträden, hvilken 11 aug. gaf Tyska riket dess nya författning och sedermera öfverflyttade till Berlin. — Om W:s äldre historia se Sachsen-Weimar-Eisenach, sp. 295—296. A. N—d. Parti af storhertigliga palatset i Weimar. 
<b>Weimar</b> [va'j]-], grefvar och hertigar af. Se Sachsen-Weimar-Eisenach, sp. 295—296. 
<b>Weimarianerna</b> [vaj-], under Trettioåriga krigets senare skede den vanliga benämningen på de trupper, som i Elsass stått under hertig Bernhards af Sachsen-Weimar befäl, men som efter dennes död (1639) nära nog till krigets slut förde till en viss grad en själfständig tillvaro som en särskild kår i de mot kejsaren fientliga armeerna. Hertig Bernhard af Weimar uppdrog nämligen i sitt testamente kommandot öfver sin arme åt fyra "direktorer"'; generalmajoren J. L. von Erlach samt öfverstarna J. B. Ehm, grefve Vilhelm Otto af Nassau och Reinhold von Rosen, med uppmaning att hålla troget samman. Den mellanställning mellan Sverige och Frankrike, som hertig Bernhard de sista åren intagit, funno direktorerna snart vara för armen ohållbar; och fastän Baner från Böhmen skyndade att förmana dem till trohet mot Sveriges krona, afslöt Erlach i direktorernas namn 9 okt. 1639 ett fördrag, som till Frankrike öfverlämnade hertig Bernhards eröfringar och ställde hären i ett nära, ehuru icke fullständigt beroende af Frankrike. Weimarianerna utgjorde nämligen enligt fördraget ett helt för sig under sina egna öfverstar, och dessa egde rätt att deltaga i krigsrådet och i alla beslut. I själfva verket intogo Weimarianerna i den franska hären under hertigen af Longueville en ganska själfständig ställning och synas under den första tiden ej ansett sig skyldiga att obetingadt hörsamma vare sig Frankrikes eller Sveriges öfverbefälhafvare. Våren 1640 förenade de sig (under högsta befäl af hertigen af Longueville, men närmast under ledning af Guebriant, en af hertig Bernhards f. d. underbefälhafvare) i Thüringen med Baner. Direktorer voro då (sedan Erlach kvarstannat i Breisach) Ehm, grefven af Nassau och Rosen, af hvilka de båda förste afgjordt lutade åt Sveriges och den senare afgjordt åt Frankrikes sida, medan en del officerare önskade en nära sammanslutning med hessarna och lüneburgarna. Weimarianernas split och egensinne, ja stundom öppna myteri vållade såväl Longueville som Baner under detta års bekymmersamma fälttåg stora svårigheter. Dock lyckades Baner genom sin öfverlägsna klokhet och skicklighet att någorlunda hålla armeerna tillsammans och förmådde äfven Guebriant att med weimarianerna följa sig på det berömda vintertåget åt Regensburg 1641. Att detta så skickligt planlagda tåg för Baner slutade med en brådstörtad reträtt genom Böhmen, tillskref han harmfullt endast och allenast weimarianernas egennytta. I stället för att fullfölja framgången stannade dessa nämligen midt i segerfarten och fordrade goda vinterkvarter. Deras vägran att följa framkallade nu en af de fruktansvärdaste kriser, som Baner och den svenska armen någonsin hade genomgått. Det var blott genom en halftimmes försprång vid passerandet af Erzgebirges viktigaste pass, som hären räddades från undergång. Samtidigt med Baner hade emellertid Guebriant och weimarianerna, genom Öfre Pfalz, retirerat till Sachsen, hvarest båda armeerna ånyo förenade sig. Weimarianerna följde därpå åter villigt Baners ledning under tåget till Halberstadt, men vid det efter fältmarskalkens död följande slaget vid Wolfenbüttel voro de, ehuru närvarande, till största delen overksamma åskådare. Guebriant lyckades emellertid genom hvarjehanda utmärkelser och ynnestbevis mot de ledande männen närmare förbinda de weimarska trupperna med Frankrikes krona, och i jan. 1642 vann han med deras och hessarnas bistånd segern vid Kempen öfver Lamboy. Efter Guebriants död (1643) kommo weimarianerna, ännu alltjämt utgörande en särskild, ganska svårhandterlig kår, mest 
page_number=541, index= - Weimarianerna - Weinberge, Königliche - Weinbrenner, Friedrich - Weinek, Ladislaus - Weinel, Heinrich - Weingaertneria, Corynephorus - Weingarten (Württemberg, Baden) - Weingarten, Hermann - Weingartner, Paul Felix 
bestående af kavalleri, under Turennes befäl. När denna sommaren 1647 ville från Rhen föra dem, som utgjorde öfver 4,000 man godt kavalleri, till krigsskådeplatsen i Flandern, vägrade de att lyda. De förklarade att, om ej deras fordringar af Frankrike uppfylldes (de fordrade bl. a. att icke bli åtskilda, att inga franska officerare skulle sättas öfver dem samt rätt att hålla ett eget ombud vid franska hofvet), ville de "agera" i båda kronornas och de konfedererade ständernas tjänst "alldeles som i hertig Bernhards tid". Turenne lät fängsla v. Rosen, som han misstänkte vara de upproriskes ledare, men den flandriska fälttågsplanen måste uppges. Af de upproriska trupperna, som på eget bevåg gått tillbaka öfver Rhen in i Baden, uppnådde 2,000, under ledning af en f. d. student Wilhelm Hempel, Königsmarcks arme, med hvilken de förenades genom kapitulationen i Bodenburg (23 aug. 1647), enligt hvilken de förbehöllo sig att aldrig vidare användas i Frankrikes tjänst, men f. ö. icke yrkade att utgöra en egen kår. De utgjorde då 1,660 man och indelades tills vidare i fyra regementen, hvilkas befälhafvare Königsmarck utnämnde. Åtskilliga tusen tyskar under Erlachs befäl stodo ännu en tid i fransk tjänst, men intogo ej den själfständiga ställning eller fingo den vikt som de ofvannämnda trupperna. P. S. 
<b>Weinberge</b> [va'jn-], Königliche. Se Kralovske vinohrady. 
<b>Weinbrenner</b> [va'jn-], Friedrich, tysk arkitekt, f. 1766 i Karlsruhe, d. där 1826, studerade i Wien, Dresden, Berlin och Italien, återkom 1797, blef byggnadsdirektör i Karlsruhe och grundlade en skola för arkitekter. Han utförde i Karlsruhe den katolska och den protestantiska kyrkan, rådhuset och flera palats, men hans tillämpning af den romerska antiken var väl abstrakt och monoton. Hans betydelse ligger däri, att han öppnade ungdomens blick för antiken, hvarjämte han utgaf flera förtjänstfulla arbeten om arkitektur. (G—g N.) 
<b>Weinek</b> [va'jnek], Ladislaus, österrikisk-ungersk astronom, f. 13 febr. 1848 i Ofen (Ungern), d. 12 nov. 1913 i Prag, var förste observatör vid observatoriet i Leipzig 1875—82 och professor vid tyska universitetet i Prag och direktor för observatoriet där från 1883. Han deltog 1874 i tyska expeditionen till Kerguelen för observationer öfver Venuspassagen. W. utgaf många afh., hufvudsakligen inom den praktiska astronomien. B—d. 
<b>Weinel</b> [va'j-], Heinrich, tysk protestantisk teolog, f. 29 april 1874 i Vonhausen, Hessen, blef 1899 privatdocent i Berlin, 1900 privatdocent och inspektor för det evangelisk-teol. "stiftet" i Bonn, 1904 e. o. och 1907 ord. professor i Jena. W. är en af de mest typiska representanterna för den "liberala" riktningen inom den nyaste tyska teologien och har vid sidan af sin rent vetenskapliga verksamhet, såväl genom egna skrifter som genom utgifningen af den betydelsefulla skriftserien "Lebensfragen" (1904 ff.), ifrigt arbetat för populariseringen och spridningen af denna riktnings synpunkter. Af hans rent vetenskapliga arbeten äro de förnämsta <i>Die wirkungen des geistes und der geister im nachapostolischen zeitalter bis auf Irenäus</i> (1899) och <i>Biblische theologie des neuen testamentes. Die religion Jesu und des urchristentums</i> (1911; 2:a uppl. 1913). Bland hans mera populära skrifter må nämnas <i>Jesus im neunzehnten jahrhundert</i> (1903; 2:a uppl. 1906), <i>Paulus</i> (1904) och <i>Ibsen, Björnson, Nietzsche, individualismus und christentum</i> (1907). E. Bg. 
<b>Weingaertneria,</b> Corynephorus, <i>bot.</i>, ett med <i>Aira</i> nära besläktadt grässläkte med 3 arter i Europa. Småaxens borst äro klubbformiga. På sandfält och sandiga åkrar förekommer i södra Sverige mindre allmänt <i>W. canescens,</i> borsttåtel, ett lågväxt, tätt tufvadt, ljust gråaktigt gräs med borstlika blad. Som fodergräs är det af ringa värde. G. L—m. 
<b>Weingarten</b> [va'jn-]. 1. Stad i södra Württemberg, 23 km. från Bodensjön, var till 1865 en köping med namnet Altdorf-W. 7,150 inv. (1905). Midt i staden ligger det ansenliga slottet W., fordom ett rikt benediktinkloster, med storartad i jesuitstil 1715—24 byggd kyrka, som jämte åtskilliga reliker (bl. a. en droppe af Kristi blod, som gett anledning till en årligen, fredagen efter Kristi himmelsfärdsdag, återkommande vallfärd, "Blutritt") har en stor orgel (6,666 pipor och 75 register). Slottet är nu kasern. — 2. By i Baden, 8 km. n. ö. om Durlach. 4,505 inv. (1905). Slottsruin, porslinsfabrik. 1—2. A. N—d. 
<b>Weingarten</b> [va'jn-], Hermann, tysk protestantisk kyrkohistoriker, f. 1834 i Berlin, d. 1892 i Popelwitz vid Breslau, blef e. o. professor i Berlin 1868 samt ord. professor 1873 i Marburg och 1876 i Breslau. Han skref bl. a. <i>Revolutionskirchen Englands</i> (1868) och <i>Zeittafeln und überblicke zur kirchengeschichte</i> (1870; 6:e uppl. 1905). 
<b>Weingartner</b> [va'jn-], Paul Felix, österrikisk-tysk dirigent, tonsättare och skriftställare, f. 2 juni 1863 i Zara, Dalmatien, blef student i Leipzig 1881 och studerade vid musikkonservatoriet där 1881—83, vann därefter en gynnare i Liszt (Weimar) och skötte 1884—89 kapellmästarbefattningar i Königsberg, Danzig, Hamburg och Frankfurt a. M. Han var 1889—91 hofkapellmästare i Mannheim, 1891—98 kapellmästare vid Berlins hofopera och dirigent för symfonikonserterna, behöll det sistnämnda värfvet, när han 1898 flyttade till München som dirigent af Kaimkonserterna (se d. o.) t. o. m. 1905, var 1908—11 G. Mahlers efterträdare som direktör för hofoperan i Wien och dirigent för filharmonikerna där, 1912—14 förste kapellmästare vid stadsteatern i Hamburg, därefter generalmusikdirektor i Darmstadt och anförare för konsertföreningens i München symfonikonserter och vardt 1919 direktör för den nyskapade folkoperan i Wien. Han har plägat årligen gästdirigera i Amerika. — Bland moderna musikledare är W. en af de mest framstående, en genialisk dirigentbegåfning, som verkar hänförande genom frisk uppfattning och naturlig känsla. Som kompositör har han gjort sig bemärkt genom allvarlig konstnärssträfvan, klar och förnäm 
page_number=542, index= - Weingartner, Paul Felix - Veinge - Weinheim - Weinhold, Karl - Weininger, Otto - Weinmonat - Weinsberg - Veintena - Veintimilla, Ignacio - Weipert - Weir, Robert Walter 
enkelhet, virtuos teknik och ofta finhet i detaljer, hvaremot uppfinningen ej företett nog egenart. Hans ungdomsoperor <i>Sakuntala</i> (1884) och <i>Malawika</i> (1886), med texter af honom själf, liksom den senare <i>Genesius</i> (1893) visade afgjord påverkan från Wagner; mera intryck gjorde den musikdramatiska trilogien <i>Orestes</i> (1902, efter Aischylos), och 1914 följde enaktsoperan <i>Kain und Abel,</i> 1916 operan <i>Dame kobold</i> (efter Calderon). De färgrika 8-stämmiga körverken <i>Traumnacht</i> och <i>Sturmmythus</i> (1906) höra till hans bästa verk, likaså <i>Frühlingsmärchenspiel</i> (1908) och musiken till Goethes "Faust" (s. å.). Tidigare alster äro de symfoniska dikterna <i>König Lear</i> och <i>Die gefilde der seligen,</i> 3 symfonier, 3 stråkkvartetter, 2 kvintetter, pianosextett, violinkonsert, pianostycken, sånger vid piano eller med orkester m. m. Som skriftställare väckte han först uppmärksamhet genom sin egendomliga plan att lägga iden om reinkarnationen till grund för ett cykliskt drama (<i>Die lehre von der wiedergeburt und das musikalische drama,</i> 1895) samt ådrog sig mycken fiendskap genom de polemiska skrifterna <i>Über das dirigieren</i> (s. å.; 4:e uppl. 1913), <i>Bayreuth 1876—96</i> (1896; 2:a uppl. 1904) och <i>Die symphonie nach Beethoven</i> (1897; 3:e omarb. uppl. 1909). Vidare märkas <i>Ratschläge für aufführungen der symphonien Beethovens</i> (1906; 2:a uppl. 1916), dramat <i>Golgatha</i> (1908), <i>Carl Spitteler. Ein künstlerisches erlebnis</i> (1904; 2:a uppl. 1913) och <i>Ackorde</i> (saml. uppsatser, 1912). Han blef 1910 led. af Mus. akad. i Stockholm. E. F—t. 
<b>Veinge,</b> socken i Hallands län, Höks härad. 19,746 har. 2,876 inv. (1919). V. bildar med Tjärby ett pastorat i Göteborgs stift, Laholms kontrakt. 
<b>Weinheim</b> [va'jnhajm], stad i Baden, omkr. 20 km. n. ö. om Mannheim. 14,170 inv. (1910). Mångsidig industri. Staden, som nämnes redan 755, var under 1500- och 1600-talen en stark och icke oviktig fästning och räknade öfver 20,000 inv. Den har en starkt järnhaltig källa och är för sitt milda klimat en mycket besökt kurort. A. N—d. 
<b>Weinhold</b> (va'jnhålt], Karl, tysk språkforskare och kulturhistoriker, f. 1823 i Reichenbach (Schlesien), d. 1901, blef 1847 docent i Halle, sedan professor i Breslau, Krakau, Graz, Kiel, 1876 åter i Breslau och 1889 i Berlin. Såsom forskare var han närmast en lärjunge af Jak. Grimm och sysselsatte sig i sin mångsidiga författarverksamhet förnämligast med språkets och sedernas historia. Bland hans många arbeten af förra slaget må blott nämnas <i>Über deutsche dialektforschung</i> (1853), som genom det allmänna intresse det väckte till lif blef nästan epokgörande, <i>Beiträge zu einem schlesischen wörterbuche</i> (1855), <i>Alemannische grammatik</i> (1863), <i>Bayrische grammatik</i> (1867) samt den genom sina rika materialsamlingar viktiga <i>Mittelhoch-deutsche grammatik</i> (1877; 2:a uppl. 1883). Forntida folklif och seder behandla bl. a. <i>Die deutschen frauen im mittelalter</i> (1851; 3:e uppl. 1897), <i>Altnordisches leben</i> (1856), ännu i dag den fullständigaste handbok vi ega rörande Nordens (speciellt Islands och Norges) kultur i forntiden, och <i>Heidnische totenbestattung in Deutschland</i> (1859). Af mytologiskt innehåll äro t. ex. <i>Die sagen von Loki</i> (1848), <i>Die riesen des germanischen mythus</i> (1858), <i>Über den mythus vom wanenkrieg</i> (1890) och <i>Verehrung der quellen in Deutschland</i> (1898). Litteraturhistoriska ämnen behandla bl. a. <i>Weihnachtsspiele und lieder aus Süddeutschland</i> (1853; ny uppl. 1875), <i>H. Chr. Boie. Beitrag zur deutschen litteraturgeschichte</i> (1868), <i>Dramatischer nachlass von J. M. R. Lenz</i> (1884) och densammes <i>Gedichte</i> (1891) samt textupplagor af Isidor (1874), Pilatus (1877) och Lamprecht von Regensburg (1880). Sedan 1891 var W. redaktör för den fr. o. m. detta år (i Berlin) utkommande "Zeitschrift des Vereins für volkskunde", Tysklands huivudorgan för dylika ämnen. Ad. N—n. 
<b>Weininger</b> [va'j-], Otto, österrikisk filosof, f. 1880 i Wien, d. där, för egen hand, 1903, var af judisk börd, men öfvergick till protestantismen på sin promotionsdag 1902. Hans hufvudarbete, <i>Geschlecht und charakter, eine prinzipielle untersuchung</i> (1903; 2:a uppl. s. å.), väckte på sin tid mycket uppseende genom sina paradoxer, men ock genom den ovanliga beläsenhet och det skarpsinne, om hvilken det vittnade. W. framställde den typiska kvinnans väsen som bestående endast i sexualitet och frånkände henne både logik, moral och religiositet. Hvad hos en kvinna kunde finnas af ett högre själslif, berodde enligt W. på de manliga element, som ingår i hvarje verklig kvinnas individualitet, men aldrig hos henne kunna komma till sin fulla rätt. Efter W:s död utgaf M. Rappaport en samling underliga aforismer af honom under titeln <i>Über die letzten dinge</i> (1904) med ett biografiskt företal. Om den af W. införda termen <i>henid</i> (se d. o.). S—e. 
<b>Weinmonat</b> [va'jnmå-], ty. Se Oktober. 
<b>Weinsberg</b> [va'jns-], stad i Neckarkretsen, Württemberg, 5,4 km. n. ö. om Heilbronn. 3,205 inv. (1907). Minnesvård (rest 1871) öfver Oecolampadius (f. 1482 i W.). På Schlossberg ligga 272 m. ö. h. ruinerna af den i bondekriget 1525 förstörda borgen Weibertreu, så kallad till minne af den genom Chamissos ballad förhärligade sagan om kvinnornas i W. trohet. Sagan, som uppges hvila på historisk grund, berättar nämligen, att konung Konrad III 1140 intagit staden samt bestämt, att männen skulle springa öfver klingan, men gett kvinnorna fritt aftåg med löfte att få medtaga hvad de kunde bära, och att dessa då burit sina män ut ur staden, hvarvid konungen ej hindrat dem, utan yttrat: "Kungsord få ej brytas". På initiativ af skalden Justinus Kerner, som var bosatt i W. och åt hvilken en minnesvård blifvit där rest, bildades 1823 en kvinnoförening för bergets försköning och för understöd åt obemedlade kvinnor, som utmärkt sig för trohet och uppoffring. Till denna skänkte konung Vilhelm borgruinen 1824. A. N—d. 
<b>Veintena,</b> mynt. Se Escudillo de oro. 
<b>Veintimilla,</b> Ignacio, president i Ecuador (se d. o., sp. 1323). 
<b>Weipert</b> [va'j-], stad i Böhmen, Erzgebirge, gränsstad mot Sachsen. 10,039 inv. (1905). Utvinning af silfver och kobolt. Vapenfabrikation. Spetsknyppling. A. N—d. 
<b>Weir</b> [ωī͡ə'], Robert Walter, nordamerikansk målare, f. 1803 i New York, d. 1889, målade historietaflor och porträtt. Bland hans verk äro Pilgrimernas <i>affärd</i> (i Capitoliums rotunda i Washington), <i>Columbus inför rådet,</i> 
page_number=543, index= - Weir, Robert Walter - Weir Mitchellska gödningskuren - Weisbach, Julius - Weise - Weise, Christian - Weise, Paul Wilhelm Richard - Weisflog, Karl - Weishaupt, Adam - Weishaupt, Viktor - Veisingenbefästningarna (Seierstenbefästningarna) - Weiskirchner, Richard 
<i>Aftonen efter korsfästelsen, Dante och Vergilius på Styx.</i> Två söner till W. blefvo erkända målare. G—g N. 
<b>Weir Mitchellska gödningskuren</b> [ωī͡ə'], <i>med.</i>, en af amerikanske läkaren Silas Weir Mitchell, f. 15 febr. 1829 i Philadelphia, d. 4 jan. 1914, i arbetet <i>Fat and blood</i> (1873; 4:e uppl. 1885) framställd kur för behandling af neurasteni. Se Diet, sp. 370. 
<b>Weisbach</b> [va'js-], Julius, tysk mekaniker, f. 10 aug. 1806 vid Annaberg i Sachsen, d. 24 febr. 1871 i Freiberg, blef 1833 lärare (1836 professor) i tillämpad matematik vid bergsakademien i Freiberg. Han deltog sju år i de europeiska gradmätningarna och upprättade en höjdkarta öfver Sachsen. W. fick titeln öfverbergsråd. W. egnade sig förnämligast åt hydrauliken och geodesien. Bland hans utgifna arbeten må nämnas <i>Lehrbuch der ingenieur- und maschinenmechanik</i> (3 bd, 1845—54, flera uppl.; "Lärobok i teknisk mekanik", 1852—55), <i>Der ingenieur</i> (1848; 7:e uppl., utg. af Reuleaux 1896), <i>Die neue markscheidekunst</i> (2 bd, 1850—59) och <i>Versuche über die kraft des wassers durch druck, stoss und reaction</i> (1851). W. uppfann 1844 en "monometrisk och anisometrisk" projektionsmetod, framställd bl. a. i <i>Anleitung zur axonometrischen zeichnen</i> (1857). W. var led. af sv. Vet. akad. (1868). 
<b>Weise</b> [va'jṡe], ty. Se Mästersång, sp. 294. 
<b>Weise</b> [va'jṡe], Christian, tysk skolman och författare, f. 1642 i Zittau (Sachsen), d. där 1708, vardt 1670 lärare och 1678 rektor vid latinskolan där. W. var uteslutande den moraliske och moraliserande författaren, för hvilken vitterheten icke hade någon annan uppgift än att genom exempel på synd och dårskap — ofta groft naturalistiskt skildrade — och genom direkt dygdepredikan tjäna uppfostringssyften. Han var nykter och praktisk i sin uppfattning, och hans tendens riktade sig bestämdt mot den lohensteinska skolans svulst. Ofta lyckades han bevara en sund och naturlig ton, som välgörande sticker af mot modeströmningens pedantiska konstfärdighet, men ännu oftare sjunker hans framställning ned till platt hvardaglighet. Studentårens muntrare och friskare dikter samlades i <i>Überflüssige gedanken der grünenden jugend</i> (1668 och 1674; 4:e uppl. 1701). — W. författade ej mindre än 55 dramer, delvis samlade i <i>Zittauisches theatrum</i> (1683), samtliga afsedda att uppföras af hans lärjungar; de visa intryck från komediantdramat och rätt mycken realism, men tillhöra likväl det protestantiska skoldramat, hvars tyska utveckling de afsluta. Ämnena äro bibliska, historiska, politiska, borgerliga och farsartade; bland de bästa kunna nämnas <i>Masaniello, Der bäurische Macchiavellus, König Wenzel in Zittau, Tobias und die schwalbe</i> och <i>Die verkehrte welt.</i> Han tog bort körerna och alexandrin-versens tvång, införde i stället prosa samt inflätade komiska scener. Omtyckta blefvo W:s fyra romaner, i hvilka han påverkats af Grimmelshausen, <i>Die drey hauptverderber</i> (1671), <i>Die drey ärgsten erznarren</i> (1672; nytryck 1878; "The tre yppersta ertz-narrar uti hela verden", omkr. 1697, ny öfv. 1769), <i>Die drey klügsten laute</i> (1673) och <i>Der politische näscher</i> (1676). Se arbeten af Palm (1854), Kämmel (1897) och Becker (1910). R—n B. 
<b>Weise</b> [va'jṡe], Paul Wilhelm Richard, tysk skogsman, f. 1846 i Brandenburg, d. 1915, anställdes 1877 vid skogsförsöksanstalten i Eberswalde och blef 1882 föreståndare för densamma samt lärare vid forstakademien där. 1891—96 var W. professor vid Münchens forstakademi samt dess direktor. W. utgaf bl. a. <i>Ertragstafeln fur die kiefer</i> (1880; sammandrag af W. Schlich, på eng. 1888), ett på sin tid mycket framstående arbete, och <i>Leitfaden für den waldbau</i> (1887; 4:e uppl. 1911). 1881—86 redigerade W. "Chronik des deutschen forstwesens" samt grundlade och utgaf 1892—1901 (17 bd) en egen skoglig publikation, "Mündener forstliche hefte". Under samma tid var W. äfven medredaktör för "Zeitschrift für forst- und jagdwesen". I de nämnda publikationerna återfinnes W:s penna i en mängd värdefulla om djup kännedom om den tyska skogslitteraturen vittnande afhandlingar. G. Sch. 
<b>Weisflog</b> [va'jsflåg], Karl, tysk novellist, f. 1770 i Sagan (Schlesien), d. 1828 som ordf. i stadsrätten där, skref berättelserna <i>Phantasiestücke und historien</i> (12 bd, 1824—29; ny uppl. 1839; urval hos Reclam), i hvilka det småborgerliga lifvet tecknas troget och humoristiskt i E. T. A. Hoffmanns maner. (R—n B.) 
<b>Weishaupt</b> [va'js-], Adam, stiftare af illuminaternas orden (se Illuminater). 
<b>Weishaupt</b> [va'js-], Viktor, tysk målare, f. 1848 i München, d. 1905 i Karlsruhe, inträdde, sedan han deltagit i fransk-tyska kriget 1870—71, som lärjunge i akademien, komponerade under Diez och blef hufvudsakligen djurmålare. Han debuterade 1876 med ett stort <i>Landskap med rådjur;</i> bland hans senare verk voro <i>Vild tjur, Ströfvande hjord, Tjur i Alperna, Vattning</i> (Dresdengalleriet), <i>Tidig vår</i> (Berlins nationalgalleri). Sedan 1895 var W. professor vid konstakademien i Karlsruhe. (G—g N.) 
<b>Veisingenbefästningarna</b> (Seierstenbefästningarna) i Norge, på Kristianiafjordens östra strand, strax n. om Dröbak, utgöras af ett batteri för 3 st. 22,6 cm. och ett för 1 st. 26,7 cm. kanoner samt för bestrykning af de järntrådshinder, som afspärra tillgången från landsidan, ett kulsprutebatteri. Befästningarna anlades i slutet af 1800- och början af 1900-talen. L. W:son M. 
<b>Weiskirchner</b> [va'js-], Richard, österrikisk politiker, f. 24 mars 1861 i Wien, inträdde som ung student i Wiens kommunalförvaltning och gjorde sig snart bemärkt genom sitt framgångsrika arbete för praktisk reorganisation af fattigvården. Politiskt tillhörde han det kristligt sociala partiet och slöt sig inom detta nära till sin intime vän borgmästare Lueger. Genom Luegers inflytande invaldes W. i österrikiska riksrådets deputeradekammare och Nedre Österrikes landtdag, och genom flitig agitatorsverksamhet blef han småningom en bland partiets mest framskjutna män. 1911 blef han handelsminister i ministären Bienerth, 
page_number=544, index= - Weiskirchner, Richard - Weismann, August - Weiss, Christian Samuel - Weiss, Johann Baptist - Weiss, Hermann Karl Jakob - Weiss, 1. Bernhard 
men afgick kort därefter för att som borgmästare i Wien reorganisera sitt parti, hvars kommunala inflytande i Wien aftagit efter Luegers död, 1910. W. frånträdde kort efter revolutionen 1918 borgmästarämbetet, men efter de kristligt sociales stora framgångar vid valen till österrikiska republikens första nationalråd utsågs han hösten 1920 till dettas president. V. S—g. 
<b>Weismann</b> [va'js-], August, tysk biolog, f. 17 jan. 1834 i Frankfurt a. M., d. 6 nov. 1914 i Freiburg im Breisgau, studerade i Göttingen och beklädde, sedan han under den framstående zoologen Leuckarts ledning förts in på den vetenskapliga zoologiens studium, under två år platsen som lifmedikus hos ärkehertig Stefan af Österrike, hvilken lefde i landsflykt på sitt slott Schaumburg a. d. Lahn. Där utarbetade W. sitt första betydande arbete: <i>Die entwicklungsgeschichte der dipteren</i> (1864). Under det W. i Freiburg, dit han 1863 flyttat som privatdocent och där han 1866 anställdes som professor i zoologi, på det ifrigaste var sysselsatt med embryologiska undersökningar, angreps han af en ögonsjukdom, som tvang honom att under tio år h. o. h. nedlägga alla mikroskopiska arbeten. Det var under denna tid han planlade de studier och arbeten på den moderna descendensteoriens område, hvilka gjort W. till en af sin tids mest framstående biologer och till den s. k. <i>neo-darwinismens</i> förnämste representant (se närmare art. Descendensteori, sp. 201). Företrädesvis ha hans arbeten rörande ärftlighetens problem verkat befruktande på många områden (<i>Die kontinuität des keimplasmas als grundlage einer theorie der vererbung</i> 1885, <i>Über die zahl der richtungskörper und über ihre bedeutung auf die vererbung</i> 1887, <i>Das keimplasma</i> 1892, <i>Die allmacht der naturzüchtung</i> 1893). Hithörande arbeten utgåfvos 1892 i en samlad upplaga: <i>Gesammelte aufsätze über vererbung und verwandte biologische fragen.</i> Som ett slags vetenskapligt testamente utgaf han 1902 de mästerligt skrifna <i>Vorträge über deszendenztheorie</i> (2:a uppl. 1904). Af hans öfriga arbeten må nämnas <i>Beiträge zur naturgeschichte der daphniden</i> (1877), <i>Über die dauer des lebens</i> (1881) och <i>Die entstehung der sexualzellen bei den hydromedusen</i> (1883). W. blef led. af sv. Vet. akad. 1897 och af Fysiogr. sällsk. i Lund 1905. L—e. 
<b>Weiss</b> [vajs], Christian Samuel, tysk mineralog, f. 1780 i Leipzig, d. 1856 i Eger, var en af Werners förnämsta lärjungar samt en af sin tids mest framstående mineraloger och tills. med Mohs grundläggare af ett nytt system för kristallografien. Efter slutade studier i Leipzig och vid bergsskolan i Freiberg blef han 1810 professor i mineralogi vid Berlins universitet och direktor för k. mineralkabinettet där. I hans inauguraldisputation, <i>De indagando formarum crystallinarum charactere geometrico principali</i> (1809), finnas grunddragen af hans senare utgifna indelning af samtliga kristallformer i vissa system. Han var den förste, som uppställde en sådan indelning som grund för alla kristallografiska undersökningar (<i>Über die natürlichen abtheilungen der krystallisationssysteme,</i> 1813). I st. f. de af Haüy antagna primärformerna för hvarje kristall, från hvilka man borde utgå för att bestämma kristallens plats i systemet, antog W. axlarnas grundförhållanden, deras antal, läge, längd och vinklar mot hvarandra, och uttalade, att ingen del, linje eller storhet af något slag är så viktig som axlarna och ingen bestämning af sådan afgörande art som en kristallytas förhållande till axlarna. Hans kristallografiska arbeten finnas i Berlinakad:s publikationer och i "Magazine der Naturforschenden gesellschaft". W:s kristallografiska system utvecklades sedan af hans lärjungar, G. Rose. Neumann, Kupfer och Quenstedt. Ant. Sj.* 
<b>Weiss</b> [vajs], Johann Baptist, tysk-österrikisk katolsk historiker, f. 17 juli 1820 i Ettenheim, d. 8 mars 1899 i Graz, där han 1853—91 var professor i historia. Han adlades 1889 och blef 1892 lifstidsmedlem af herrehuset. Han skref bl. a. <i>Maria Theresia und der österreichische erbfolgekrieg</i> (1863) och en <i>Weltgeschichte</i> (22 bd, 1859—98; omfattande tiden t. o. m. Wienkongressen) samt utgaf ett par af Gfrörers efterlämnade arbeten. 
<b>Weiss</b> [vajs], Hermann Karl Jakob, tysk kulturhistoriker, f. 1822 i Hamburg, d. 1897 i Berlin, studerade till en början måleri och kopparstick, men vann sitt rykte genom det berömda arbetet <i>Kostümkunde. Geschichte der tracht und des geräths</i> (3 dlr i 5 bd 1856—72; bd I—II i 2:a uppl. 1881—83). Det är ett storartadt verk, af högsta betydelse för konst och konsthistoria. W. var 1854—84 professor vid konstakademien i Berlin och 1879—95 föreståndare för k. tyghuset där. (G—g N.) 
<b>Weiss</b> [vajs]. 1. Bernhard W., tysk protestantisk teolog och kyrkoman, f. 20 juni 1827 i Königsberg, d. i jan. 1918 i Berlin, blef 1857 e. o. professor i teologi i Königsberg samt ord. professor 1863 i Kiel och 1877 i Berlin. Vid sidan af sin vetenskapliga verksamhet egnade W. mycken tid och stort intresse åt praktiskt kyrkliga angelägenheter; han var sedan 1879 medlem af Berlins konsistorium, 1880—99 oberkonsistorialrat och föredragande råd i ministeriet för kyrkliga angelägenheter och utnämndes 1907 till verkligt geheimeråd med titeln excellens. 1908 afgick han från sin professorsstol. Som teolog egnade W. sig uteslutande åt N. T. och behandlade därvid så godt som alla till detta fack hörande discipliner — endast N. T:s tidshistoria och den apostoliska tiden fingo icke någon behandling i hans vetenskapliga verk. W:s exeges utmärkes af besinningsfullhet och noggrannhet äfvensom af en viss konservatism; han försvarade alla de nytestamentliga skrifternas äkthet. I fråga om det synoptiska problemet bidrog han till att ge ökad stadga åt den s. k. två-källs-hypotesen (se Evangelier, sp. 1114); beträffande de nytestamentliga brefven hyllade han den egendomliga uppfattningen, att 1 Petr. är äldre än de paulinska brefven. Bland W:s många lärda verk må nämnas 
page_number=545, index= - Weiss, 1. Bernhard - Weiss, 2. Johannes - Weiss, Jean Jacques - Weiss, 1. Edmund - Weiss, 2. Gustav Adolf - Weiss, Amalie - Weiss, Andre - Weiss, Pierre Ernest - Weissbach, Franz 
<i>Lehrbuch der biblischen theologie des neuen testaments</i> (1868; 7:e uppl. 1903), <i>Leben Jesu</i> (2 bd, 1882; 4:e uppl. 1902), <i>Lehrbuch der einleitung in das N. T.</i> (1886; 3:e uppl. 1897). Åt N. T:s text egnade han grundliga studier, hvilkas resultat framlades i de af Gebhardt och Harnack utg. <i>Texte und untersuchungen,</i> och utgaf en textupplaga med kort glossatorisk kommentar 1902—05. W:s arbeten för lösningen af den synoptiska frågan äro nedlagda i <i>Markus evangelium und seine synoptischen parallellen</i> (1872), <i>Mathäus evangelium und seine Lukasparallellen</i> (1876), <i>Die quellen des Lukasevangeliums</i> (1907), <i>Die quellen der synoptischen überlieferung</i> (1908). Mest känd torde W. för utländska läsare vara genom sina bearbetningar af N. T. i det berömda Meyerska kommentarverket, där han kommenterat alla evangelierna, Romarbrefvet, Timoteus- och Titus-brefven, Hebreerbrefvet och Johannes-brefven. — 2. Johannes W., den föregåendes son, protestantisk teolog, f. 1863 i Kiel, d. i aug. 1914, blef privatdocent i Göttingen 1888 och e. o. professor där 1890 samt kallades som ord. professor 1895 till Marburg och 1908 till Heidelberg. W. egnade sig liksom sin fader uteslutande åt N. T., men i motsats till denne slog han in på mera moderna kritiska vägar och tog därvid äfven djupa intryck af den religionshistoriska skolan. Bland hans skrifter må här nämnas <i>Barnabasbrief</i> (1888), <i>Der predigt Jesu vom reiche Gottes</i> (1892; 2:a uppl. 1900), <i>Kommentar zum Lukasevangelium</i> (1892), <i>Über die absicht und den literarischen charakter der Apostelgeschichte</i> (1897), <i>Das älteste evangelium</i> (1903), <i>Die offenbarung des Johannes</i> (1904), <i>Paulus und Jesus</i> (1909), <i>Jesus von Nazareth, mythus oder geschichte?</i> (1910), <i>Kommentar zum 1. Korintherbrief, Das urchristentum</i> (I, 1913; II utg. af Knopf efter W:s död 1917). Dessutom utgaf W. tillsammans med andra en ny öfv. med populär förklaring af N. T.: <i>Die schriften des neuen testaments</i> (1907 ff.; 3:e uppl. 1916 efter W:s död). 1—2. E. S—c. 
<b>Weiss</b> [väss], Jean Jacques, fransk tidningsman, f. 1827 i Bayonne, d. 1891 i Fontainebleau, erhöll filosofisk grad i Paris 1855, blef 1856 professor i franska litteraturen vid fakulteten i Aix och 1858 professor i historia i Dijon, men lämnade denna verksamhet 1860 och inträdde i redaktionen af tidningen "Journal des debats" i Paris. 1867 uppsatte W. i förening med E. Herve den liberala oppositionstidningen "Journal de Paris". W. kallades jan. 1870 af É. Ollivier till medlem af Conseil d'etat, men måste efter kejsardömets fall s. å. återgå till journalistyrket. Af nationalförsamlingen valdes han 1873 ånyo till conseiller d'etat, men afsattes 1879, emedan han anfallit republiken i tidningen "Paris-Journal". Under Gambettas kortvariga ministär 1881—82 var W. direktör för politiska afdelningen i utrikesministeriet. Sina sista år var han bibliotekarie i Fontainebleau. W. skref uppsatser i "Revue des deux mondes" m. fl. tidskrifter och utgaf <i>Essais sur l'histoire de la litterature francaise</i> (1865); postumt utgafs <i>Le drame historique et le drame passionnel</i> (1894). Han var en fyndig polemiker, särskildt stark i ironien. (V. S—g.) 
<b>Weiss</b> [vajs]. 1. Edmund W., österrikisk astronom, f. 26 aug. 1837 i Freiwaldau (Schlesien), d. 21 juni 1917 i Wien, blef docent i matematik vid universitetet i Wien 1861, adjunkt vid observatoriet där 1863, professor 1869 och direktor för observatoriet 1878. Han utgaf viktiga arbeten öfver stjärnfallssvärmarnas ursprung och sammanhang med kometerna (<i>Beiträge zur kenntnis der sternschnuppen,</i> I, 1863; II, 1870; <i>Höhenberechnung der sternschnuppen,</i> 1904). Han lämnade äfven betydelsefulla bidrag till teorien för beräkningen af komet- och planetbanor. — 2. Gustav Adolf W., den föregåendes tvillingbroder, naturforskare, företrädesvis botanist, d. 17 mars 1894 i Prag, studerade som ung astronomi, fysik, kemi, botanik m. m., blef filos. doktor 1858 och docent i växtfysiologi i Wien 1860, företog en resa i Orienten och Grekland, blef 1862 professor i botanik och trädgårdsföreståndare i Lemberg, besökte norra Afrika och blef 1871 professor i botanik i Prag, där han grundlade en växtfysiologisk institution. Han utgaf fysikaliska, fysiologiska och botaniska arbeten, däribland <i>Die pflanzenhaare</i> (1867) och en större lärobok, <i>Allgemeine botanik</i> (1878). 1. B—d. 2. C. Lmn. 
<b>Weiss</b> [vajs], Amalie. Se Joachim, sp. 1416. 
<b>Weiss</b> [väss], Andre, fransk jurist, f. 1858, professor 1881 i Dijon och 1891 i Paris, berömd som internationalist. Bland hans arbeten är det förnämsta <i>Traite theorique et pratique de droit international prive</i> (1892—1905) i fem omfattande delar och byggdt på komparativa studier, som i förening med en elegant stilistisk behandling, trots bristen af större originalitet, gjort verket synnerligen kändt och användt. Rld. 
<b>Weiss</b> [väss], Pierre Ernest, schweizisk-fransk fysiker, f. 1865 i Mühlhausen (Elsass), studerade 1883—87 vid polyteknikum i Zürich och 1888—92 vid École normale superieure i Paris, blef docent 1895 i Rennes, professor i fysik i Lyon 1899, vid polyteknikum i Zürich 1903 och vid universitetet i Strassburg 1919. Redan i sin gradualafh. 1896 behandlade W. magnetismen, nämligen den hos magnetisk järnmalm och hos legeringar af järn och antimon, och hans hufvudsakliga arbete har sedermera varit egnadt åt magnetiska företeelser. Han har infört teorien om, att det finnes minsta enheter — s. k. <i>magnetoner</i> — för det magnetiska momentet, liksom man funnit sådana minsta delar — s. k. <i>elektroner</i> (se d. o.) — för elektriska laddningar (se "Annales de physique" 1914 och "Revue generale des sciences" s. å.). På detta område har W. jämte sina lärjungar utgett en mängd afhandlingar. W. har äfven utfört undersökningar om galvanometrar och nya typer för amperemetrar och voltmetrar (i "Bulletin de la Societe internationale d'electricite", 1902). Han har äfven utgett läroboken <i>Lecons d'electricite appliquee</i> (1900). S. A—s. 
<b>Weissbach</b> [va'js-], Franz, tysk kilskriftsforskare, f. 25 nov. 1865 i Chemnitz, blef bibliotekarie vid universitetsbiblioteket i Leipzig 1888 samt docent 1897 och professor 1905 i kilskriftsforskning vid universitetet i Leipzig. Han deltog i Tyska orientsällskapets stora utgräfningar i Babylon 1901—03. W. har utgett <i>Die Achämenideninschriften zweiter art</i> (1889), <i>Die altpersischen keilinschriften</i> (1893—1908), 
page_number=546, index= - Weissbach, Franz - Weisse, Michael - Weisse, 1. Christian Felix - Weisse, 2. Christian Hermann - Weisse, Maximilian von - Weisse, Johan Peter - Weisse Elster - Weisse frau (bergstopp) - Weisse frau, Die - Weissel, Georg - Weissenberg, Alexander Bernhard von 
<i>Neue beiträge zur kunde der susischen inschriften</i> (1894), <i>Die sumerische frage</i> (1898), <i>Babylonische miscellen</i> (1903), <i>Das stadtbild von Babylon</i> (1904), <i>Die inschriften Nebukadnezers in Wādī Brīsā und am Nāhr-el-Kelb</i> (1906), <i>Beiträge zur kunde des Irak-arabischen</i> (I, 1908), <i>Die keilinschriften der Achämeniden</i> (1911), <i>Die keilinschriften am grabe des königs Darius Hystaspes</i> (s. å.), <i>Zur keilinschriftlichen gewichtkunde</i> (1912) och <i>Neue beiträge zur keilinschriftlichen gewichtkunde</i> (1916). D. M. 
<b>Weisse</b> [va'jse], Michael, tysk teolog och psalmist, f. (födelseåret obekant) i Neisse, Schlesien, d. 1534 som präst vid bömiska brödernas församling i Landskron och Fullneck. När hans närmaste trosförvanter anslöto sig till Luther, gick W. sin egen väg, framför allt i nattvardsläran, där han delade Zwinglis uppfattning. På uppdrag af sin församling öfversatte han från tjechiska till tyska 165 psalmer, utg. i <i>Ein new gesangbuchlen</i> (i början af 1530-talet), den första mer omfångsrika tyska psalmboken, vida större än Luthers. Denne upptog själf många psalmer från W., som han kallade "en förträfflig tysk poet". Jfr R. Wolkan, "Das deutsche kirchenlied der böhmischen brüder im 15. jahrhundert" (1891). E. N. S—g. 
<b>Weisse</b> [va'jse]. 1. Christian Felix W., tysk författare, f. 28 jan. 1726 i Annaberg, d. 16 dec. 1804, var i Leipzig studentkamrat med Lessing, vistades en tid som informator i Paris och fick 1761 en fördelaktig anställning vid uppbördsverket i Leipzig. Hans lättflytande visor, som dels tillhöra anakreontikernas riktning (<i>Scherzhafte lieder,</i> 1758), dels ansluta sig till den samtida krigslyriken (<i>Amazonenlieder,</i> 1760), fingo insteg bland folket. I sina sorgespel (<i>Richard III.</i> 1759, nytryck 1904; <i>Atreus und Thyest,</i> 1766, m. fl,) sökte han förena fransk-klassicismen med det shakspereska dramat; bl. a. nyttjade han den orimmade femfotade jamben. W:s lifliga lustspel (bl. a. <i>Die poeten nach der mode,</i> 1763) blefvo mycket omtyckta, och han bragte den af Gottsched bannlysta operagenren åter upp på tiljan (genom sin komiska opera <i>Der teufel ist los,</i> 1752, en bearbetning af ett engelskt original), och många senare sånglustspel, för hvilka han fann en ypperlig medarbetare i tonsättaren J. A. Hiller (se denne) och genom hvilka han vardt Tysklands mest spelade teaterförfattare. På äldre dagar odlade han barnlitteraturen, och särskildt hans tidskrift "Der kinderfreund" (1776—82) vann insteg öfverallt i tyska hem och skolor. Af hans verk må nämnas samlingarna <i>Lieder für kinder</i> (1766—67; 5:e uppl. 1775), <i>Komische opern</i> (3 bd, 1767—71), <i>Trauerspiele</i> (5 bd, 1776—80) och <i>Lustspiele</i> (3 bd, 1783). Hans själfbiografi utgafs 1806. — W. sökte intaga en förmedlande ställning inom litteraturen och blandade modernt och gammalt icke utan skicklighet; i Goethes och Schillers "Xenien" förekommer han lätt hånad. Se Minor, "W." (1889), och L. Göhring, "Die anfänge der deutschen jugendlitsratur" (1904). — 2. Christian Hermann W., den föregåendes sonson, filosof och estetiker, f. 1801 i Leipzig, d. 1866, e. o. professor i Leipzig 1828—37 och 1844—45, ord. professor 1845, utgick från Hegelska filosofien, men rönte äfven inflytande af Schellings filosofi under dennes sista period samt af Böhme o. a. Han utvecklade en kristlig, spekulativ teism och var den mest betydande bland denna riktnings dåtida representanter. Bland hans många lärjungar var R. Seydel, och äfven Lotze erkänner sig ha rönt inflytande af W. Bland hans många skrifter må nämnas <i>System der ästetik</i> (2 bd, 1830) och <i>Philosophische dogmatik oder philosophie des christentums</i> (3 bd, 1855—62). Jfr R. Seydel, "C. H. W." (1866). 1. R—n B. 2. S—e. 
<b>Weisse</b> [va'jse], Maximilian von, österrikisk astronom, f. 16 okt. 1798 i Ladendorf, d. 10 okt. 1863, var först assistent vid observatoriet i Wien och 1825—61 direktor för observatoriet i Krakau. Han utgaf två band stjärnkataloger: <i>Positiones mediae stellarum fixarum in zonis Regiomontanis a Besselio inter — 15° et + 45° declinationis observatarum ad A. 1825 reductae</i> (Petersb. 1846, 1863). K. B. (B—d.) 
<b>Weisse,</b> Johan Peter, norsk filolog, f. 13 aug. 1832 i Trondhjem, d. 7 mars 1886 i Kristiania, vid hvars universitet han sedan 1874 var professor i latinsk filologi, utgaf flera förträffliga läroböcker i latinsk filologi och antikviteter samt åtskilliga viktiga bidrag till romerska historien. Han höll äfven populära föreläsningar. Af dessa utgaf han <i>Romerske Caesarer.</i> I. <i>Tiberius og Nero</i> (1882), II. <i>Populaere forelaesninger</i> (1886). O. A. Ö.* 
<b>Weisse Elster</b> [va'jse], flod. Se Elster. 
<b>Weisse frau</b> [va'jse-], bergstopp. Se Blümlisalp. 
<b>Weisse frau,</b> Die [di va'jse]. Se Hvita frun. 
<b>Weissel</b> [va'js-], Georg, tysk psalmförfattare, f. 1590 i Domnau, Preussen, d. 1635 som pastor vid en af församlingarna i Königsberg, författade flera anderika psalmer, som ännu höra till de mest sjungna i Nord-Tyskland. I vår svenska psalmbok är han företrädd med den sublima adventshymnen "Gör porten hög, gör dörren bred", först försvenskad af J. Arrhenius. E. N. S—g. 
<b>Weissenberg,</b> Alexander Bernhard von, finländsk ämbetsman, f. 1 dec. 1822 i Helsingfors, d. 28 sept 1901 i Viborg, blef student 1839 och auskultant i Viborgs hofrätt 1845 samt tjänstgjorde sedermera dels där, dels vid H. K. M:ts kansli för storfurstendömet Finland i Petersburg samt var 1863—85 landssekreterare i Viborgs län. Vid landtdagen 1863—64 var W. led. af lag- och ekonomie-utskotten samt expeditionsutskottet. Han var jämväl sistnämnda utskotts sekreterare. Han petitionerade om upphäfvande af representanternas själfskrifvenhet inom ridderskapet och adeln, om da adliga privilegiernas afskaffande, om särskild handelsflagg för Finland samt om särskildt finskt telegrafnät. W., som 1885—86 var ordf. i kommitten för uppgörande af en systematisk sammanfattning af Finlands grundlagar, kallades 1885 till led. af Justitiedepartementet af kejserliga senaten 
page_number=547, index= - Weissenberg, Alexander Bernhard von - Weissenburg - Weissenburglinjen - Weissenfels - Weissensee l. Berlin-Weissensee - Weissenstein - Wisser hirsch - Weisshorn - Weissit - Weisskirchen - Wisskugel - Weissstein - Weisswasser - Weistum - Veit den helige - Veit, Philipp 
och utnämndes 1886 till prokurator i senaten. Han afgaf afstyrkande yttrande i frågan om finska postverkets underordnande under rysk myndighet. Då hans uppfattningssätt i denna punkt icke blef gällande å högsta ort, begärde han afsked från sin befattning, som beviljades 1890. M. G. S. 
<b>Weissenburg</b> [va'jsenborg]. 1. Stad i Bajern vid Schwäbische Rezat och järnvägen mellan München och Nürnberg. 6,700 inv. (1905). Fabrikation af gulddrageriarbeten, tvål, ljus m. m. 3 km. ö. om staden ligger det enligt uppgift af Karl den store stiftade benediktinklostret, sedermera fästningen (nu raserad) Wülzburg. — 2. (Fr. <i>Wissembourg</i>) Stad i Nedre Elsass, vid Lauter och foten af Vogeserna, nära gränsen mot Pfalz. 6,800 inv. (1905). Det under 600-talet anlagda benediktinklostret W., där Otfrid (se denne) var munk (omkr. 850), kom sekulariseradt 1546 till stiftet Speier. Staden, sedan 1247 fri riksstad, kom genom freden i Rijswijk (1697) till Frankrike och 1871 åter till Tyskland, då den upphörde att vara fästning, samt 1918 på nytt till Frankrike. Den var 1721—25 residens för konung Stanislaus Leszczyński. 1706 anlade marskalk Villars och ingenjör de Charmont från Scherhol till W. en 20 km. lång befästningslinje, Weissenburglinjen, bestående af jordvall med graf samt några enstaka skansar. W.-linjen spelade sedan en roll under österrikiska tronföljdskriget och ännu mer under revolutionskrigen, då den intogs 13 okt. 1793 af de allierade, men återtogs af fransmännen 25 dec. s. å. I fransk-tyska kriget 1870—71 egde vid W. 4 aug. 1870 den första större träffningen rum mellan de franska och tyska trupperna. Andra divisionen (under Douay) af 1:a franska armekåren hade intagit en stark ställning på Geissberg s. v. om W. och angreps där af kronprinsen af Preussen i spetsen för 2:a bajerska och 5:e preussiska armekårerna samt blef med stor förlust slagen. — 3. Ungerskt komitat. Se Szekes-Fehervar. 2. (A. N—d. L. W:son M.) 
<b>Weissenburglinjen.</b> Se Weissenburg 2. 
<b>Weissenfels</b> [va'jsen-]. 1. Stad i Sachsen vid Saale mellan Leipzig och Naumburg. 33,600 inv. (1910). Tillverkning af guld- och silfverarbeten, lädervaror, maskiner, papp och papper m. m. I trakten brytning af brunkol och sandsten. 1657—1746 var W. residens för hertigarna af <i>Sachsen-W.</i>, en sidolinje af Sachsens kurfurstehus. På en sandstensklippa ligger slottet Augustusburg (byggdt 1664—90), fordom residens. Under slottskapellet bisattes Gustaf II Adolfs inälfvor, hvarefter hans kropp där balsamerades. — 2. Köping. Se Tarvis. 1. (A. N—d.) 
<b>Weissensee</b> [va'jṡene] 1. Berlin-W., kommun och förort n. ö. om Berlin, i preussiska reg.-omr. Potsdam, förbundet med Berlin genom ringbanan samt flera elektriska spårvägar. 43,037 inv. (1910). W. har en katolsk och två evangeliska kyrkor, realgymnasium, fabriker för tillverkning af trävaror, möbler, motorcyklar m. m. E. A—t. 
<b>Weissenstein</b> [va'jsensta'jn], försvenskadt <i>Wittensten,</i> estn. <i>Paidelin,</i> lett. <i>Paido,</i> stad i Estland, vid strömmen W. (l. Paide). 2,600 inv. (1905). Staden och slottet, hvilket anlades 1265 af livländske ordensmästaren Konrad von Mandern och af hvilket ruiner ännu finnas, hade under Sveriges, Polens och Rysslands strider om Östersjöprovinserna att utstå många belägringar. Efter en långvarig sådan intogs W. af svenskarna under Klas Kristersson Horn 1562 samt iståndsattes. Det belägrades sedan förgäfves aug. 1570—mars 1571 af hertig Magnus af Ösel, men nyårsdagen 1573 stormades slottet efter en 4 dagars beskjutning af ryssarna, hvarefter Ivan den förskräcklige lät binda befälhafvaren Hans Boije och den fåtaliga besättningen vid spett och steka dem till döds. 1581 återtogs det af Göran Boije. Befästningen förstärktes sedan, ty W. ansågs som Estlands viktigaste ort näst Reval. I sept. 1602 intogs det af polackerna efter mer än 3 månaders belägring, och två försök 1604 att återta detsamma misslyckades. Först i juni 1607 togs W. tillbaka af svenskarna och förstärktes sedan ytterligare. 1636 förlänades det åt Lennart Torstenson. 1682 föreslogs, att befästningen skulle slopas, hvarefter den lämnades åt sitt öde. A. N—d. L. W:son M. 
<b>Weisser hirsch</b> [va'jser], luftkurort. Se Lahmann, J. H., och Loschwitz, sp. 1127. 
<b>Weisshorn</b> [va'jshårn], bergtopp på Wallisalperna i schweiziska kantonen Valais, mellan Visp och Navigenza, två bifloder fr. v. till Rhône. 4,512 m. E. A—t. 
<b>Weissit,</b> <i>miner.</i>, omvandlingsprodukt af cordierit (se d. o.). 
<b>Weisskirchen</b> [va'js-]. 1. (Tjech. <i>Hranice</i>) Stad i nordöstra Mähren vid Marchs biflod Beczwa. 8,200 inv. (1900). Ylleväfverier. Repslageri. — 2. (Ung. <i>Fehertemplom</i>) Stad i förra ungerska komitatet Temes, sedan 1919 tillhörigt Rumänien, 11 km. från Donau vid järnvägen Temesvar—Bazias. 10,850 inv. (1900), till öfvervägande del tyskar af romersk-katolsk religion. W. var före phylloxerans härjningar en af de största vinproduktionsorterna i Europa. 1—2. A. N—d. 
<b>Weisskugel</b> [va'jsko-], bergstopp. Se Tyrolen, sp. 545. 
<b>Weissstein</b> [va'jsstajn], by i Schlesien, reg.-omr. Breslau. 10,212 inv. (1905). Stenkolsgrufvor, glasbruk (Königswalde). 
<b>Weisswasser</b> [va'js-], by i Schlesien, reg.-omr. Liegnitz, vid en järnvägsknutpunkt. 9,201 inv. (1905). Glasindustri, porslins- och maskinfabriker. 
<b>Weistum</b> [va'jstom], ty., "visdom", kallades i Tyskland under medeltiden ett af domstol gifvet utlåtande ang. tolkningen af gällande rätt. I början upptecknades dylika utlåtanden, som ofta gå tillbaka till urminnes rättsordning, mera sällan, men sedan 1300-talet allt oftare. Dessa "weistümer" äro utg. af J. L. K. Grimm (1840—78), Siegel, Inama-Sternegg m. fl. (1870 ff.) och H. Lörsch (1900 ff.). J. C. 
<b>Veit</b> [fajt] den helige. Se Vitus. 
<b>Veit</b> [fajt], Philipp, tysk målare, f. 13 febr. 1793 i Berlin, d. 18 dec. 1877 i Mainz, son till en judisk bankir, öfvergick 1803 med sin moder och en broder till kristendomen och kom, då modern skilde sig från sin man och gifte sig med Friedrich Schlegel, som på samma gång blef katolik, under omedelbart inflytande af nyromantiken. Han studerade 1809—11 vid konstakademien i Düsseldorf och därefter i Wien. Han deltog som frivillig i kriget mot Frankrike 1813—15 och begaf sig efter krigets slut till Rom, där han 1816 slöt sig till 
page_number=548, index= - Veit, Philipp - Weitemeyer, Harald - Weiterbefördern - Veitestranddalen - Veitsdans - Veit Weber - Weitzmann, Karl Friedrich - Wei-yuen - Weizsäcker, Karl Heinrich 
Philipp Veit. Efter ettsjälfporträtt. Overbeck, Cornelius och W. Schadow. Man var då sysselsatt med freskerna i Casa Bartholdy, där V. fick utföra ett par bilder ur Josefs historia (nu i Berlins nationalgalleri). I den ena af dessa, <i>Josef och Potifars hustru,</i> lyckades han ej så bra, hvaremot han ådagalade förmåga af både skön och lyckad karakteristik i <i>Josefs dröm</i> (kartongen i Städels institut i Frankfurt). Han fick därefter uppdrag att i Museo Chiaramonti (Vatikanen) måla en <i>Allegori öfver restaurationen af Colosseum;</i> och när Cornelius kallades från sina arbeten i Villa Massimi, där bilder ur Dantes "Commedia divina" skulle utföras, målade V., delvis efter Cornelius' utkast, <i>Paradiset.</i> Hans förnämsta arbete i Rom var en altartafla i Trinita de Monti, <i>Madonnan med två änglar.</i> Till hans i Rom utförda arbeten höra äfven <i>Religionens triumf,</i> fresk i Vatikanen, <i>Judit</i> och <i>Kristusbarnet frambäres i templet,</i> i florentinsk 1400-talsstil (i Städels institut i Frankfurt). — För sistnämnda konstanstalt var han direktör 1830—43, hvarefter han slog sig ned i förstaden Sachsenhausen och 1854 flyttade till Mainz, där han blef galleriets direktör. Under första åren i Frankfurt målade han <i>S. Georg</i> för kyrkan i Bornheim, <i>Kvinnorna vid grafven</i> och <i>Konsternas införande i Tyskland genom kristendomen</i> (fresk i Institutet i en mild, eterisk form) jämte allegorier af <i>Italia</i> och <i>Germania.</i> Sedan han 1843 afgått från Institutet (af religiösa betänkligheter, emedan man för dess räkning inköpt Lessings bild "Hus inför konsiliet"), målade han <i>Marias himmelsfärd</i> (domen i Frankfurt, 1846), <i>I väntan på världsdomen</i> (utkast till målning för domkyrkan i Berlin 1847, i Nationalgalleriet) och för konungen af Preussen dels en replik af <i>Kvinnorna vid grafven,</i> dels <i>Den barmhärtige samaritanen,</i> egendomligt framställande Kristus som samaritanen, räddande en sårad vid kanten af en afgrund, medan Mose och Aron gå förbi honom. Åt konungen målade han äfven <i>Det egyptiska mörkret,</i> framställdt i symboler, och gjorde i teckning ett utkast till <i>Förhärligande af den kristna kyrkan och den preussiska staten.</i> V., som dessutom målat porträtt (själfporträtt som ung och som 80-årig i galleriet i Mainz), hade flera lärjungar, af hvilka Rethel var den förnämste. Jfr monografi af M. Spahn 1901. C. R. B. N.* 
<b>Weitemeyer,</b> Harald, dansk geograf, f. 12 febr. 1846, tog 1872 magisterkonferens i historia och egnade sig sedan hufvudsakligen åt geografiska studier. Han har skrifvit <i>Geografisk haandbog</i> (1886), <i>Le Danemark</i> (1889; öfv. till eng. och ty.), <i>Æmner og kuriositeter fra Columbustiden og Columbusliteraturen</i> (1892) och redigerade 1898—1906 3:e uppl. af Traps "Danmark" (topografisk beskrifning af Danmark), som på grund af hans flit och noggrannhet framträdde i en utomordentligt förbättrad och utvidgad gestalt. 1919 började han utge 4:e uppl. af dessa verk. 1909 fick W. professors titel. E. Ebg. 
<b>Weiterbefördern</b> [va'jt-], ty. ("vidare befordra" <i>postv.</i>, eftersända (se d. o.). 
<b>Veitestranddalen,</b> i Sogn. Se Norge, sp. 1379. 
<b>Veitsdans.</b> Se Danssjuka och Tarantism. 
<b>Veit Weber</b> [fajt], pseudonym. Se Wächter, G. Ph. L. L. 
<b>Weitzmann</b> [va'jts-], Karl Friedrich, tysk musiker, f. 1808 i Berlin, d. där 1880, elev af Spohr, Hauptmann m. fl., blef körledare i Riga och Reval, sedermera (1836) violinist i hofkapellet och kyrkomusikdirektor i Petersburg, studerade 1846 i London och Paris samt bosatte sig 1847 i Berlin som lärare och skriftställare. Han blef mindre berömd för sina kompositioner (operor, sånger, gåtkanon, preludier och andra pianostycken), än för sina skrifter, bland hvilka de viktigaste äro <i>Der übermässige dreiklang</i> (1853), <i>Geschichte des septimenackords</i> (1854), <i>Harmoniesystem</i> (1860, prisbelönt) och <i>Geschichte des klavierspiels und der klavierlitteratur</i> (1863; 2:a uppl. 1879). A. L.* 
<b>Wei-yuen,</b> stad. Se Kuldsja 3. 
<b>Weizsäcker</b> [va'jtss-], Karl Heinrich, tysk protestantisk teolog och kyrkoman, f. 12 dec. 1822 i Öhringen, d. 13 aug. 1899 i Tübingen, verkade med stor framgång lika mycket som praktisk präst i olika ställningar och hög ämbetsman som i egenskap af teologisk författare. Efter studier i Tübingen (1840—45), där han rönte stort inflytande af förmedlingsteologen C. F. Schmid, blef han docent och repetent vid det därvarande "stiftet" 1847, utnämndes 1848 till kyrkoherde i Billingsbach och 1851 till hofpredikant i Stuttgart. 1856 blef han medarbetare i ministeriet för kyrko- och skolfrågor, och 1859 utnämndes han till medlem af konsistoriet. 1861 utsågs han till Baurs efterträdare som professor i kyrkohistoria i Tübingen (var universitetets rektor vid jubelåret 1877) och beklädde sedan 1890 kanslersämbetet vid universitetet där. Som teologisk författare gjorde W. sig sedan 1856 bemärkt genom kyrkohistoriska och dogmatiska artiklar i den af honom och andra uppsatta tidskr. "Jahrbücher für deutsche theologie", där han häfdade en konservativ ståndpunkt och med vissa modifikationer gjorde front mot Baurska skolan. Sedan W. kallats till Baurs efterträdare som professor, slog han emellertid in på en kritisk behandling af urkristendomens problem, som gjorde klyftan mellan honom och Baur allt mindre och tillförsäkrade honom en rangplats bland forskarna på urkristendomens område. Det är hufvudsakligen tre arbeten, som förskaffat W. högt anseende: <i>Untersuchungen über die evangelische geschichte, ihre quellen und den gang ihrer entwicklung</i> (1864; 2:a uppl. 1901), där han, emot den inom Tübingenskolan rådande ensidiga kritiken af evangelierna, gjorde gällande en ny uppfattning af dessa och deras källor, <i>Das apostolische zeitalter</i> (1886; 3:e uppl. 1902), där han utan lärd apparat och utan polemik med andra, efter en för tiden afpassad ny problemställning och med den för honom utmärkande konstnärliga begåfningen gaf en konkret bild af kristendomens utveckling, och öfversättningen af nya testamentet (1875; sedan många uppl.), där han 
page_number=549, index= - Weizsäcker, Karl Heinrich - Vejbystrand - Vejde, Vejdekyp - Vejen - Vejer de la Frontera - Veji (Vei, Isola Farnese) - Vejle - Vejle amt - Vejrhöj - Veka - Veka lifvet - Veke, Vekflätningsmaskin, Vekgarn - Wekerle, Sandor (Alexander) 
efter den bäst betygade texten sökte ge en för nutida bildade bibelläsare afpassad tysk öfv. W:s stilistiska konstnärskap kunde här göra sig gällande för en större läsekrets. — W :s son Karl von W., f. 1853, blef 1901 württembergsk kultusminister och var 1906—18 utrikesminister och minister för k. huset samt konseljpresident. — W:s broder Julius W. (f. 1828, d. 1889), sedan 1881 professor i historia vid Berlins universitet, utgaf bl. a. <i>Deutsche reichstagsakten</i> (6 bd, 1867—88) från konungarna Wenzels och Ruprechts tid. E. S—c. 
<b>Vejbystrand,</b> privat hvilo- och rekreationshem för vuxna och barn i Barkåkra socken, Kristianstads län, beläget i närheten af Kustsanatoriet, öppnades 1908 och har plats för 40 patienter. 
<b>Vejde,</b> Vejdekyp, <i>bot.</i> Se Isatis. 
<b>Vejen,</b> stationssamhälle (stad) i södra Nörrejylland, ungefär midt emellan Kolding och Esbjerg. 2,651 inv. (1916). V. var förr en obetydlig by, som har järnvägen att tacka för sin uppkomst; det har många fabriker, 2 banker, realskola och teknisk skola. I Vejens socken ligger Askovs folkhögskola. E. Ebg. 
<b>Vejer de la Frontera</b> [vechēr], stad i spanska prov. Cadiz innanför Kap Trafalgar, vid den lilla kustfloden Barbate och vid järnvägen mellan Cadiz och Tarifa. 11,300 inv. (1900). Många byggnader i morisk stil erinra om arabernas herravälde. Vid V. och ej vid Jeres de la Frontera, såsom vanligen uppges, skall Tarik 711 ha besegrat västgoterna. A. N—d. 
<b>Veji</b> (Vei), sydetrurisk fornstad, nu Isola Farnese, mellan Rom och Lago di Bracciano, 18 km. n. om Rom. V. var en starkt befäst ort på en hög tuffplatå, på alla sidor omfluten af rinnande vatten. Staden eröfrades af romarna 390 f. Kr. (hela berättelsen om belägringen och Camillus är osannolik). Sedan nedsjönk V. till en by och blef först under Augustus municipium. Det finns kvar många etruriska och romerska lämningar, nekropoler, grafvar och väggmålningar. 1916 påträffades vid de af Gioglioli sedan 1913 ledda utgräfningarna bl. a. en votivgrupp af fyra grekiska gudomligheter, etruskisk skulptur från 6:e årh. f. Kr. Efter Roms förstöring af gallerna 388 f. Kr. väcktes förslag om förflyttning af Roms invånare till det sundare V., men det förkastades. Se bl. a. Canina, "L'antica citta di Vei" (1897). J. C. 
<b>Vejle</b>, stad. säte för amtmannen i Vejle amt, i sydöstra Jylland, vid inre delen af Vejle fjord, som från Kattegatt intränger 25 km. i landet och upptar Vejle å och Grejs å. 19,597 inv. (1916). Det ligger i en af Danmarks vackraste trakter, omgifvet af skogklädda höjder. Ännu under 1700-talet var det en liten stad, och först efter hamnens anläggning 1820 begynner stadens uppkomst. 61 fartyg om 3,700 reg.-ton, däraf 11 ångbåtar, hörde 1915 hemma i V. Staden har 2 sparbanker, 2 andra banker och flera stora industriella anläggningar, vidare högre allmänt läroverk och kvinnligt seminarium för småskollärarinnor. Staden är belägen vid den östjylländska järnvägen och står dessutom i järnvägsförbindelse med Herning och Varde. I äldre tider var stadens namn <i>Vedle</i> eller <i>Vedel,</i> hvaraf A. Sörensen Vedel (se denne) tog sitt namn. 1256 hölls i V. ett viktigt möte af danska biskopar med ärkebiskop Jakob Erlandsen i spetsen, hvarvid antogs den s. k. Vejlekonstitutionen till ordnande af kyrkans ställning till staten. 1327 fick V. köpstadsrätt. På 1600-talet led staden mycket under krigen. 8 mars 1864 stod vid V. en skarp träffning mellan general Müllers brigad och österrikarna under general Gabelenz. På norra sidan af Vejle fjord ligga det natursköna Munkebjerg och Vejle sanatorium för tuberkulossjuka. På södra sidan om fjorden finnes Brejnings anstalt för andesvaga. E. Ebg. 
<b>Vejle amt,</b> Danmark, omfattar sydöstra Jylland från Horsens fjord i n. till Hejlsminde bukt i s. samt den lilla ön Hjarnö. 2,350 kvkm. 147,128 inv. (1916), af hvilka 49,840 bo i de tre städerna Vejle, Fredericia och Kolding. Östra delen af amtet utgöres af de två bördiga halföarna mellan Horsens-, Vejle- och Koldingfjordarna samt det likaledes bördiga området s. om sistnämnda fjord, hvilket förr räknades till hertigdömet Slesvig. De mest kända höjderna i denna mera kuperade del af amtet äro Bjergelide (121 m.) s. om Horsens fjord och Skamlingsbanke (113 m.) s. om Koldingfjord. Vid inre delen af Vejle fjord ligga täcka dalgångar utmed Vejle å och Grejs å. Västra och norra delarna af amtet upptas af stora slättmarker, "Randbölhederna". Af hela arealen användes 1918 till sädes- och rotfruktodling 94,927 har, till äng och betesmarker 23,000 har; 17,000 har äro skog och 22,000 hed- och mossmark. Kreatursstocken räknade 1914 30,000 hästar, 152,000 nötkreatur, 19,600 får och getter, 142,000 svin samt 846,000 höns och 45,000 ankor. Endast omkr. 1/6 af amtets "hartkorn" tillhör de större egendomarna, och arrendejorden är obetydlig. Amtet omfattar 9 härad och 4 prosterier, af hvilka ett tillhör Aarhus och de tre andra Ribe stift. E. Ebg. 
<b>Vejrhöj.</b> Se Hölbaek amt. 
<b>Veka,</b> längdmått. Se Vika. 
<b>Veka lifvet,</b> <i>anat.</i> Se Länd 1. 
<b>Veke,</b> Vekflätningsmaskin, Vekgarn. Se Ljustillverkning. 
<b>Wekerle,</b> Sandor (Alexander), ungersk statsman, f. 14 nov. 1848 i Moor, komitatet Stuhlweissenburg, anställdes efter vid Budapests universitet vunnen juris doktorsgrad 1870 i finansministeriet, där han 1884 blef ministerialråd. Han valdes 1886 till parlamentsdeputerad och blef s. å. statssekreterare för finansärenden samt 1889 finansminister i K. Tiszas ministär, hvilken post han innehade äfven i ministären Szapary. W. företog en lyckad konvertering af de ungerska statslånen och kunde 1890 förelägga parlamentet det första från deficit fria budgetförslag det haft att pröfva. En reform af spritbeskattningen, förbättrad förvaltning af statsmonopolen och en i samförstånd med Österrike företagen valutareglering fullbordade den uppryckning af de ungerska statsfinanserna, 
page_number=550, index= - Wekerle, Sandor (Alexander) - Vekil - Vekkelaks - Vek-kol - Vekosjö - Vektor 
som är knuten till W:s namn. Med bibehållande af finansministerposten efterträdde han 14 nov. 1892 Szapary som ministerpresident och genomförde trots häftigt motstånd en rad frisinnade kyrkopolitiska lagreformer (om obligatoriskt civiläktenskap, civilståndsregister m. m..; se Ungern, sp. 1046). Misstro från konungamaktens sida förmådde W. att afgå, 22 dec. 1894, och han stod sedermera länge utanför de dagspolitiska striderna, särskildt sedan han 1897 blifvit president i den nyupprättade förvaltningdomstolen i Budapest. Då den stormiga "ex-lex-perioden" (se Ungern, sp. 1047—48) skulle efterföljas af uppgörelse mellan kronan och de allierade oppositionsgrupperna, kallades W. (9 april 1906) till chef för den nya koalitionsministären, öfvertog ånyo finansportföljen och kvarstod under växande svårigheter (se Ungern, sp. 1048) till 17 jan. 1910, då han aflöstes af Khuen-Hedervary. W. blef ånyo ministerpresident 20 aug. 1917 som efterträdare till grefve Moritz Esterhazy och med genomförandet af en omfattande rösträttsreform som hufvuduppgift. Han rekonstruerade jan. 1918 sin ministär och sökte i rösträttsfrågan uppnå kompromiss med den i parlamentet alltjämt mycket inflytelserike och mot verkligt genomgripande rösträttsreform obenägne grefve Stefan Tisza. Därjämte gjorde han en misslyckad ansats att midt under kriget få till stånd en lösning af nationalitetsfrågan inom armen. Då centralmakternas nederlag i Världskriget hösten 1918 blef oundvikligt, genomdref W. kejsar Karls godkännande af, att Ungern skulle förklaras fullt själfständigt, endast i personalunion förenadt med Österrike (okt.). Några dagar senare aflöstes W. som ungersk ministerpresident af grefve Karolyi (30 okt.), hvarpå revolutionen omedelbart tog sin början. W. hölls under Bela Kúns bolsjevikvälde (21 mars—1 aug. 1919) i hårdt fängelse, och ogrundade rykten om att han afrättats vunno spridning. Efter Bela Kúns fall återfick han friheten, men har därefter icke framträdt i det politiska lifvet. V. S—g. 
<b>Vekil</b> (plur. <i>vükela,</i> lånord från arab. <i>wekil,</i> plur. <i>wukala’,</i> ombud, ställföreträdare), turk., ställföreträdare, t. ex. i <i>vekil-i-mutlak,</i> befullmäktigadt ombud, <i>vekil-i-chardj,</i> hofmästare (hos en furste), <i>da‘va vekili,</i> advokat; vanlig beteckning för "minister" (pluralformen <i>vükela</i> kan användas äfven om en): <i>basch vekil,</i> statsminister, <i>hej’et-i-vükela,</i> kabinett (samtliga ministrar), <i>medjlis-i-chas-i-vükela,</i> speciellt ministersammanträde, konselj. H. S. N. 
<b>Vekkelaks</b> (n. <i>Vehkalahti</i>). Se Fredrikshamn. 
<b>Vek-kol.</b> Se Båglampa, sp. 800. 
<b>Vekosjö,</b> längdmått. Se Vika. 
<b>Vektor</b> (lat. <i>vector,</i> "förare"), <i>mat., mek.</i> och <i>fys.</i> I fysiken skiljer man på två slags storheter: <i>skalarer</i> och <i>vektorer.</i> En skalar är bestämd genom sitt talvärde, som anger dess förhållande till en öfverenskommen enhet. Skalarer äro t. ex. temperatur, täthet, massa, energi o. s. v. En vektor har ej endast <i>talvärde,</i> utan äfven en <i>bestämd riktning</i> och pekar åt ett <i>bestämdt håll.</i> Vektorer äro t. ex. en stel kropps förflyttning utan vridning, hastighet, acceleration, kraft m. m. En vektor kan företrädas af en punkt <i>A:</i>s förflyttning till en punkt <i>B,</i> eller genom en rätlinig sträcka <i>AB</i> — själf en vektor —, som är parallell med vektorns riktning och pekar åt samma håll samt hvars längd är lika med vektorns talvärde, mätt i en lämplig enhet. Vi beteckna en vektor med en stor bokstaf, tryckt med fetstil, t. ex. <b>U</b>, <b>V</b> o. s. v. eller om vi vilja framhålla, att dess begynnelsepunkt är <i>A</i> och dess ändpunkt <i>B,</i> med <i>AB</i> (fig. 1). Två sådana vektorer, <i>AB</i> och <i>CD,</i> anses vara lika, om de äro parallella, peka åt samma håll och ha samma längd. Begynnelse- eller ändpunktens läge är alltså af ingen betydelse. — <i>Vektorläran</i> eller <i>vektoranalysen</i> ger de räkneregler, som gälla för vektorer och skalarer. Åtskilliga af dem ha stor betydelse för såväl fysiken och mekaniken som geometrien. Fig. 1. Fig. 2. 
Om t. ex. en stel kropp underkastas två successiva parallellförflyttningar, kunna dessa framställas genom två vektorer <i>AB</i> och <i>BC,</i> så beskaffade, att den andras begynnelsepunkt sammanfaller med den förstas ändpunkt. Resultatet af båda dessa förflyttningar är en ny förflyttning, som framställes genom vektorn <i>AC</i> (se fig. 2). Liknande regler gälla för sammansättning af hastigheter (se d. o. 1) eller krafter (se Krafternas parallellogram) och öfver hufvud taget i fråga om sammansättning af två vektorer, representerande storheter af samma slag. Detta föranleder oss att betrakta den resulterande vektorn <i>AC</i> som den <i>geometriska summan</i> af vektorerna <i>AB</i> och <i>BC,</i> hvilket tecknas <i>AB</i> + <i>BC</i> = <i>AC.</i> Denna operation kallas <i>vektorernas addition.</i> Den geometriska summan <i>AC</i> kallas äfven <i>vektorsumman</i> l. <i>resultanten</i> af <i>AB</i> och <i>BC.</i> Det framgår 
page_number=551, index= - Vektor 
af konstruktionen, att den geometriska summan är oberoende af de båda vektorernas ordningsföljd, d. v. s. om U och V beteckna två vektorer 
U + V - V + U. 
Denna formel uttrycker, att den s. k. <i>kommutativa</i> lagen, som gäller för algebraisk addition, äfven gäller för vektoraddition. Vektorers subtraktion definieras liksom i aritmetiken som den inversa operationen till addition. Alltså speciellt BA = -AB. Ofvan gifna konstruktion innebär, att två vektorer adderas enligt den s. k. <i>triangel</i>- eller <i>parallellogramlagen</i> (se Krafternas parallellogram). Finnas flera vektorer, adderas de undan för undan enligt den s. k. polygonlagen (se Polygon 2). Konstruktionen förklaras genom figur 3, 
i hvilken vektorn AE framställer den geometriska summan eller vektorsumman af vektorerna AB, BC, CD, DE. Operationen skrifves AB + BC + CD + DE =AE. 
B 
Fig. 3. 
Omvändt är det klart, att en vektor kan uppfattas som summan af ett godtyckligt antal vektorer, och det är ofta förenadt med fördel att framställa en gifven vektor som summan af andra vektorer, hvilkas riktningar äro gifna. Inför man t. ex. i rymden ett rätvinkligt koordinatsystem (se K o o r-dinater), kan man alltid finna tre vektorer X, Y, Z, parallella med de tre koordinataxlarna, och sådana att en gifven vektor V kan skrifvas 
V = X + Y + Z. 
Som X, Y, Z kunna V:s projektioner på de tre axlarna väljas. Vektorn V å ena sidan och vektorerna X, Y, Z å den andra bestämma hvarandra ömsesidigt. X, Y, Z bruka betecknas som V:s komponenter. Vid räkning med vektorer spela dessa komponenter för det mesta en stor roll, ehuru särskildt under senare tid en stark tendens gjort sig gällande att så vidt möjligt undvika dem och räkna direkt med vektorerna själfva. 
"Arbetets" definition i mekaniken (se A r b e t e) för oss till ett nytt sätt att kombinera två vektorer 
med hvarandra. Produkten af längderna U och V af två vektorer U och V multiplicerad med cosinus af vinkeln 0 mellan deras riktningar kallas vektorernas skalära 1. inre produkt och betecknas oftast med U V. 
Eftersom UV=t/Fcos(9=VU, gäller den kommutativa lagen' äfven för den skalära multiplikationen. Det är lätt att bevisa, att äfven den s. k. distributiva lagen gäller, d. v. s. att 
U (V + W) = UV 4- U W. 
Här betyder (V 4- W) den geometriska summan af vektorerna V och W, medan de två skalära produkterna i högra ledet, hvilka äro skalärer och ej vektorer, adderas enligt vanliga aritmetiska lagar. 
Det finns äfven ett annat sätt att bilda produkten af två vektorer. Den på detta sätt bildade produkten, den s. k. yttre produkten eller vektorprodukten, är i motsats till den skalära produkten af vektoriell natur, som framgår af följande förklaring. Två vektorer U och V bestämma en parallello- 
V 
w 
u 
Fig. 4. 
gram (se fìg. 4). Denna kallas enligt Grassmann (se denne) vektorernas yttre produkt och betecknas med [U V] ; dess yta är lika med U V sin O (där U, V och fe> ha samma betydelse som ofvan), ställningen på dess plan är bestämd genom vektorernas riktningar, och man tilldelar den genom ordningsföljden på vektorerna U och Y en bestämd omloppsriktning (se fig. 4). Liksom vi betraktade två vektorer som lika 1. likvärdiga, om de hade samma längd, voro parallella och riktade åt samma håll, anse vi nu två parallellogrammer - oberoende af huru dessa uppkommit - som likvärdiga, om deras ytinnehåll äro lika, deras plan äro parallella och deras omloppsriktningar of verensstämma. Man kan gå ännu längre och anse två begränsade planytor likvärdiga, om deras plan äro parallella och de ha samma ytinnehåll och omloppsriktning. Sådana storheter kallar Grassmann planstorheter (fig. 5). En planstorhet kan fullständigt representeras genom en vektor, som är vinkelrät mot planstorhetens plan, hvars längd är numeriskt lika med dennas yta och som pekar åt det håll, en högergängad skruf skulle framskrida, om den vredes i planstorhetens omlopps-riktning. Speciellt kan yttre produkten genom sin egenskap af planstorhet uppfattas som en vektor 
page_number=552, index= - Vektor - Vektoranalys - Vela, Vincezo - Velabrum - Velamen - Velanda - Welander, Edvard Vilhelm 
1051 
Vektoranalys-Welander 
W (se fig. 4), hvilket förklarar de äfven brukliga namnon vektorprodukt 1. vektoriell produkt. Dess 
Fig. 5. 
vektoriella karaktär visas äfven därigenom, att den distributiva lagen gäller 
[U(V1 + V,)] = [U VJ + [U VJ, där alla additioner skola uppfattas i vektoriell mening. Liksom för produkten af kvaternioner (se d. o. 1) gäller emellertid ej den kommutativa lagen, utan i stället 
[VU] = -[UV]. 
De vektorer, som representera planstorheter, kallas i motsats till de förut omnämnda s. k. polära vektorerna, hvilka ega samma karaktär som en förflyttning, axiala vektorer. Exempel på de senare äro äfven vinkelhastighet (se Hastighet 1), vridningsmoment, magnetisk kraft o. s. v. 
En planstorhet ändras ej genom en spegling i sitt eget plan; alltså blir äfven den motsvarande axiala vektorn oförändrad vid spegling i ett plan, som är vinkelrätt mot densamma, under det att en polär vektor genom spegling alltid öfvergår i sin geometriska spegelbild. Detta motiverar tillräckligt särskiljandet af dessa två vektorsklasser. 
Om till hvarje punkt af ett område tillordnas en skalar eller en vektor, fås ett skalärt resp. vektorfält (se Potential och Fält 2). Gencm differentialoperationer kunna ur hvarje fält andra härledas, som stå i märkligt samband med det ursprungliga fältet. Så t. ex. kan man af ett skalärt fält 0 (x, y, z) härleda en vektor, hvars komponen- 
8 <P d (P ò<P 
ter äro -v-> , och v . Denna vektor kallas ò.)6 òy òz 
skalärens gradient (se d. o. och Potential) och tecknas grad <P. - Med divergens af en vektor V, hvars komponenter äro X, Y och Z, menas den skalära storheten 
,. w aX ÖY OZ 
div V = s -f- v- + ,- . - oJ' dy òz 
W = curl V eller rot V är en vektor, som äfven kallas V:s hvirfvel (jfr Potential). I ett högersystem uttryckas dess komponenter genom formlerna 
år _ òz òz ax ox ÖY 
òz dy' Ox (5;' òy ox I ett vänstersystem ändras tecknen. Är V en polär vektor, blir curl V en axial sådan och om-vändt. Om t. ex. V betyder hastighet, så betyder ^ curl V motsvarande vinkelhastighet; är V den magnetiska kraften i ett elektromagnetiskt fält, så är curl V den elektriska strömmen o. s. v. 
Grad, div, curl kunna äfven uttryckas oberoende af hvarje koordinatsystem genom vissa linje-, yt- eller volymintegraler. 
Källjritt kallas ett vektorfält V. om dess diver- 
gens är öfverallt noll. För sådana fält finnes det en vektor A, så att 
V = curl A A kallas Y:s vektorpotential. 
Hvirfvelfritt kallas ett vektorfält W, om dess curl är öfverallt noll. För sådana fält finnes det en skalär 0, så att W = grad <£ (jfr Fält 2 och Potential). Hvarje vektorfält kan åstadkommas genom superposition af ett källfritt och ett hvirfvelfritt fält. 
Yektoranalysen ger med hjälp af of van utvecklade och andra, här ej berörda begrepp många viktiga relationer inom den matematiska fysiken i starkt förtätad form. Ang. dess historik må anföras, att begreppen skalär och vektorprodukt uppkcmmo oaf-hängigt hos sir K. W. Hamilton (1843; se K v a-ternion 1) och H. Grassmann (1844). Vek-toranalysens genombrott sammanfaller med den Faraday-Maxwellska elektricitetslärans. Dess nuv. form härrör mycket från Oliver Heaviside och J. W. Gibbs (se dessa). - Litt.: M. Abraham, "Geometrische grundbegriffe. Encyklopädie der mathematischen wissenschaften", IV, 14 (1901), M. Abraham och A. Föppl. "Theorie der elektrizität" I (5:e uppl. 1918), S. Yalentiner, "Vektoranalysis" (1907), W. v. Ignatowski, "Die vektoranalysis" etc. (2 bd, 1909-10), C. Kunge, "Vektoranalysis" (I, 1919), och Gibbs-Wilson, "Vectoranalysìs. A textbook for the use of students of mathemathics and physics" (1907). - Om radius vector se K o o r d i n a t e r. R- 
<b>Vektoranalys,</b> läran om vektorer (se Vektor). 
<b>Vela,</b> Vincenzo, italiensk skulptör, f. 1822 i Ligornetto, kantonen Ticino, d. där 1891, var lärjunge af Cacciatori i Milano, reste 1847 till Rom och deltog 1848 i fälttåget i Lombardiet, hvarefter han slog sig ned i Turin. Ett af hans första arbeten var <i>Spartacus</i> (1848). Därpå följde <i>Harmoni i tårar</i> (för Donizettis graf), grupperna <i>Frankrike och Italien</i> (1862, i Grand Trianon) samt <i>Columbus och Amerika, Den döende Napoleon,</i> sittande staty (1866, i Versailles), staty af <i>Viktor Emanuel I</i> (i Turins rådhus), af filosofen <i>Rosmini</i> och statsmannen <i>Manin, Desolazione</i> (det sörjande Italien) och <i>Vilhelm Tell</i> (bägge i Lugano), <i>Våren</i> samt <i>Correggio</i> (i Correggio, aftäckt 1880). (G—g N.) 
<b>Velabrum,</b> en sänka mellan Capitolium och Palatinus i Rom (se d. o., sp. 653) kring Cloaca maxima. V. blef senare regleradt och bebyggdt med lifliga handels- och industrikvarter. Flera helgedomar åt gudomligheter, tillhörande den äldre italiska kulten, lågo där. En erinring om traktens klassiska namn finnes i benämningen på kyrkan San Giorgio in Velabro. J. C. 
<b>Velamen.</b> Se Epifyter, sp. 698. 
<b>Velanda,</b> säteri i Gärdhems socken, Älfsborgs län, omfattar med underlydande där och i Väne-Åsaka socken omkr. 444 har, hvar af 98,7 har åker. Tax.-v. 229,500 kr. (1920). Till egendomen höra valskvarn, lådfabrik och såg samt ett vattenfall, monteradt för 250 hkr. V. omtalas först på 1300-talet, egdes på 1600-talet af släkterna Soop och Kafle, kom 1730 till släkten Natt och Dag samt har sedermera genom arf och köp tillhört olika egare. E. A—t. 
<b>Welander,</b> Edvard Vilhelm, läkare, 
page_number=553, index= - Welander, Edvard Vilhelm - Velander, Jenny Maria Vilhelmina, född Richter - Welanderhem - Velarde, Jose - Velarer - Velarium - Velatus - Velaybergen 
akademisk lärare, f. 4 mars 1846 i Växjö, d. 23 jan. 1917 i Stockholm, blef student i Uppsala 1863, med. kandidat 1868, licentiat vid Karolinska institutet 1871, disputerade där 1880 för doktorsgrad (<i>Om morbiliteten och mortalitet en inom Kungl. andra lifgardet mellan 1866 och 1877 samt luftundersökningar inom regementets kasern</i>) och promoverades s. å. i Uppsala till med. doktor. W. var 1875—82 andre bataljonsläkare vid Andra lifgardet, blef 1884 docent i syfilidologi vid Karolinska institutet, 1888 öfverläkare vid sjukhuset S:t Göran samt 1896 e. o. och 1909 ord. professor i syfilidologi vid nämnda institut. 1911 tog han afsked från professuren, och honom egnades då en enastående hyllning från in- och utlandet, bl. a. i form af en storartad festskrift med bidrag af läkare från tio länder. Inom sitt specialområde utöfvade W. en mycket intensiv och framgångsrik verksamhet som forskare, lärare och läkare. Med outtröttlig ifver undersökte han de vid syfilisbehandlingen använda medlen och deras terapeutiska inverkan. Härigenom skapade han den vetenskapliga grundvalen för den af Fournier införda intermittenta preventiva behandlingen af nämnda sjukdom. I många afh., intagna i "Nordiskt medicinskt arkiv", "Hygiea" och "Archiv für dermatologie und syphilis", meddelade han resultaten af dessa forskningar och sammanställde dem till ett helt: <i>Über die prinzipien für die behandlung der venerischen krankheiten</i> (Stockholm, 1904) äfvensom: <i>Zur frage der behandlung der syphilitischen krankheit</i> ("Beihefte zur medizinischen klinik", 1909). I afseende på förebyggandet af de veneriska sjukdomarna ansåg W. ett noggrant öfvervakande af prostitutionen vara af allra största betydelse. Dock lyckades han icke göra sin på djupa studier grundade uppfattning gällande vid den nyaste lagstiftningen i denna fråga (<i>Till belysning i prostitutionsfrågan,</i> "Hygiea" 1889; <i>Några ord i prostitutionsfrågan,</i> ibid. 1890; <i>Blad ur prostitutionsfrågans historia i Sverige,</i> 1904; <i>Kritik af reglementeringskommittens betänkande,</i> i "Svenska läk.-sällsk:s förh.", 1912). En viktig insats vid bekämpandet af nämnda sjukdomar gjorde W. genom att grundlägga ett sjukhus för ärftligt-syfilitiska spädbarn, som han inrättade 1900 och hvilket under hans ledning småningom utvecklade sig till en mönsteranstalt (se Lilla hemmet). Liknande "Welanderhem" ha sedermera grundlagts i Kristiania, Köpenhamn, Wien och Berlin. Genom flera folkskrifter bidrog W. till spridning af kunskap om de veneriska sjukdomarna och deras betydelse för familjen och samhället. Det mesta inflytandet i denna riktning utöfvade han dock genom sin lärarverksamhet, i det han med sitt starka sedliga allvar och sin djupa kunskap införde de blifvande läkarna i läran om könssjukdomarna och därmed i sammanhang stående frågor. Åt sitt intresse för historisk forskning gaf W. uttryck genom arbetet <i>De veneriska sjukdomarnas historia i Sverige</i> (1898; 2:a uppl. 1905). Han valdes till led. af Vet. akad. 1902 och till hedersled. af Svenska läkaresällskapet 1911. W:s värdefulla medicinska bibliotek donerades af arfvingarna enligt hans önskan till sjukhuset S:t Göran. 20 okt. 1920 aftäcktes på hans graf på Nya kyrkogården en (af K. Eldh mod.) minnesvård. Jfr biografi af A. Pettersson i "Vet. akad:s årsbok", 1918. R. T—dt. 
<b>Velander,</b> Jenny Maria Vilhelmina, född Richter, pedagog, f. 26 juni 1866 i Färlöf, Kristianstads län, genomgick högre lärarinneseminariet 1883—86 och bedref pedagogiska studier i Danmark och Frankrike, var 1886—94 lärarinna vid högre flickskolor i Karlskrona, Göteborg och Jönköping. Hon trädde i äktenskap med läkaren F. E. Velander 1893, men blef änka redan året därpå. Sedan erhöll hon anställning 1895 som adjunkt och 1919 som lektor vid folkskollärarinneseminariet i Skara. Där har hon utöfvat en betydelsefull pedagogisk verksamhet. Särskildt har hon egnat sig åt metodiken för undervisningen i modersmålet, för hvilket ämne hon (under sitt författarnamn J. Richter) utgett mycket använda läroböcker: <i>Svensk rättskrifningslära</i> (1891; 7:e uppl. 1910), <i>Svensk rättskrifningslära för folkskolan</i> (1907; 3:e uppl. 1919) och <i>Det svenska språkets byggnad</i> (1915). Äfven genom föredrag och tal i folkbildningssyfte, i nykterhetsfrågan och i politiska ämnen har hon varit verksam. 1902 bildade hon i Bollnäs en lokalafdelning af Frisinnade landsföreningen, och sedan 1903 har hon varit led. af centralstyrelsen för Föreningen för kvinnans politiska rösträtt samt 1903—08 sekreterare i Röda korsets lokalafdelning i Skara. Hon har äfven utgett <i>Holland och holländarna</i> (1904), <i>Danmark och danskarna</i> (1906) och <i>Det Sverige som växer</i> (1907). S—e. 
<b>Welanderhem,</b> anstalter, upprättade efter mönstret af det af E. Welander (se denne) skapade Lilla hemmet (se d. o.). 
<b>Velarde,</b> Jose, spansk diktare, föreläsare och läkare, f. 1849 i Conil (Cadiz), d. 1892 i Madrid, var läkare, men lämnade denna bana och gjorde sig först känd som föreläsare i Ateneo. I sin diktning står V. under inflytande af Núnez de Arce och Zorilla, och hans versifikation erinrar om Hurtado. Af hans många arbeten må nämnas <i>Poesias, Nuevos poesias, Meditacion ante unas ruinas,</i> legenderna <i>Tesdomiro</i> och <i>Arias,</i> romanserna <i>Ponces y Guzmones, Voces del alma</i> m. m. Ad. H—n. 
<b>Velarer</b> (af lat. <i>velum,</i> näml. <i>palatinum,</i> gomseglet), <i>fonet.</i> Se Postpalatala språkljud. 
<b>Velarium</b> (lat., af <i>velum,</i> segel), soltält, tälttak. Se Teater, sp. 586. 
<b>Velatus,</b> lat., beklädd. <i>Velati</i> kallades i romerska hären reservsoldater, som voro utan rustning, iklädda endast tunika, och som inträdde bland kombattanterna i dödas och sårades ställe. J. C. 
<b>Velaybergen</b> [vəlä-], vulkaniskt berglandskap i franska dep. Haute-Loire mellan floderna Allier och Loire. Mer än 150 utslocknade kratrar höja sig öfver terrängen, dock endast svagt, emedan den vulkaniska basalten lagt sig som ett täcke öfver 
page_number=554, index= - Velaybergen - Velazquez, Diego - Velazquez, Baltasar Mateo - Velazquez, Diego 
landskapet och gett detsamma en karaktär af kullig platå. Högsta punkten är Bois de l'Hôpital (1,423 m.). Ehuru vintrarna äro stränga (nattfrost ända in i juni), ger landet dock goda skördar till följd af den bördiga jordmånen. A. N—d. 
<b>Velazquez</b> [vela'thketh], Diego, spansk upptäcktsresande, en af "conquistadores" (se d. o.)? åtföljde Columbus på hans andra resa till Västindien 1493 och blef 1511 ståthållare på Cuba. 1519 kom han i konflikt med den unge Cortez (se denne), hvars expedition till aztekernas (se d. o.) land V. ville hindra. Cortes tänkte 1524 tillfångataga V., men synes ej ha fått kejsar Karl V:s tillstånd därtill. Faktiskt afgick emellertid V. det året från ståthållarskapet. J. C. 
<b>Velazquez</b> [vela'thketh], Baltasar Mateo, spansk skriftställare på Cuenca, lefde under förra hälften af 1600-talet och författade en del "novellas ejemplares", sammanfattade under titeln "El filosofo de la aldea etc". Stilen är mera naturlig än elegant och fri från förkonstling. Se Rivadeneiras "Biblioteca de autores espanoles", bd 33. Ad. H—n. 
<b>Velazquez</b> [vela'thketh], Diego, spansk målare, f. 1599 i Sevilla (döpt 6 juni), d. 6 aug. 1660 i Madrid, var son till en ämbetsman, Juan Rodriguez de Silva, och Geronima Velazquez. Enligt landets bruk kallade sonen sig med båda föräldrarnas tillnamn, i konsthistorien är han känd endast under namnet V. Ur latinskolan flyttades han omkr. 13 år gammal till målaren Herrera d. ä:s atelje, men öfvergick efter ett år till Pacheco. Under dennes ledning fick han god underbyggnad, grundad på oaflåtligt naturstudium. V. utförde till en början genremotiv med folktyper — vattenförsäljare, spisande eller drickande män, köksinteriörer — målade med tung färg, skarpa dagrar och svarta skuggor, försökte sig äfven med religiösa motiv som <i>Konungarnas tillbedjan</i> (1619; Pradomuseet i Madrid). 1618 gifte han sig, 19 år gammal, med sin lärare Pachocos dotter. 1621 gjorde han ett besök i Madrid, och två år efteråt öfverflyttade han dit på kallelse af konung Filip IV:s gunstling och blifvande minister, grefve Olivarez. Från detta år förskrifver sig hans första bevarade porträtt af <i>Konungen</i> (Prado; ett ryttarporträtt af densamme, utfördt vid samma tid, har gått förloradt). Han vann konungens ynnest och utnämndes till hofmålare med skyldighet att utföra de porträtt af den kungliga familjen, som befalldes. Bland större målningar från hans första 
page_number=555, index= - Velazquez, Diego 
tid i Madrid äro <i>Morernas fördrifning</i> (gick förlorad vid en eldsvåda) och <i>Drinkarna</i> (Los Borrachos; fig. 2), i Prado, målad 1628 efter Rubens' första besök i Madrid och säkert under intryck af den store flamländarens frodiga färgbehandling. Den nakne Bacchus bekransar några muntra, skinande och blomstrande, rödbrusiga dryckesbröder, humoristiska typer, målade med temperamentsfull uppsluppenhet och med lysande koloristisk prakt och must. 1629 anträdde V. en resa till Italien (Genua, Venezia, Rom, Neapel). I Rom målades <i>Vulkans smedja</i> (Prado; Apollon kommer in till de nakne smederna, dagsljuset bryter sig mot eldskenet från ässjan) och <i>Jakob mottager Josefs blodiga mantel</i> (i Escorial). Från denna tid är antagligen V:s själfporträtt (Kapitolinska museet i Rom; se fig. 1). Från Romvistelsen förskrifva sig dessutom två landskapsstudier från Villa Medicis trädgård (Prado), som i uppfattning, ton och färghållning stå h. o. h. utanför sin tid och förebåda impressionismen och Corot. 1630 återkom V. till Madrid. Under den tid, som nu följde, utvecklade han rik verksamhet. Dess hufvudnummer blef <i>Bredas kapitulation</i> (omkr. 1636, Prado), målad på uppdrag af konungen. V. skildrade här en händelse, som inträffat ett tiotal år tillbaka: prinsen af Nassau, befälhafvaren i den nederländska fästningen, infinner sig hos belägringshärens befälhafvare, markis Spinola, och öfverlämnar till honom stadens nycklar. Med öfverlägsen, intim, snillrikt belysande karakteristik äro de båda härförarna framställda. I den lysande rad af porträtt V. utförde under denna tid äro flera af konung <i>Filip IV</i> — bland dem ett ryttarporträtt (Prado), — vidare porträtt af konungens broder, <i>Ferdinand</i> af Österrike, hans son <i>Balthasar Carlos</i> till häst, till fots, i rustning, i jaktdräkt (1635, en kopia af G. von Rosen finns i Nationalmuseum) och hertigen af <i>Olivarez</i> (däribland ett ståtligt ryttarporträtt. Se ock fig. i art. Olivarez). Till senare delen af 1630-talet höra den nobelt och värdigt hållna <i>Kristus på korset</i> (Prado) och <i>Gisslandet</i> (Nationalgalleriet i London). 
1649 reste V. för andra gången till Rom, då med uppdrag att uppköpa konstverk och att vidtala konstnärer, framför allt freskomålare, att komma till Spanien. I Rom målade han påfven <i>Innocentius X:s</i> (se denne, fig.) porträtt (1650, Palazzo Doria), där han kan sägas ha öfverträffat sig själf. Joshua Reynolds förklarade detta porträtt vara den bästa målning, som fanns i Rom. Det eger utomordentlig, inträngande, obarmhärtig skärpa i karakteristik och uttryck — påfven själf fann det "troppo vero" (alltför sant) —, och den måleriska behandlingen med rödt som genomgående färg är genialiskt frisk och liffull. Ett lysande skisseradt porträtt från samma tid framställer V:s betjänt, <i>Juan de Pareja,</i> som senare blef känd som målare. 1651 återvände V. till Madrid. 1652 utnämnde konungen honom till "aposentador" (öfverhofmarskalk). I denna egenskap hade han ej blott uppsikten öfver konstsamlingarna och slottsrummens utsmyckning, utan han måste åtfölja konungen, hvart denne än begaf sig, samt förbereda och ordna hans resor. 1658 blef han riddare af Santiago-orden. Överansträngning i tjänsten anses ha varit anledning till hans död i en hetsig feber. 
Äfven under sitt sista skede var han flitigt verksam som målare. Han utförde fortfarande en mängd porträtt af majestätet och af dennes anhöriga, bl. a. ett par lysande konterfej af hans andra gemål, <i>Maria Anna</i> af Österrike, och af den lilla <i>infantinnan Margareta</i> (4 olika, Prado, Louvre, Wien). En egendomlig kontrast till de officiella porträtten utgöra de konterfej V. målade af hofvets narrar och dvärgar, äfven dessa i helfigur, i bred, suverän behandling, med den mest träffsäkra individualiseringskonst (<i>Sebastiano de Morra, El primo, El bobo de Coria, Don Antonio el Ingles</i> med hunden m. fl.). "Pösande högfärd, inbitet tungsinne, själlöst fångrin är bokfördt med samma säkerhet och samma mått af förstående och medkänsla som majestätets apatiska uttryck". Äfven några gatuoriginal (kallade <i>Menippus</i> och <i>Æsopus</i>) har han målat i helfigur, sannolikt som en hvila mellan de officiella uppgifterna (flertalet af dessa i Prado). Inom detta skede falla af större målningar <i>Hofdamerna</i> ("las Meninas", 1656) och <i>Väfverskorna</i> ("las Hilanderas", 1655 o. f., båda i Prado). Den förra framställer en interiör från målarens atelje: själf står han vid staffliet; bredvid honom ses en grupp med den lilla näpna infantinnan Maria i sin fotsida styfkjol som medelpunkt, bredvid henne två uppvaktande damer, en dvärginna, en page, en hund m. fl., en rent tillfällig gruppering. Taflan är hållen i luftiga toner, figurerna, uppradade i förgrunden, äro fullt fristående, färgvalet i deras dräkter öfverlägset raffineradt. "Väfverskorna" ger en interiör från den kungliga gobelängfabriken, där arbeterskorna sitta vid sina spinnrockar och garnvindor, i bakgrunden några besökande damer; en solstråle tränger in från sidan i det halfskumma rummet, som fylles af ett rikt, mjukt, skimrande färgspel. Bland V:s öfriga alster från detta hans sista skede äro dessutom att nämna altarmålningen <i>Marias kröning,</i> idyllen <i>Antonius och eremiten Paulus</i> i ödemarken (båda i Prado) samt <i>Venus framför spegeln jämte Amor</i> (omkr. 1655, Londons nationalgalleri), ett undantagsnummer i målarens alstring. 
V. som porträttmålare är den personifierade redbarheten. Hans kungliga modeller inta de mest osökta och otvungna ställningar, absolut fria från allt poserande. Inga attribut och inga härskarlater. Karakteristiken är objektiv, lidelsefri utan spår hvarken af smicker eller af öfverslätande. Koloriten håller sig i en enkel, kall, dämpad skala, sammanställning af svart och silfvergrått med insatser af rosa återkommer ofta. Från den tunga kolorit, den "källarbelysning" med skarp motsättning mellan grella dagrar och svart skugga, som utmärker V:s första stadium, frigör han sig tidigt. Intryck af Tizian och Theotocopuli äro uppenbara, påverkan af Veronese och af venezianskt måleri öfver hufvud tillkommer under besöken i Italien. Målningssättet blir allt mera djärft och liffullt, penselföringen får en öfverlägsen lätthet, utan att på minsta sätt pocka på uppmärksamhet, förfalla till ytlig bravur. Konturerna förflyktigas, luften omsveper figurerna i smekande harmonier. "När det heter, att V:s målningar äro själfva sanningen, så betyder det, att hvarje färg är insatt i sitt rätta tonvärde i målningens luft." I sitt studium af 
page_number=556, index= - Velazquez, Diego - Velazquez de Velasco, 1. Diego Alfonso - Velazquez de Velasco, 2. Luis Jose - Velbert - Welcker, 1. Friedrich Gottlieb - Welcker, 2. Karl Theodor 
lokalfärgernas inbördes valör under luftens påverkan blef V. en föregångare till 1800-talets tonmålare. — Af många målningar af V. finnas repliker och varianter; en och annan af dem kan tillerkännas mästaren själf, flertalet torde dock vara kopior (af hufvudet på Innocentius X:s porträtt finnas exempelvis flera exemplar, ett par af dem möjligen af mästarens egen hand — en kopia i Stockholms nationalmuseum). Bland målningar, som gått under V:s namn, men som blifvit utmönstrade af den moderna forskningen, är <i>Herdarnas tillbedjan</i> (Londons nationalgalleri), som numera tillerkännes Zurbaran, och det groteska helfigursporträtt i Kaiser-Friedrich-museum i Berlin, som anses framställa en italiensk fältherre <i>Alessandro del Borro.</i> 
För att rätt känna V. skall man se hans i Pradomuseet samlade 51 nummer — bland dem äro de allra flesta af hufvudnumren i hans alstring. Han är likväl representerad äfven på många andra håll, i Louvre (porträtt), Nationalgalleriet i London, Wallacegalleriet och engelska privatsamlingar, München (Gamla pinakoteket, porträtt), Berlin (Kaiser-Friedrich-museum, ett damporträtt), Hofmuseet i Wien, Dresdengalleriet, Uffizigalleriet i Florens (V:s själfporträtt, omkr. 1640), Eremitaget i Petersburg m. fl. I maj 1920 lades i Madrid grundstenen till "Villa Velazquez", en konstinstitution, som skall bli ett motstycke till franska akademien i Villa Medici i Rom. 
Jfr de båda stora verken af K. Justi ("Diego V. und sein jahrhundert", 1888) och A. de Beruete (1898), dessutom monografier af P. Leprieur (s. å.), Knackfuss (1898), E. Faure (1903), R. Stevenson (1899), A. Breal (1905), W. Genzel (i samlingen "Klassiker der kunst", 1905), P. Lafond (1906) och Aman-Jean (1913). Jfr äfven K. Warburgs "V. och hans konst" (1899) och J. Langes studie (1883) i "Billedkunst" och "Udvalgte skrifter" III. Ett litet häfte färgtryck med kort text af S. L. Bensusan utgafs i Lund 1907. G—g N. 
<b>Velazquez de Velasco</b> [vela'thketh], spansk författare. 1. Diego Alfonso V., f. på 1500-talet i Valladolid, beklädde diplomatiska poster i Italien och Flandern, dit han sändes af sin vän och gynnare Hurtado de Mendoza, som mycket uppmuntrade hans diktning. Som V:s förnämsta arbeten anses komedierna <i>La Lena</i> och <i>El celoso,</i> intagna i samlingen "Tesoro del teatro espanol" (Paris, 1838). Se "Ensayo de una biblioteca espanola de libros raros y curiosos" och Rivadeneiras" Biblioteca de autores espanoles", bd 35. V:s namn är intaget i Spanska akad:s "Catalogo de autoridades de la lengua". — 2. Luis Jose V., markis af Valdeflores, f. 1722 i Malaga, d. 1772, förvärfvade sig såväl teol. som juris doktorsgrad. På officiellt uppdrag genomreste han Spanien, hvaraf frukten blef <i>Viaje de Espana</i> (1765). I Rivadeneiras "Biblioteca de autores espanoles" finnas intagna 5 V:s "Juicio critico" rörande <i>Cristobal de Castillejo, Herrera, Francisco de Medrano, Juan de Jauregui</i> och <i>Rebolledo.</i> Bland V:s många öfriga arbeten må nämnas <i>Origines de la poesia castellana</i> och <i>Anales de la nacion espanola.</i> Litt.: L. A. de Cueto, "Bosquejo historico-critico de la poesia castellana del siglo XVIII" (1869). 1—2. Ad. H—n. 
<b>Velbert</b> [fe'l-], stad i Rhenprovinsen, tillhörande Ruhrdalens kol- och industridistrikt, belägen omkr. 5 km. s. om floden Ruhr, genom elektrisk spårväg förenad med Elberfeld, Werden och Hösel. 23,134 inv. (1910). Tillverkning af järn- och mässingsarbeten, maskiner, cigarrer m. m. Bly- och järnmalmsgrufvor. A. N—d. 
<b>Welcker.</b> 1. Friedrich Gottlieb W., tysk filolog och klassisk arkeolog, f. 1784 i Grünberg, Hessen, d. 1868 i Bonn, vistades 1806—08 i Rom och befordrades 1809 till professor i arkeologi och filologi i Giessen, men måste 1816 lämna denna befattning till följd af konflikter med myndigheterna, föranledda af hans själfständiga och frisinnade uppträdande. S. å. kallades han till professor i Göttingen och 1819 i Bonn, där han verkade till 1859 och inlade stor förtjänst bl. a. genom att grundlägga det akademiska biblioteket och konstmuseet. Bland frukterna af hans ytterst omfångsrika och mångsidiga författarverksamhet må nämnas <i>Die aeschyleische trilogie Prometheus</i> (1824), <i>Die griechischen tragödien mit rücksicht auf den epischen cyklus geordnet</i> (1839—41), <i>Der epische cyklus oder die homerischen dichter</i> (1835—49; ny uppl. 1865—82), <i>Die griechische götterlehre</i> (1857—62) och <i>Alte denkmäler</i> (1849—64). I förening med Näke och Ritschl var W. under många år utgifvare af den filologiska tidskriften "Rheinisches museum". — 2. Karl Theodor W., den föregåendes broder, publicist, politiker, statsrättslärare, f. 1790 i Oberofleiden, Ober-Hessen, d. 1869 i Neuenheim vid Heidelberg, blef 1813 e. o. professor i juridik i Giessen samt ord. professor i Kiel (1814), Heidelberg (1817), Bonn (1819) och Freiburg im Breisgau (1822—32 och 1840—41; 1832 och 1841 försatt ur tjänstgöring för sina politiska åsikter). Som medlem af badensiska landtdagen (1831—50) och i pressen var han en af ledarna för den sydtyska demokratiska liberalismen och genomdref 1832 tryckfrihet. Jämte Rotteck och Dettinger började han s. å. utge tidningen "Der freisinnige", den första censurfria tidningen i Baden. Men den tryckfrihet, som W. lyckats genomdrifva, måste snart på förbundsdagens befallning återtagas. "Der freisinnige" blef undertyckt, och W. och hans kollega Rottek blefvo försatta ur tjänstgöring. W. och Rottek utgåfvo nu gemensamt <i>Staatslexikon</i> (15 bd, 1834—44; 3:e uppl., i 14 bd, 1856—66), hvilket mäktigt bidrog till de liberala åsikternas spridning. 1848 blef W. medlem af 
page_number=557, index= - Welcker, 2. Karl Theodor - Velde, van de, släkt - Velde, 1. Esaias van de - Velde, 2. Jan van de, II - Velde, 3. Willem van de, d. ä. - Velde, 4. Willem van de, d. y. - Velde, 5. Adrian van de - Velde, Peeter van den - Velde, Karl Franz van der 
det sju-mannautskott, som förberedde det tyska "förparlamentets" sammankallande. Tillika utsågs han af badensiska regeringen till fullmäktig vid förbundsdagen. Sedermera tog han verksamt del i den tyska nationalförsamlingens arbeten. I aug. s. å. sändes han af tyska centralstyrelsen i Frankfurt i ett diplomatiskt uppdrag till Sverige och i okt. till Österrike. Inom nationalförsamlingen tillhörde han högra centern och var den egentlige grundläggaren af det "stortyska" partiet. Men då den österrikiska helstaten proklamerats (mars 1849), föreslog han tyska kejsarkronans öfverlämnande åt konungen af Preussen. 1850 drog han sig tillbaka till privatlifvet. Utom "Staatslexikon" utgaf W. bl. a. <i>Die letzten gründe von recht, staat und strafe</i> (1813), <i>Das innere und äussere system der natürlichen und römisch-christlich-germanischen rechts-, staats- und gesetzgebungslehre</i> (I, 1829) och <i>Die vollkommene und ganze pressfreiheit</i> (1830). Mycket uppseende väckte hans offentliggörande af protokollen vid Karlsbadskonferensen (1843). — 3. Hermann W., de föregåendes brorson, anatom, f. 1822 i Giessen, d. 1897, blef 1853 docent i anatomi i Giessen och 1859 e. o. professor i Halle samt var 1866—93 ord. professor i samma ämne där. Inom olika områden af sin vetenskap var han outtröttligt verksam. Bland hans arbeten märkas undersökningar öfver räkning af blodkroppar och öfver blodets halt af färgämne samt hans studier <i>Über wachsthum und bau des menschlichen schädels</i> (1862), hvilka följts af en stor mängd andra arbeten af antropologiskt innehåll. 1. A. M. A. 
<b>Velde</b> [fel-], van de, holländsk konstnärssläkt. 1. Esaias van de V., målare, f. senast 1590 i Amsterdam, d. 1630 i Haag, var son till den berömde skönskrifvaren Jan van de V. (f. 1569, d. 1623), var medlem af reformerta kyrkan i Haarlem, där han slog sig ned 1610 och blef mästare 1612. 1618 flyttade han till Haag. V. framställde marknadsscener, trädgårdsfester, jakt, kanaltrafik, skridskoåkning o. d., allt med små figurer, säkert tecknade samt målade med brokiga dräkter och klart framträdande i landskapet, som är skildradt med enkelhet och sanning. V. var äfven raderare. — 2. Jan van de V. II, den föregåendes broder, kopparstickare, f. mellan 1595 och 1597, d. 1642, blef 1614 mästare i Haarlem och 1635 en af gillestyrelsens medlemmar. Han utförde kopparstick efter porträtt, genrebilder och landskap af samtida holländska målare samt äfven landskap efter egen uppfinning. — En son till honom, med samma förnamn (f. 1620), var målare. — 3. Willem van de V. d. ä., förmodligen en halfbroder till de föregående, f. 1611 (1612) i Leiden, d. 1693 i London, bodde först i Amsterdam, där han var i tjänst hos amiralitetet som kunskapare, bosatte sig omkr. 1673 i London och blef anställd vid engelska flottan samt hofmålare hos Karl II. Ingen målning af honom är bevarad. Däremot finnas af hans hand noggrant utfärda pennteckningar af skepp och sjöslag. — 4. Willem van de V. d. y., den föregåendes son, målare, f. 1633 i Amsterdam, d. 1707 i Greenwich, lärjunge af sin fader och Simon de Vlieger, kom tidigt med fadern till Amsterdam och flyttade senast 1673 till London, där han 1677 blef hofmålare. Hans område var sjömåleriet i alla dess grenar, men han lyckades allra bäst i att skildra hafvet i stillhet. Han var mästare i att återge luften äfven i de nordiska hafven, där ljuset silar fram genom en fin dimslöja, och han är högst säker i teckningen af fartygen. Stormigt haf lyckas honom ej så bra. Hans flesta taflor finnas i England (14 i National gallery), därnäst i Holland. Bland stormbilder finnas två goda i London, men finast äro hans stiltje-taflor, såsom en från 1657, en annan från 1661 och den berömda taflan med fregatten, på hvilken en kanon affyras. De engelska privatsamlingarna äro rika på arbeten af honom. I Amsterdams Rijksmuseum finnas 16 målningar af honom, bl. a. <i>Kanonskottet,</i> den i konstnärlig behandling finaste. Arbeten af V. förekomma äfven i flera andra af Hollands och Tysklands museer. Stockholms Nationalmuseum eger af honom 3 dukar, framställande fiskarbåtar på hafvet. - 5. Adrian van de V., den föregåendes broder, målare, f. sannolikt 1636 i Amsterdam, d. där 1672, var lärjunge af sin fader och senare af Wynants, äfven påverkad af Paul Potter. Landskap och djur voro hans hufvudämnen, men han målade äfven figurer i landskap. Han var utmärkt tecknare och målare, och ehuru han ej lefde till 40 år, efterlämnade han ungefär 200 taflor och 25 goda raderingar af stor målerisk verkan. I djurbilder är han jämförd med Potter och Dujardin, men är mjukare i färgen. Som genremålare når han de bäste, och hans landskap höra till de naturtrognaste och finaste i Holland under 1600-talet. Som exempel må anföras <i>Drickande dam</i> (1662, i Dresden), <i>Kusten vid Scheveningen</i> (i Kassel, Louvre och Haag), <i>Konstnären och hans familj</i> (1667, i Amsterdam), <i>Landskap med kreatur, Hyddan och färjan</i> (båda i Amsterdam), <i>Bondgården</i> (1666, Kaiser-Friedrich-museum i Berlin), vinterbilder i London, Dresden, Louvre, djurbilder i Dresden, Schwerin, Frankfurt, soluppgång i Louvre. Stockholms Nationalmuseum eger <i>Inslumrad fåraherde</i> (signerad 1657). Se Émile Michel, "Les Van de Velde" (1892). 1—5. C. R. N.* 
<b>Velde</b> [fel-] Peeter van den, flamsk målare, f. 1634 i Antwerpen, d. kort efter 1687, var en efterföljare af Bonaventura Peeters och blef mästare i målargillet i Antwerpen 1654. Han var sjömålare, och David Teniers d. y. målade ofta staffage i hans taflor. Af honom finnas 2 signerade arbeten i Stockholms Nationalmuseum, båda motiv från en <i>Fästning vid en hamn.</i> 
<b>Velde</b> [fel-], Karl Franz van der, tysk romanförfattare, f. 1779 i Breslau, d. där 1824 som justitiekommissarie, förstod att intressera både genom lokalfärg och karaktärsteckning i sina romaner, af hvilka många äro förlagda till Sverige eller Norge. Här må nämnas <i>Die eroberung von Mexico</i> (sv. öfv. 1829), <i>Arwed Gyllenstierna</i> (sv. öfv. 1823; 7:e uppl. 1871), <i>Christine und ihr hof</i> (sv. öfv. 1826, 1871) och <i>Die malteser</i> ("Malteserriddaren", 
page_number=558, index= - Velde, Karl Franz van der - Velde, Henri Clemens van de - Veldeke, Heinrich von - Veldenz - Weldon, Walter 
1825; 3:o uppl. 1872). V:s <i>Sämmtliche schriften</i> utgåfvos i 25 bd 1819—27 (7:e uppl. i 10 bd, 1862). 
<b>Velde</b> [fann də feldə], Henri Clemens van de, belgisk konstnär, f. 3 april 1863 i Antwerpen, studerade juridik, innan han egnade sig åt konst, var elev vid konstakademien i sin födelsestad 1885—86, fortsatte studierna i Paris, var till en början målare, tog som sådan intryck först af Millet, sedan af radikala riktningar (van Gogh, Seurat), slog sig, påverkad af engelsmannen Cobden Sanderson, i början af 1890-talet på studium af arkitektur och dekorativ konst, uppsatte en originell konsttidskrift "Van Nu en Straks", uppträdde i tal och skrift som ifrare för nya ideer, framför allt inom den tillämpande konsten, och debuterade 1896 i Paris på S. Bings utställning "L'art nouveau" med tre rumsinredningar i olika karaktär. 1897 utställde han i Dresden och väckte där stort uppseende. Vid denna tid gjorde han ritningar till flera privatbyggnader i sitt hemland med inredning, bland dessa hans egen villa i Uccle utanför Bruxelles. 1900 öfverflyttade han till Tyskland, föranstaltade s. å. en omfattande utställning i Berlin, utgaf 1901 sin betydelsefulla programskrift <i>Die renaissance der kunstgewerbe</i> och året därefter <i>Kunstgewerbliche laienpredigten</i> — 1907 följde <i>Vom neuen stil.</i> 1902 mottog han uppdraget att i Weimar med professors titel bli ledare af ett nyinrättadt konstindustriellt seminarium, sidoställdt med konstakademien, men utan närmare samband med denna. Han ledde detta "Kunstgewerbliche institut" med dess verkstäder för olika konstarter med stor framgång, till dess han juli 1914 — alltså före Världskrigets utbrott — begärde afsked från sin ledarplats, gällande från 1 april 1915. Han åtog sig likväl att stanna till 1 okt. s. å., då institutet stängdes. Förutom nämnda instituts byggnader äro bland hans större arbeten som arkitekt och dekoratör att nämna den inre konstruktionen och utsmyckningen af <i>Folkwangmuseet</i> i Hagen (1902, fortsatt af Behrens 1904), <i>Tennisklubben</i> i Chemnitz (1910), <i>Teatern</i> på Werkbunds utställning i Köln 1914 (med h. o. h. nyuppfunnen anordning, tre scener i bredd). Han hade kort förut gjort ritningar till <i>Theâtre des Champs Élysees</i> i Paris, som sedan utfördes 1913 (med betydande afvikelser från V:s uppslag) af bröderna Perret, den ene arkitekt, den andre ingenjör. V:s planläggning omtalas som genialisk. Som arkitekt strävar V. i främsta rummet till att ge byggnaden en härskande och genomgående form, att gjuta den i ett enda stycke. 
Hans verksamhet omfattar snart sagdt alla grenar af tillämpande konst. Han har lämnat ritningar till interiörer och möbler, tapeter, glasmålningar, smycken, keramik, bokband, damdräkter. Han började som lärjunge till Ruskin och W. Morris, men tog deras lärdomar själfständigt, "tänkte mera som en ingenjör än som en konstnär och fann i de moderna ingenjörsarbetena alla de kraf tillfredsställda, som han ställde på konsten och på sig själf". Medan hans engelska föregångare hatade fabrikerna och ansågo maskinerna lika fula som fördömliga, var V. af den åsikt, "att maskinerna och hela nutidens ingenjörsarbete af järn och stål — Eiffeltornet, broarna, lokomotiven, järnvägshallarna, automobilerna — innehålla icke blott nya, utan oförgängliga skönheter i kraft af det i dem inneboende fullkomligt oblandade förnuftet" (E. Hannover). Han gillar intet ornament, som ej eger existensberättigande genom att naturligt utgå ur föremålets form och stå i organiskt sammanhang därmed samt fylla sitt praktiska ändamål. Följaktligen slopar han som prydnad människofigurer, djur, växter och håller sig till den abstrakta linjen. Han har uttänkt formspråk för järn, cement, betong, metaller. I sina egna verk har han ej alltid kunnat följa sina teorier — därtill är han alltför mycket konstnär —, men hans grundsatser, att ändamål och material böra vara bestämmande för formen hos olika föremål, från ett hus till ett husgerådsting, att det dekorativa bör sluta sig till föremålet som en helhet, att målet är äkthet, förståndig form, samvetsgrann behandling, frihet från påklistrad och gagnlös grannlåt, dessa grundsatser ha mäktigt bidragit till att klarlägga de riktlinjer den tillämpande konsten bör uppställa för arbetet framåt. Jfr K. Scheffler, "Van de V. 4 essayer" (1913), och S. Frosterus, "Olikartade skönhetsvärden" (1915). G—g N. 
<b>Veldeke</b> [fe'l-], Heinrich von, tysk medeltidsskald. Se Heinrich, sp. 271, 11, och Holländska litteraturen, sp. 983. 
<b>Veldenz</b> [fe'ldents], furstendöme i forna Tyska riket, öfverrhenska kretsen, låg med en del af området på högra Moselstranden, ofvanför staden Berncastel, och med två delar vid Glenströmmen emellan Lautern i ö. och Zweibrücken i v. Grefvar af V. omtalas från midten af 1100-talet. Efter den yngre grefvesläktens utslocknande, 1444, kom V. till den siste grefvens måg, hertig Stefan af Pfalz-Simmern, som lämnade V. och Zweibrücken åt sin yngre son Fredrik. 1543 gaf hertig Wolfgang af Zweibrücken V. och Lauterecken m. m. under namn af furstendömet Zweibrücken åt sin farbroder Ruprecht, hvarigenom uppkom en regerande linje Pfalz-V. Efter dess utslocknande, 1694, kommo V. och Lauterecken efter en lång tvist 1733 till Kurpfalz, det öfriga till Birkenfeld. Furstendömet var deladt i "oberamten" V. och Lauterecken. 1815 kom det förra till Preussen (kretsen Berncastel), det senare till Bajern. Titeln grefve af V. bars af medlemmarna af det svenska konungahuset under regenterna af pfalziska huset (1654—1720). 
<b>Weldon</b> [ωe'ldn], Walter, engelsk kemisk tekniker, f. 31 okt. 1832 i Rede Hull, Surrey, d. där 20 sept. 1885, lärjunge af Boussingault och S:te Claire Deville, är mest bekant genom den af honom omkr. 1865 uppfunna weldonprocessen, hvilken under långa tider varit af stor betydelse för klorkalkfabrikationen. Den möjliggör nämligen en så fullständig regenerering af den vid klorframställningen förbrukade mangansuperoxiden, att förlusten motsvarar endast 3 dlr brunsten på 100 dlr klorkalk. Processen omfattar följande operationer: den vid inverkan af saltsyra på brunsten bildade manganklorurlösningen försättes med ett öfverskott af kalkmjölk, hvaraf mangan utfälles som manganohydrat, Mn(OH)2. I blandningen inblåses nu vid 50—55° en kraftig luftström, hvarigenom manganohydratet i närvaro af kalciumhydrat oxideras till kalciummanganit, Ca Mn O3, aq eller Ca Mn2 O5, aq, alltefter 
page_number=559, index= - Weldon, Walter - Vele - Velebit-bergen - Veleda - Veleia - Velella - Veles (mytologi) - Veles, Velese (stad) - Veles (krigsväsen) - Veleslavin, Daniel Adam (z Velesalvina) - Veleter - Velez (städer) - Velez de Guevara, 1. Pedro - Velez de Guevara, 2. Luis - Welfer 
kalkmängden; den senare föreningen är förmånligast, emedan den till sin sönderdelning kräfver mindre saltsyra. Det genom oxidationen bildade s. k. weldonslammet får afsätta sig, så att större delen af klorkalciumlösningen kan aftappas. Det tjockflytande slammet får därpå rinna ned i klorutvecklarna, där det vid inverkan af het saltsyra ger klorgas, enligt reaktionsformeln: Ca Mn2 O5 + 10 H Cl = Ca Cl2 + 2 Mn Cl2 + 2 C12 + 5 H2 O. Då emellertid metoden medför väsentlig ökning af saltsyreåtgången, används den numera blott på sådana ställen, där man har tillgång på särskildt billig saltsyra. K. A. V—g. 
<b>Vele</b> (eg. "rulle", "tått"), charpirulle; en hopvecklad gasremsa, som inlägges i ett sår för att hindra, att sårsekretet instänges. I många fall inpudras velen med jodoform (<i>jodoformvele</i>). J. E. J—n. 
<b>Velebit-bergen,</b> en 60 km. lång kalkstensrygg, tillhörig Dinariska alpsystemet, stupar tvärbrant mot Adriatiska hafvet (Canale de la Morlacca), men går i ö. i långsamt fall öfver i Likaplatån. Högsta punkten är Vaganjski (1,758 m.). Till följd af den rena kalkgrunden, som lätt genomsläpper fuktigheten, äro bergen en anskrämligt ofruktbar ödemark med endast sällsynt förekommande vattendrag (karstfenomen). A. N—d. 
<b>Veleda,</b> sierska. Se Velleda. 
<b>Veleia,</b> stad. Se Fiorenzuola. 
<b>Velella,</b> <i>zool.</i> Se Cœlenterata, sp. 487. 
<b>Veles,</b> <i>slav. myt.</i> Se Mytologi, sp. 181. 
<b>Veles,</b> Velese, stad. Se Köprülü. 
<b>Veles,</b> <i>krigsv.</i> Se Velites. 
<b>Veleslavin,</b> Daniel Adam (z Veleslavina), tjechisk förläggare och boktryckare, f. 1545 i Prag, d. 1599, gifte sig med den berömde boktryckaren Jiři Melantrichs dotter Anna och öfvertog dennes tryckeri. Själf akademiskt bildad, gynnade han i hög grad den kulturella utvecklingen i Böhmen på 1500-talet. Bland de många märkliga arbeten, som utgingo från hans officin, märkas: "Kalendař historický" (1578), "Dictionarium linguae latinae" (1579), "Itinerarium sacrae scripturae" (1592), "Nomenclator quadrilinguis" (1598) samt många tjechiska skrifter af humanistiskt innehåll, betydelsefulla för den bömiska protestantismen. — Hans son Adam Samuel, som öfvertog faderns affär, måste efter slaget på Hvita berget 1620 gå i landsflykt och dog i Tyskland omkr. 1627 i största fattigdom. A—d J. 
<b>Veleter,</b> folk. Se Vender. 
<b>Velez</b> [ve'leth], spanska städer. 1. V.-Blanco, i prov. Almeria. 6,850 inv. (1900). V. var en gränsfästning i moriska konungariket Granada. Den stora, väl bibehållna, på en brant klippa tronande borgen är ett minne från denna tid. — 2. V.-Malaga, prov. Malaga, 28 km. ö. om hufvudstaden Malaga och vid kustfloden Velez. 23,600 inv. (1900). Staden, som förut var en ansenlig handelsplats, har på senare åren gått starkt tillbaka, belägen som den är i ett jordskalfsdistrikt och utsatt för öfversvämningar vid vinterns högvatten. Sålunda led den svårt genom jordbäfning 1884 och öfversvämning 1907. — 3. V.-Rúbio, i prov. Almeria, 7 km. s. ö. om V. 1, vid Rio de Velez (Chirivel), ett tillflöde till Seguras biflod Sangonera. Omkr. 10,000 inv. (1900). Ylleindustri. 1—3. A. N—d. 
<b>Velez de Guevara</b> [ve'leth de gevāra], spanska skalder. 1. Pedro V. lefde i slutet af 1300- och början af 1400-talet och hörde till Diego Hurtado de Mendozas skola. V. var af högförnäm kastiliansk släkt, och hans systerson, den ryktbare markisen af Santillana, satte V:s diktning synnerligen högt. V:s decires och canciones återfinnas i Baenas "Cancionero", och Amador de los Rios har i sin "Historia de la literatura espanola" intagit en del. — 2. Luis V. Se Guevara y Duenas. 1. Ad. H—n. 
<b>Welfer.</b> 1. En berömd fursteätt, som under långa tider härskat i Tyskland. Med säkerhet låter ättens stamträd föra sig tillbaka till Karl den stores tid, då grefve Welf I (d. omkr. 824) egde omfattande besittningar i Nord-Italien och Tyskland. Släkten säges ha fått sitt namn, som enligt en uppgift lär betyda "valpar", af hans fader Isenbrand. Welf I:s dotter, Judit (Jutta), blef 819 gift med kejsar Ludvig den fromme, och genom en af sina söner, Konrad, blef han stamfader för konungarna i Öfre Burgund (se Burgund 5). Med Welf III, som 1047 i län erhöll hertigdömet Kärnten och markgrefskapet Verona, utslocknade 1055 den äldre grenen af huset. Azzo af huset Este uti Italien, som var gift med Welf III:s syster Kunigunda, förmådde då sin son Welf (IV) att sätta sig i besittning af de welfiska områdena i Tyskland. Welf IV (såsom hertig Welf I) blef stamfader för den yngre welfiska linjen. 1070 blef han af kejsar Henrik IV belänad med hertigdömet Bajern (han var gift med en dotter till Bajerns förre hertig, Otto af Nordheim), efter sin fader ärfde han huset Estes italienska länder och förenade, då han dessutom egde äfven andra besittningar, ett ganska vidsträckt välde under sin spira. I striden mellan kejsardöme och påfvemakt ställde han sig på den senares sida. Sedan Henrik IV 1079 förlänat hertigdömet Schwaben åt Fredrik af Hohenstaufen (se d. o.), gafs därmed uppslaget till den täflingsstrid mellan welfer och hohenstaufer, som under den följande tiden fyller ett betydande rum i Tysklands historia. Welf IV, som understödt flera motkonungar mot Henrik IV, försonades med denne 1095 och återfick då hertigdömet Bajern, som Henrik själf länge innehaft. Welf ställde sig 1101 i spetsen för ett korståg och afled på hemvägen i Paphos på Cypern s. å. Honom följde i hertigvärdigheten sonen Welf V (II), 1101—20, och dennes broder Henrik den svarte (1120—26), som genom giftermål ökade sina besittningar med en del af de billungska arfvegodsen i Sachsen. Hans son var den namnkunnige Henrik den stolte (se Henrik, hertigar af Bajern och Sachsen, 1), 1126—39, som af sin svärfader, konung Lothar, belänades med hertigdömet Sachsen, men vid konungavalet efter Lothars död nödgades vika för Konrad af Hohenstaufen. Täflingsstriden mellan hohenstaufer och welfer antog från denna tid helt naturligt större proportioner än förut. Konrad fråndömde slutligen Henrik både Bajern och Sachsen (1138). Henrik den stoltes ännu mera ryktbare son, Henrik Lejonet (se Henrik, hertigar af Bajern och Sachsen, 2), d. 1195, kom genom förlikning med Konrad i besittning af Sachsen 1142 och belänades 1156 af sin kusin Fredrik Barbarossa 
page_number=560, index= - Welfer - Welferfonden - Welfiska partiet - Velfjord - Velhagen & Klasing - Welhaven, Johan Sebastian Cammermeyer 
äfven med Bajern, men kom sedermera i strid med kejsaren och lyckades af sina arfländer behålla endast Braunschweig och Lüneburg. Dessa områden delades sedan mellan sönerna Henrik den långe, Otto (IV), hvilken blef tysk kejsare, och Vilhelm, men förenades åter hos den sistnämndes son, Otto Barnet (d. 1252), som af kejsaren 1235 upphöjdes till hertig af Braunschweig och som blef stamfader för flera furstelinjer (se Braunschweig och Hannover, sp. 1395—97), hvilka efter många förgreningar numera (sedan med hertig Vilhelm VI af Braunschweig 1884 den nya linjen Braunschweig-Wolfenbüttel utdött) reducerats till en enda linje (den nya linjen) <i>Braunschweig-Lüneburg</i>. Till denna hörde hertigarna af Celle och Hannover, 1692 kurfurstar och 1814 konungar af Hannover, sedan 1714 därjämte konungar af Storbritannien och Irland (på grund af kurfurst Ernst Augusts gifte 1658 med prinsessan Sofia af Pfalz, dotterdotter till konung Jakob I i England). 1837 upphörde personalunionen mellan det brittiska riket och Hannover, hvarvid en gren med drottning Viktoria ärfde tronen i Storbritannien och Irland och en annan regerade i Hannover till 1866, då den förlorade sitt land till Preussen. Denna gren, hvars hufvudman är hertig Ernst August af Cumberland (ss Cumberland 4), återfick 1892 större delen af sin förmögenhet, hvarpå Preussen 2 mars 1868 lagt beslag (se Welferfonden). Hans son Ernst August fick efter försoning med tyska riksregeringen bestiga tronen i Braunschweig 1913; han abdikerade vid tyska revolutionen i nov. 1918. — Henrik den svartes son Welf VI (III), d. 1191 utan att efterlämna manlig afkomma, kämpade efter sin broder Henrik den stoltes död tappert mot Konrad af Hohenstaufen om Bajern, men besegrades vid Weinsberg af denne 1140. Welf deltog i andra korståget 1147, försonade sig 1150 med Konrad och ärfde sedermera sin broders italienska besittningar (Spoleto, Toscana, Sardinien och Corsica). Hans ende son, Welf VII, dog 1167 i Siena af en farsot, och själf afträdde han omkr. 1174 sina italienska besittningar till kejsar Fredrik I. Jfr S. Reizler, "Geschichte Bayerns", I (1878), S. Adler, "Herzog Welf VI und sein sohn" (1881), E. Krüger, "Der ursprung des Welfenhauses und seine verzweigung in Süddeutschland" (ny uppl. 1899), och F. Schmidt, "Die anfänge des welfischen geschlechts" (1900). — 2. Namn på medeltida anhängare af huset Welf, under formen guelfer fram till 1500-talet användt i Italien om påvemaktens anhängare i motsats till det kejserliga partiet, som kallades ghibelliner (se d. o.). — 3. Namn på det legitimistiska parti i Hannover, som ej velat erkänna den preussiska annexionen 1866 som giltig och definitiv. Jfr Welferfonden. 1. J. N. (V. S—g.) 
<b>Welferfonden</b> (ty. <i>Die Welfenfonds</i>). Då konungariket Hannover efter sitt deltagande på Österrikes sida i kriget mot Preussen 1866 införlifvades med Preussen, blef det fråga om att ersätta f. d. konungen i Hannover Georg V för hvad han i domäner o. a. därigenom gått förlustig. För detta ändamål begärde och erhöll preussiska regeringen af landtdagen en summa af 16 mill. thaler ( = omkr. 48 mill. mark) att lämna konung Georg som vederlag; men då denne vägrade att formligen erkänna sin detronisering, lade regeringen 2 mars 1868 beslag på summan. Denna summa fick namnet <i>Welferfonden,</i> på grund af det hannoverska konungahusets welfiska ursprung (se Welfer 1). Räntorna af fonden skulle, enligt furst Bismarcks egna uppgifter, användas att såväl direkt som indirekt bekämpa konung Georg och hans dynasti. Huru de egentligen användes, känner man icke, då de disponerades af rikskansleren utan någon annan redovisningsskyldighet än inför kejsaren personligen och då efter af honom gifven decharge alla räkningar, kvittenser m. m. uppbrändes. Man antar bl. a., att de i stor skala användes att bearbeta vissa tyska tidningar ("reptilpressen") i regeringsvänlig riktning. Harmen öfver detta beslag bidrog i icke ringa grad att stärka sammanhållningen inom det s. k. welfiska parti, som bildade sig i Hannover efter landets införlifning med Preussen och hvars sträfvan riktades på återställandet af landets själfständighet och af dess detroniserade dynasti, ett parti, som inom tyska riksdagen oftast stod centerpartiet nära. Preussiska regeringen lät juni 1879 ett årligt anslag af 240,000 mark utgå ur Welferfonden till Georg V:s änka och hennes döttrar samt beslöt sig kort efter Bismarcks fall (1890) för en uppgörelse om fonden. Sedan Georg V:s son Ernst August, hertig af Cumberland, i bref till kejsar Vilhelm II, utan att afsäga sig sina tronanspråk, försäkrat sig ej hysa några afsikter att störa Tyska rikets dåvarande tillstånd, upphäfdes genom lag af 10 april 1892 beslaget på Welferfonden, som då ställdes under en af Hannovers öfverpresident ledd förvaltning, "Hertigens af Cumberland förmögenhetsförvaltning", som skulle utbetala fondens afkastning till hertigen af Cumberland. J. N.* 
<b>Welfiska partiet.</b> Se Welferfonden. 
<b>Velfjord,</b> härad och pastorat omkring den omkr. 10 km. långa Velfjorden ö. om Brönnöy, Nordland, Norge. 600,39 kvkm. med 1,473 inv. (1918). Jordbruks- och skogsdistrikt. Breivasstind i s. ö. (1,220 m.). K. G. G. 
<b>Velhagen & Klasing</b> [fēl-], tysk förläggarfirma i Bielefeld och Leipzig, grundlagd 1835 af August Velhagen (1809—91) och August Klasing (1809—97). Mest kända af firmans periodiska publikationer äro "Velhagen & Klasings monatshefte" (1886 ff.) och "Daheim" (1864 ff.); för öfrigt omfattar förlaget en mängd kartverk och illustrerade vetenskapliga arbeten, "Knackfuss' Künstlermonographica" (ett 100-tal), skolböcker m. m. R—n B. 
<b>Welhaven,</b> Johan Sebastian Cammermeyer, norsk skald, f. 22 dec. 1807 i Bergen, d. 21 okt. 1873 i Kristiania, var son till prästen i Bergen Johan Ernst W., hvars fader hade invandrat från Mecklenburg, och Else Margrethe Cammermeyer, hvars mor var kusin till P. A. Heiberg. W. gick i Bergens katedralskola; någon mönsterelev var han icke, endast hans lärare i modersmålet och grekiska, Lyder Sagen, som på honom öfverförde sitt starka intresse för dansk kultur, var riktigt nöjd med honom. W. blef student 1825 samtidigt med sin store motståndare H. 
page_number=561, index= - Welhaven, Johan Sebastian Cammermeyer - Weli - Velia - Velikaja 
Wergeland. Han började enligt faderns önskan studera teologi, lefde den första tiden mycket för sig själf och rörde sig inom en begränsad umgängeskrets, hvilken dock omfattade sådana män som P. A. Munch och A. M. Schweigaard. Till den senare stod han i ett nära vänskapsförhållande, egnadt att utveckla hans diktaranlag och stärka hans själftillit. Då fadern 1828 dog, lämnade W. de teol. studierna och egnade sig åt litteratur och konst, utom i dansk-norsk vitterhet var han bevandrad i tysk litteratur, särskildt i Goethes skrifter och Schillers diktning och filosofi; dessutom låg honom Heine varmt om hjärtat, hvilket hans senare versform tydligt ger vid handen. Däremot var fransk och engelsk vitterhet en sluten bok för honom; endast Shakspere och W. Scott kände han (i öfversättning). 1829—34 var en i såväl intellektuellt som ekonomiskt afseende påfrestande öfvergångstid för W., hvarunder hans i P. A. Heibergs hegelianska filosofi skolade kritik höll hans egen alstringskraft nere. Då han slutligen, 1830, framträdde, var det karakteristiskt nog med ett satiriskt kväde mot H. Wergeland. Denne hade då redan vunnit författarnamn genom några skådespel, ett par farser, en diktsamling och framför allt genom sitt stort anlagda, men oklara och i vissa fall smaklösa arbete "Skabelsen, mennesket og Messias". Den af Welhaven kastade handsken gaf upphof till den skarpaste litterära fejden inom Norges vitterhet. Första skedet häraf bär namnet "stumpefeiden" efter de s. k. "stumper", epigram, som Wergeland offentliggjorde i studentföreningens skrifna blad, där också Welhaven meddelade sina svar. En direkt följd af nämnda sammandrabbning, hvari bådas anhängare ifrigt deltogo, var, att 56 medlemmar — med Welhaven, P. A. Munch och A. M. Schweigaard i spetsen — bröto sig ut och bildade en ny förening, Det norske studenterforbund, som konstituerades 8 juni 1832. I förbundets litterära organ, "Vidar" (1832 —34), tryckte Welhaven en del af sina äldsta dikter samt en bitter vidräkning med hufvudstadskretsarnas bristande kulturintresse under namnet "Christianias vinter- og sommerdvale". 1832 slog W. sitt stora slag genom sin betydande polemiska skrift <i>Henrik Wergelands digtekunst og polemik,</i> hvilken framkallade bl. a. ett anonymt svar från Wergelands fader, prosten N. Wergeland, under titel "Retfaerdig bedömmelse af Henrik Wergelands poesi og karakter" (1833). I nov. 1834 utgaf Welhaven <i>Norges daemring,</i> en samling formfulländade sonetter, i hvilka han på det skarpaste gisslade sina landsmäns kälkborgerlighet och brist på verkligt sinne för kultur och poesi, men tillika siade om en tid, då nationen skulle vakna ur sin dvala: "Hvad nu er ord, skal en gang vorde daad — —hvad nu er glimt, skal en gang vorde luer." Striden om detta W:s arbete har fått namn af "daemringsfeiden". Först 1839 utsände W. sin första diktsamling, hvilken säkerligen kom som en öfverraskning för samtiden. "Krigaren har här afklädt sig sin rustning och fram träder en stilla, elegisk drömmare". (Gerh. Gran). W. är, som Just Bing framhåller, klassikern bland de norske romantiske diktarna. Hans lyrik är en minnets poesi, i hvars grundton ett blidt vemod klingar. Barndomsminnena och Västlandets natur ha lämnat de flesta motiven. Poemet <i>Digtets ånd</i> i 1845 års samling utgör ett program, som vittnar om hans högt spända idealitet och stränga formkraf. I de senare samlingarna på 1840—50-talen framträder allt starkare det på 1840-talet vaknande intresset för norsk folksaga och folkvisa. Bl. a. odlas "huldreromantiken" flitigt af W. i hans ofta lyckade romanser, hvilka mer än hans öfriga dikter blifvit allmänhetens egendom, t. ex. "Dyre Vaa", "Kaale fra Nes" samt främst "Asgaardsreien"; dikten "om Asgårds vilda jakt" har måhända icke varit utan inflytande på senare svensk romansdiktning. — I dikterna från 1845 biktar W. i en resignerad ton, där smärtan upplösts i vemod, sin sorg öfver förlusten af sin ungdoms älskade, Ida Kierulf, som dött i unga år. En annan kvinna, som en tid stod honom nära, var den senare berömda romanförfattarinnan Camilla Collett, född Wergeland, en syster till hans motståndare. I sin roman "Amtmandens dötre" har hon vid skildringen af Colds förhållande till Sophie haft sin egen ungdomskärlek i tankarna. W:s sista dikter präglas af själffördjupning och religiös innerlighet. — Till många af hans sånger ha norska kompositörer, i synnerhet Kierulf, satt melodier. Jämte sina dikter skref W. åtskilliga afh. af stort värde, t. ex. om "Ewald og de norske digtere", om Holberg, om Nordlandens skald Petter Dass, ett "Udvalg af Claus Frimanns digte" m. fl. W. blef 1840 konstituerad lektor i filosofi vid Kristiania universitet och 1842 lektor samt var 1846—68 professor. Som sådan höll han icke blott de vanliga föreläsningarna för studenterna, utan äfven föredrag öfver konst- och litteraturhistoria, för hvilket ändamål han gjorde flera studieresor till utlandet. Snillrik och vältalig, var W. vid universitetet en oförtruten kämpe för det andliga lifvets intressen. I Kristiania var han en af sin tids mest utpräglade hufvudstadstyper, beundrad för sina sällskapsgåfvor, fruktad för sina bitande och träffande anmärkningar. — Hans samlade skrifter, 8 bd, utgåfvos i Köpenhamn 1867—69 af Birch-Reichenwald och P. Botten-Hansen. Litt.: H. Jaeger, "Illustreret norsk litteraturhistorie" I—II (1892—96), A. Löchen, "J. S. W:s liv og skrifter" (1900), G. Gran, "Nordmaend i det 10:de aarhundrede" (1914; artiklarna om Joh. S. Welhaven, H. Wergeland och C. Collett), samt J. Bing, "Welhaven. Digtets ånd. En tolkning" (i "Nord. tidskr." 1920). — Om W:s syster Maren se Sars 1, sp. 820. E. H. (G. M—in.) 
<b>Weli,</b> arab. Se Wali. 
<b>Velia.</b> 1. Äs. Se Rom, sp. 653. — 2. Koloni. Se Elea. 
<b>Velikaja,</b> flod i nordvästra Ryssland, upprinner på den sjörika västryska höjdryggen, flyter i hufvudsakligen nordlig riktning och utfaller nedanför 
page_number=562, index= - Velikaja - Velikaja Irgis - Velika Kapela - Velikij - Velikija-Luki - Velikij knjaz - Veliki-Ustjug - Velin - Welin, O. A. - Welin, 1. Ernst Axel Martin - Welin, 2. Agnes Karolina Albertina, född Hedenström - Welin, Henrik August Johannes - Velinge - Velino - Velinus - Veliokasser (Vellokasser) - Velisj - Velites - Velitjko, Samuil Vasiljevitj - Velitrae - Velitsjkov, Konstantin - Velius Longus - Weljun - Velkua 
Pskov i Pskovska sjön (södra delen af Peipus). Längd 350 km., däraf 21 km. segelbara; flodområde 27,262 kvkm. Den nedre delen af dalgången är ofta utsatt för översvämningar vid islossningen. A. N—d. 
<b>Velikaja Irgis.</b> Se Irgis. 
<b>Velika Kapela,</b> berg. Se Kapela. 
<b>Velikij</b> (fem. <i>velikaja,</i> neutr. <i>velikoje;</i> i sammansättningar <i>veliko-</i>), ry., stor. 
<b>Velikija-Luki,</b> stad i nordvästra Ryssland vid Ilmens tillflöde Lovat. Omkr. 8,500 inv. Tillverkning af läder, tvål, ljus m. m. A. N—d. 
<b>Velikij knjaz,</b> ry. Se Knjaz. 
<b>Veliki-Ustjug.</b> Se Ust-Jug. 
<b>Velin</b> [-lä̃'], fr. Se Veläng. 
<b>Welin,</b> O. A., predikant. Se Nordöstringar. 
<b>Welin.</b> 1. Ernst Axel Martin W., ingenjör, f. 10 nov. 1862 i Stockholm, studerade 1879—84 vid Tekniska skolan där och 1887 vid King's college i London. Han upprättade 1888 en konstruktionsbyrå i London och ombildade 1910 affären till aktiebolag, The Welin davit et engineering c:o ltd, hvars verkställande direktör han är. W. var sekreterare hos svenska generalkommissariatet vid världsutställningen i Chicago 1903 och ordnade svenska afdelningen vid utställningen i S:t Louis 1904. Han har bl. a. konstruerat den s. k. <i>Welins kvadrantdäfvert,</i> som vunnit oerhörd spridning, och uppfunnit en på skrufprincipen (jfr Kanon, sp. 780 samt fig. 3 och 16) byggd bakladdningsmekanism för artilleripjäser. Denna är särskildt lämpad för grofva kanoner, afsedda för högt tryck, och antogs bl. a. mekanism för en vid svenska kustartilleriet 1892 införd 24 cm. kanon. W. har kraftigt arbetat för upprättandet af Svenska handelskammaren i London, hvars vice ordf. han var 1906—12, och han är en nitisk främjare af svenska koloniens i London intressen. — 2. Hans hustru, sedan 1889, Agnes Karolina Albertina W., född Hedenström, f. 15 mars 1849 i Härads socken, Södermanland, har i London, dit hon kom 1876 i afsikt att utgå som missionär till Indien, men där hon af hälsoskäl nödgades stanna, utöfvat välsignelsebringande verksamhet bland skandinaviska sjömän. Ej sällan utsatt för hugg och slag af druckna män och lösaktiga kvinnor, någon gång hotad till lifvet, lyckades hon genom frimodighet, humor och framför allt hjärtevärme förmå många vilsekomna till nykterhet och sparsamhet; de lämnade henne sina intjänta pengar att hemsändas eller göras räntebärande. 1880 upprättade hon det nu världsbekanta <i>Scandinavian sailors temperance home</i> (sedan 1888 förlagdt till för ändamålet uppförda byggnader vid hufvudingången till West-India docks). 1. T. B—l. G. af Wdt. 2. T. B—l. 
<b>Welin,</b> Henrik August Johannes, tandläkare, f. 15 dec. 1863 i Heliga trefaldighets församling, Uppsala län, aflade mogenhetsexamen 1884 och tandläkarexamen 1887. Han blef lärare vid Polikliniken för tandsjukdomar och examinator vid tandläkarexamen 1895, t. f. lärare i tandfyllningskonst vid Tandläkarinstitutet 1898 samt ord. 1901. W. har utgett <i>Lärobok i tandfyllningskonst</i> (1897—99; 2:a uppl. 1910) samt ett stort antal tekniska och vetenskapliga afh. M. S—dt. 
<b>Velinge,</b> socken i Skaraborgs län, Vartofta härad. 4,624 har. 717 inv. (1919). Annex till Daretorp, Skara stift, Kåkinds kontrakt. 
<b>Velino</b> [-līnå], lat. <i>Avens,</i> biflod fr. v. till den i Tiber utfallande Nera, rinner upp på Abruzzerna i norra delen af prov. Aquila och är sammansatt af ett mot s. v. och ett mot n. v. riktadt afsnitt, så att hela loppet kommer att bilda en mot n. öppen båge. V. lämnar bergen vid Rieti, hvarefter den flyter genom en rikt vattnad, mycket bördig kitteldal, som sannolikt är den forna sjön Velinus, af hvilken ännu små återstoder finnas, samt faller nedanför de vackra fallen vid Terni (se d. o.) ut i Nera. Längd 74 km. De största bifloderna äro Salto och Turano, båda med nordvästligt lopp och båda utmynnande i närheten af Rieti. A. N—d. 
<b>Velinus,</b> sjö. Se Velino. 
<b>Veliokasser</b> (Vellokasser), keltiskt folk, som bodde i trakten af nuv. Rouen. De omtalas i cimbriska kriget på Marius' tid. 
<b>Velisj,</b> stad i Väst-Ryssland, vid Dünas öfre lopp, omkr. 75 km. n. ö. om Vitebsk. 12,200 inv. (1900), däraf omkr. hälften judar. Läder- och lervaruindustri. Handel med hampa och linfrö, som föras utför floden till Riga i utbyte mot fisk, salt, tobak och kolonialvaror. A. N—d. 
<b>Velites</b> (sing. veles), lat., kallades i den äldre romerska härordningen infanteri med lätt beväpning, sålunda tillhörande de mindre bemedlade, d. v. s. fjärde och femte förmögenhetsklasserna i den s. k. servianska författningen. Velites funnos till ett antal af 1,200 i hvarje legion och bildade sista ledet. I drabbningen tjänstgjorde de som tiraljörer, som vid behof kunde draga sig tillbaka genom de luckor, som lämnades af trupperna med tyngre beväpning. Jfr Legion, sp. 42 f. J. C. 
<b>Velitjko</b>, Samuil Vasiljevitj, ukrainsk historieskrifvare, d. 1728, tjänstgjorde till 1708 i krigskansliet och författade en krönika om Ukraina på 1600-talet, <i>Ljetopis sobytij v jugozapadnoj Rosii v XVII vjeku,</i> på grundvalen af egna iakttagelser och främmande sagesmän, däribland Pufendorf, men med föga kritisk urskillning. A—d J. 
<b>Velitrae,</b> stad. Se Velletri. 
<b>Velitsjkov</b>, Konstantin, bulgarisk författare, f. 1856, d. 1907, väckte litterär uppmärksamhet genom sina patriotisk-elegiska <i>Tsarigradski soneti</i> och sina kulturhistoriska studier Bref från Rom. I berättelsen <i>V temnitsata</i> har han skildrat sitt eget fängelselif under resningsåret 1876. Han redigerade vet. akad:s "Letopisi" (årskalendrar) 1899—1905 och utgaf i förening med Vazov en värdefull bulgarisk krestomati med många egna tolkningar ur Dante, Schiller, Shakspere, Sofokles m. fl. Som bulgariskt sändebud i Belgrad sökte han, utan framgång, ett kulturellt närmande till Serbien. A—d J. 
<b>Velius Longus,</b> romersk grammatiker. Se Longus, V. 
<b>Weljun,</b> stad. Se Wielun. 
<b>Velkua,</b> socken i Åbo och Björneborgs län, Finland, Vehmo domsaga och härad, tidigare kapell under Töfsala församling, afskildes 1916 till själfständigt pastorat af 3:e kl., Vehmo kontrakt, Åbo 
page_number=563, index= - Velkua - Well - Vellaeus - Vella Lavella - Vellamo - Welland - Wellander, 1. Johan - Wellander, 2. Karl Edvard - Wellander-Svaneskog, Sulamit Maria - Wellandkanalen - Wellbleck - Welldäck - Welle - Velleda (Veleda) 
ärkestift. 33 kvkm. 587 inv. (1918), finsktalande. O. B—n. 
<b>Well</b> [ωe'l], eng., godt, bra; nåväl. 
<b>Vellaeus.</b> Se Vellejus Paterculus. 
<b>Vella Lavella,</b> ö. Se Salomonöarna, sp. 499. 
<b>Vellamo</b> [-må], <i>finsk myt.</i>, ett i den finska folkpoesien någon gång uppträdande namn på sjöguden Ahtis (se d. o.) gemål; hänger kanske samman med <i>velloa,</i> svalla. K. B. W. 
<b>Welland</b> [ωe'lənd], flod i östra England, upprinner i södra delen af Leicestershire nära Avons källor, flyter i nordostligt lopp, först som gränsflod mellan Leicester och Northampton, därefter på en kortare sträcka mellan det senare grefskapet och Lincolnshire samt utfaller i Washviken nedanför Spalding. Längd omkr. 115 km. A. N—d. 
<b>Wellander.</b> 1. Johan W., vitter författare, f. 31 okt. 1735 i Linköping, d. 10 mars 1783 i Stockholm, vardt 1755 student i Uppsala, ingick 1760 i Svea hofrätt och 1763 i Stockholms stads justitiekollegiums kuratorskontor, hvarest han slutligen befordrades till förste kurator ad litem 1775, och utnämndes 1776 till rådman samt ordf. i kämnärsrätten. I sällskapet Utile dulci, hvarest W. var en uppburen medlem och beklädde såväl musikdirektörs som styresmannabefattningen, höll skalden Kellgren 1785 ett varmt åminnelsetal öfver honom. W:s vittra alster bestå af dikter införda i nämnda sällskaps "Vitterhetsnöjen" (bl. a. <i>Elegie</i> öfver en vän), i "Stockholmsposten" o. s. v., ord till musiken vid k. begrafningen 1771 och sångstycken vid kröningen 1772 samt den efter plan af Gustaf III utarbetade texten till den första svenska operan, <i>Thetis och Pelee</i> (med musik af Uttini, 1773). Själf musikalisk, förstod W. att skrifva sångbara verser. Han var den mest karakteristiske representanten för det släktled af Dalins epigoner, som utgjorde Utile dulcis äldre skaldekrets och som endast i ringa mån bär prägeln af upplysningens tänkesätt och den form, som senare utbildades under inflytande af fransk-klassicismen. Hans <i>Samlade dikter</i> utgåfvos 1852 af P. Hanselli. Jfr O. Levertin, "Johan Wellander. Litteraturhistorisk studie öfver skiftet mellan frihetstiden och den Gustavianska åldern" (I, 1896; II, 1898, i "Skrifter utg. af Sv. literatursällskapet", 15: l och 2). 
2. Karl Edvard W., af samma släkt som den föregående, ämbetsman, kommunalman, f. 3 febr. 1852 i Lilla Mellösa församling, Södermanlands län, d. 27 juni 1917 i Nyköping, blef student i Uppsala 1870, där han 1873 aflade hofrättsexamen, utnämndes 1877 till vice häradshöfding och 1881 till borgmästare i Nyköping, där han bl. a. kraftigt medverkade till lösningen af stadens järnvägsfråga. Han var led. vid kyrkomötena (sedan 1888) och riksdagsman i Andra kammaren för valkretsen Nyköping, Torshälla, Mariefred, Trosa och Enköping 1894—96. 1886 blef W. led. af Södermanlands läns landsting (sedan 1913 ordf.) och verkade där särskildt för länets sjukvårdsväsen. — Hans son Erik Ludvig W., f. 16 juni 1884, filos. doktor i Uppsala 1911, är sedan s. å. docent i tyska språket där. 1. (R—n B.) 
<b>Wellander-Svaneskog,</b> Sulamit Maria, operasångerska, f. 2 april 1857 i Härnösand, d. 27 febr. 1919 i Stockholm, elev af konservatoriet där samt af Lilli Lehmann och fru Marchesi, var anställd vid K. operan i Stockholm 1877—79 och 1885—87 samt gaf gästspel där och i utlandet. Hon uppbar sådana altpartier som <i>Ortrud</i> i "Lohengrin", <i>Bergadrottningen</i> i "Den bergtagna", <i>Adriano</i> i "Rienzi" och <i>Martha</i> i "Faust". Rösten var välegaliserad, utseendet ståtligt. Efter sin afgång från scenen egnade hon sig med framgång åt sångundervisning. Gift 1891 med praktiserande läkaren K. Ulrik J:son Svaneskog, blef hon änka 1901. 
<b>Wellandkanalen</b> [ωe'lənd-], en af de äldsta och viktigare inre vattenvägarna i Canada, förenar de båda nedersta af de "stora sjöarna", Erie och Ontario. Belägen på västra sidan om Eriesjöns naturliga aflopp, Niagarafloden, utgår den från Port Colborne vid Eriesjöns nordvästra hörn, omkr. 29 km. v. om Niagarafloden och utmynnar vid Port Dalhousie i Ontarios sydvästra hörn, omkr. 177 km. v. om Niagaraflodens utlopp. Den har en längd af omkr. 43,5 km. och öfvervinner höjdskillnaden mellan de båda sjöarna, som uppgår till omkr. 100 m. medelst 25 slussar. Dess vattendjup är 4,2 m. och bottenbredd omkr. 30 m. Slussarna ha en längd af 82,5 m., en bredd af 13,8 m. samt ett vattendjup på tröskeln af 4,25 m. och kunna rymma fartyg af 2,000 tons lastförmåga. Kanalen påbörjades 1825 och var 1829 färdig på delen mellan Ontario och Wellandfloden, en mindre flod, som rinner upp på näset mellan Erie och Ontario och faller ut i Niagarafloden ofvanför Niagarafallen. Samtidigt blefvo de båda floderna segelbart förbundna medelst en mindre kanalanläggning vid Wellandflodens mynning, så att fartyg kunde gå fram mellan Erie och Ontario. 1833 fullbordades kanalen på sträckan mellan Wellandfloden och Erie, hvarigenom vattenvägens längd minskades med nära hälften. 1841 undergick kanalen en utvidgning. Den hade då 40 slussar, byggda af trä. 1842 påbörjades en förnyad ombyggnad, som fullbordades 1849. Slussarna utfördes då i sten med en längd af 45 m., bredd af 7,95 m. och djup af 2,55 m. på tröskeln samt med en kanalränna af 7,8 m. bottenbredd. En sista ombyggnad verkställdes 1873—81, hvarigenom kanalen fick sin nuv. gestaltning. Strax före Världskriget påbörjades en fullständig ombyggnad af kanalen, hvarigenom den skulle få ett vattendjup af 7,6 m. och endast 7 slussar af 244 m. längd, 24,4 m. bredd och 9,15 m. djup på tröskeln samt 14,3 m. sänkhöjd. På grund af kriget afbröts arbetet 1916, men återupptogs 1919 och pågår ännu (1921). Sal. V—g. 
<b>Wellbleck,</b> korrugerad plåt (se Korrugera). 
<b>Welldäck,</b> <i>skpsb.</i> Se Däck, sp. 1196—97. 
<b>Welle</b> [ωe'lə], ö. Se Entrecasteauxöarna. 
<b>Velleda</b> (Veleda), sierska hos bruktererna (se d. o.) i nuv. Westfalen omkr. 60—70 e. Kr., 
page_number=564, index= - Velleda (Veleda) - Velleius - Vellejus (Vellaeus) Paterculus - Wellenschlag - Welles, Gideon - Wellesley, släkt - Wellesley, 1. Richard Colley, Mornington - Wellesley, 2. Richard Colley 
profeterade lycka åt Claudius Civilis, då denne förde bataverna till resning mot romarväldet och skaffade honom hjälp af andra germanska stammar, men miste sitt höga anseende, då resningen kufvades. Under kejsar Vespasianus var V. fånge i Rom. 
<b>Velleius,</b> <i>zool.</i> Se Brachelytra. Suppl. 
<b>Vellejus</b> (Vellaeus) <b>Paterculus,</b> romersk historieskrifvare från Kampanien, soldat och soldatson, krigstribun i Tracien och Macedonien, följde år 1 e. Kr. Gajus Caesar till Orienten samt var kavalleriöfverste och legatus (se d. o.) under Tiberius' fälttåg i Germanien och Pannonien. Tiberius gjorde både honom och hans broder till pretorer år 15 e. Kr. Ryktbar har V. blifvit genom sin <i>Historia romana,</i> som skrefs helt hastigt för att bli färdig till hans landsman Vinicius' tillträde af konsulatet år 30 e. Kr. Man har uppställt den förmodan, att V. skulle ha varit invecklad i Sejanus' fall år 31, men för denna gissning finnes ingen säker grund. Det historiska verk, som V. efterlämnat, innefattar två böcker. Af den förra boken, hvilken i öfversiktlig framställning genomgår Greklands och Roms äldre historia till Kartagos fall (146 f. Kr.) och därvid äfven berör litteraturen, finnas nu endast spridda stycken. I den andra boken behandlas Roms senare historia till Livias död (29 e. Kr.), och det allt utförligare, ju närmare författaren kommer sin egen tid, för hvars hufvudperson, Tiberius, liksom för den monarkiska styrelsen i allmänhet, den belefvade världs- och hofmannen röjer en synbar förkärlek. Denna behöfver dock ej betraktas som beroende på kryperi. Utan tvifvel hade de goda egenskaperna hos Tiberius och den aristokratiske pessimistens förnäma väsen och sällsynta duglighet gjort starkt intryck på hans fältkamrat, hvilken, uppvuxen under den nya tidens inflytande, hade öppet öga för dess goda sidor, men kände republikens storhet endast genom hörsagor och ej lifvades af den forskningsifver eller egde det historiska sinne och den djupare uppfattning af forntiden, som fordrades för att rätt följa och återge Roms utvecklingsgång. V. visar sig ock, såsom lätt förklarligt är hos en författare i monarkiens tidehvarf, benägen att fästa sig vid personer och karaktärer, om hvilka han i många fall dömer träffande, men vill eller förstår icke sammanbinda orsak och verkan. Hans historia har också blifvit mera en, stundom rätt underhållande, samling af skisser och lefnadsteckningar än ett sammanhängande och helgjutet verk. Den historiska troheten spelar hos V. en mera underordnad roll. Han uppger själf som sina källor Catos "Origines" och Hortensius' annaler, men torde ock ha begagnat andra, såsom Cornelius Nepos, Trogus och Atticus. Att hans arbete var ett hastverk, har han öppet erkänt, halft skämtande öfver sin brådska, hvilken i själfva verket förtjänar namnet af slarf. Denna brådska röjer sig jämväl i framställningssättet, hvilket f. ö. framstår som ett äkta barn af silfveråldern. Språket är rent, men stilen, ett slags efterbildning af Sallustius, retoriskt färglagd med konstladt patos och effektsökeri genom antiteser och sentenser samt lös och ojämn periodbyggnad. R. Tdh. (J. C.) 
<b>Wellenschlag,</b> ty., böljeslag. Se Bad, sp. 615. 
<b>Welles</b> [ωe'lṡ], Gideon, nordamerikansk politiker, f. 1 juli 1802 i Glastonbury, Connecticut, d. 11 febr. 1878 i Hartford, Connecticut, utgaf 1826—36 "Hartford Times", staten Connecticuts förnämsta demokratiska pressorgan, och bestämde till 1854 tidningens politik. W. var 1827—35 led. af statens legislatur, inträdde 1855 i det republikanska partiet och verkade 1860 energiskt för Lincolns val till president. Han blef 1861 sjöminister i Lincolns kabinett och innehade denna post äfven under Johnson till 1869. Amerikanska flottan undergick under hans ämbetstid en kolossal utveckling (örlogsfartygens antal steg de fyra krigsåren 1861—65 från 90 till 670), och särskildt lade sig W. vinn om byggandet af pansarklädda fartyg. Han stödde vid 1872 års val den liberalrepublikanska rörelsen, men återgick sedan till det demokratiska partiet och förordade 1876 Tildens presidentkandidatur. W. utgaf <i>Lincoln and Seward</i> (1874) och efterlämnade för Lincolns kabinetts historia värdefulla dagboksanteckningar (tr. i "Atlantic Monthly", 1909—10). V. S—g. 
<b>Wellesley</b> [ωe'lṡli], engelsk släkt, som på 1500-talet bosatte sig i grefsk. Kildare på Irland. Den hette urspr. Colley (namnet skrifves äfven Cowley), men då Richard Colley (se W. 1) 1728 ärft sin kusin Garrett Wesleys egendomar, antog han dennes namn, hvilket inom släkten sedermera skrefs än Wesley, än Wellesley, tills den senare namnformen blef allrådande. 
1. Richard Colley W., 1:e baron Mornington, politiker, f. omkr. 1690, d. 31 jan. 1758 i Dublin, antog 1728 namnet W., var 1727—46 irländsk parlamentsled. och upphöjdes 1746 till irländsk peer (baron Mornington). Han gjorde sig känd som fìlantrop och upprättade 1748 åt sina underhafvande vid Trim en bland de första arbetsskolorna på Irland. — Hans son Garrett W., f. 1735, d. 1781, stod högt i gunst hos Georg III och upphöjdes 1760 till (irländsk) viscount W. och earl af Mornington. 
2. Richard Colley W., markis W., äldste son till Garrett W. (se W. 1), krigare och statsman, f. 20 juni 1760 på fädernegodset Dungan castle, d. 26 sept. 1842 i Brompton, ärfde vid faderns död släktgodsen och titeln earl af Mornington, invaldes 1784 i engelska underhuset och slöt sig där nära till Pitt, som 1793 gjorde honom till led. af Board of control (uppsiktsnämnden öfver Ostindiska kompaniets förvaltning af indiska ärenden). W. blef 1797 guvernör i Madras och s. å. generalguvernör öfver kompaniets indiska besittningar. Han tillträdde sitt ämbete, fast besluten att befästa Clives och Warren Hastings' verk mot de franska försöken att i södra Indien grundlägga ett stort, med det brittiska rivaliserande välde. Till en början förmådde han 1798 nizamen af Haidarabad att afskeda sina franska legotrupper, och 
page_number=565, index= - Wellesley, 2. Richard Colley - Wellesley, 3. William Wellesley-Poole, Mornington - Wellesley, 4. Arthur, Wellington 
därpå anföll han (febr. 1799) den med fransmännen förbundne sultan Tippo Sahib (se d. o.) af Mysore, stormade (4 maj s. å.) dennes hufvudstad Seringapatam, hvarvid Tippo stupade, och eröfrade hela hans rike. Mysore öfverlät han till ättlingen af en äldre hinduisk dynasti där, dock först emot stora landafträdelser till kompaniet och nizamen. Segerlönen blef W:s upphöjelse till (irländsk) markis. Äfven på andra håll dref W. en konsekvent interventionspolitik; sålunda införde han faktisk kompanistyrelse i Tanjore, Surat och Karnatik samt tvang (genom sin broder Henry W., se W. 5) navaben af Oudh att utlofva bättre styrelse och låta kompaniet mot landförvärf delvis öfvertaga hans rikes försvar. Med peshwan af Poona (se Maratter) ingick han 31 dec. 1802 fördraget i Bassein, hvarigenom denne förband sig att sluta förbund endast med kompaniet samt att till detta afträda stora jordområden mot hjälp af en brittisk försvarsstyrka. Fördraget ledde till ett blodigt krig 1803—04 med öfriga marattfurstar, hvarunder maratternas makt bröts och W:s broder Arthur W. (se W. 4) skar sina första lagrar som fältherre. Kompaniets direktörer, som med oro sågo de kostsamma krigen och de vidtutseende landförvärfven, beslöto därför återgå till non-interventionspolitiken och ersatte i detta syfte 1805 den själfrådige generalguvernören med lord Cornwallis. W. hade emellertid under sin generalguvernörstid utstakat riktlinjer för det angloindiska väldets utveckling, som sedan aldrig helt kunde öfverges, äfven om systemet med subsidieallianser längre fram visade sig vara ett missgrepp och ersattes med andra utvidgningsmetoder. — Hemkommen 1806, tog W. säte i öfverhuset (han hade 1797 blifvit brittisk peer), var 1809 en kort tid brittisk ambassadör hos spanska regeringsjuntan i Sevilla, där han stödde sin broder Arthur W:s militära politik, efterträdde s. å. Canning som utrikesminister i Percevals kabinett och afgick febr. 1812. Efter mordet på Perceval (maj 1812) anmodades W. bilda ministär, men misslyckades och motarbetade sedan i öfverhuset broderns sträfva politik mot Napoleon, hvilken W. efter dennes återkomst från Elba ansåg böra erkännas som konstitutionell regent i Frankrike. W. var 1821—28 lordlöjtnant på Irland och genomförde där en rad nyttiga reformer i rättskipning och polisväsen. Han återkallades som anhängare af katolikernas emancipation, när brodern, hertigen af Wellington, 1828 bildade ministär, men fick året därpå se brodern nödsakad att genomföra den af honom påyrkade reformen. W. närmade sig nu whigpartiet och var under Grey 1832—34 ånyo lordlöjtnant på Irland. 1835 drog han sig tillbaka till privatlifvet. Ostindiska kompaniet erkände, när han på ålderdomen råkat i ekonomiska svårigheter, genom en gåfva på 20,000 pd st. värdet af hans stora förtjänster om det brittiska väldets utveckling i Indien. W. var en vidsynt, men själfgod statsman och kallades med ett visst fog "en sultaniserad engelsman". Hans <i>Dispatches, minutes and correspondence</i> från hans indiska tid utgåfvos 1836—40 i 5 bd af M. Martin, hans <i>Memoirs and correspondence</i> i 3 bd af R. R. Pearce (1846). Jfr biogr. af W. M. Torrens (1880), W. H. Hutton (1893) och G. B. Malleson (1895). 
3. William W.-Poole, 3:e earl af Mornington, den föregåendes broder, politiker, f. 20 maj 1763, d. 22 febr. 1845, tog 1778 vid arfvet af en släktings gods namnet Poole, var 1790—94 och 1802—21 led. af underhuset och blef 1821 brittisk peer (baron Maryborough). W. var 1809—12 minister på Irland och som sådan ifrig motståndare till katolikernas emancipation, 1814—23 myntmästare med säte i kabinettet och 1834—35 postminister i Peels första ministär. Earltiteln af Mornington ärfde han efter sin äldste broder (se W. 2) 1842. 
4. Arthur W., hertig af Wellington, den föregåendes broder, härförare och statsman, f. 1769, troligen 29 april, på Irland (sannolikt i Dublin), d. 14 sept. 1852 i London, skref till 1790 sitt namn Wesley, sedan Wellesley. Efter studier i Eton, Bruxelles och en krigsskola i Angers etc. utnämndes han 1787 till officer vid 73:e infanteriregementet, var 1787—93 adjutant hos lordlöjtnanten på Irland, 1790—95 led. af irländska parlamentet och lyckades genom köp och beskydd redan 1793 förskaffa sig öfverstelöjtnants fullmakt vid 33:e regementet, hvarefter han 1794—95 deltog i kriget i Holland. 1796 sändes han med sitt regemente till Indien. Efter att 1799 verksamt ha bidragit vid stormningen af Seringapatam utnämndes han af sin broder lord Mornington (sedermera markis Wellesley; se W. 2), då generalguvernör i Indien, till högste befälhafvare i Mysore och lade som sådan i dagen stor både militärisk och politisk begåfning, egenskaper, som till fullo gjorde sig gällande i kriget mot maratterna 1803—04, då W., 1802 utnämnd till generalmajor, var brittisk politisk och militär kommissarie för marattländerna och Deccan samt bragte kriget mot maratterna till ett lyckligt slut, i synnerhet genom sin djärfhet och viljekraft (segrar vid Assaye 23 sept. och vid Argaum 29 nov. 1803). Han ledde 1804 fredsunderhandlingarna med marattstaterna, belönades efter fälttågets slut med knightvärdighet och lämnade våren 1805 Indien, där han förvärfvat ej blott god öfning i ledningen af olika vapenslag, utan äfven administrativ och diplomatisk erfarenhet. — Vid Cathcarts expedition till Hannover 1805 förde W. en brigad, invaldes följande år i underhuset, följde 1807 som sekreterare lordlöjtnanten, hertigen af Richmond, till Irland och deltog s. å. som divisionschef i företaget mot Köpenhamn, hvarvid han utmärkte sig i träffningen vid Kjöge (29 aug.) och äfven ledde underhandlingarna om Köpenhamns kapitulation. 1808 sändes han med 9,000 man till Pyreneiska halfön att bekämpa fransmännen, och där blef han själen i motståndet mot dem, på samma gång han skaffade sig världsrykte. Hans framryckning från Portugal mot Junot 1808 och segrarna vid Rolica och Vimeiro (17 och 21 aug.), hans infall i Spanien 1809, 
page_number=566, index= - Wellesley, 4. Arthur, Wellington 
hans seger vid Talavera (27—28 juli), som belönades med peerskap samt titlarna viscount Wellington of Talavera och baron Douro, och hans väl utförda återtåg till Portugal, inrättandet af den befästa ställningen vid Torres Vedras, där han från okt. 1810 till mars 1811 trotsade de numerärt vida öfverlägsne fransmännens alla anfall, hans förnyade infall i Spanien 1811, hans kraftiga anfallsrörelser 1812, intagandet af Ciudad Rodrigo (19 Jan.), segern vid Salamanca (22 juli) och Madrids intagande (12 aug.), de förnyade anfallsrörelserna 1813, hvarpå följde den lysande segern vid Vitoria (21 juni) samt fransmännens utdrifning ur Spanien, segern vid Toulouse (10—11 april 1814), alla dessa händelser bära vittnesbörd om W:s stora förmåga att planlägga och utföra krigsrörelserna, att leda trupperna på slagfältet. Hans arme var städse i antal underlägsen motståndarens, och ofta hade han att kämpa med politiska svårigheter och misstroende från spanjorerna, sina egna högre officerare och politiska kretsar i hemlandet, men hans klara blick, hans stora viljekraft och hans orubbliga lugn öfvervunno alla hinder. Utmärkelserna hopade sig öfver honom: i England utnämndes han 1812 till earl (efter Ciudad Rodrigo) och markis samt 1814 (vid hemkomsten) till hertig af Wellington. Äfven Portugal och Spanien täflade om att hedra honom: han upphöjdes till grefve af Vimeiro 1811, markis af Torres Vedras samt hertig af Vitoria och af Ciudad Rodrigo och grand af Spanien, allt 1812, samt markis af Douro 1814. Brittisk fältmarskalk blef han 1813 efter de franska armeernas utdrifning ur Spanien. — Efter Napoleons fall och fredsslutet 1814 blef W. (juli s. å.) ambassadör i Paris och efterträdde febr. 1815 lord Castlereagh som Englands representant på kongressen i Wien, utan att dock där spela någon mera framträdande roll. Efter Napoleons återkomst (mars 1815) fick W. befälet öfver den af 35,000 engelsmän samt 60,000 nederländare och tyska kontingenter bildade arme, som sammandrogs i Nederländerna och som skulle verka mot fransmännen i förening med preussiska armen under Blücher. Napoleon hade så när sprängt de alltför mycket spridda engelska och preussiska armeerna, men genom W:s lugn och hans truppers goda egenskaper lyckades den förra armen hålla stånd vid Waterloo (18 juni 1815), tills preussarna anlände, då fransmännens nederlag blef fullständigt (se Waterloo). Därefter ryckte W. in i Paris och skaffade genom sina underhandlingar med Fouche Ludvig XVIII utan motstånd upp på tronen. Vid frågan om fredsvillkoren slöt han sig till Rysslands yrkande, att Frankrike ej skulle tvingas till alltför stora landafträdelser (Preussen fordrade Elsass-Lothringen). Han blef därefter (okt. 1815) befälhafvare för den ockupationsarme, som för fem år skulle underhållas i Frankrike, men redan tre år därefter, på kongressen i Aachen (1818), biträdde han förslaget om ockupationens omedelbara upphäfvande, ehuru han därigenom personligen led en ofantlig minskning i inflytande och inkomster. Efter återkomsten till England (nov. s. å.) intog han som generalfälttygmästare en plats i kabinettet (dec.), men spelade där ingen betydande roll. Då Castlereagh dog, skickades W. 1822 att intaga hans rum på kongressen i Verona, där han motsatte sig Rysslands förslag, att Europas makter skulle utfärda en deklaration mot spanska konstitutionen, och han afböjde äfven planen att sända en rysk interventionsarme till Spanien. Oense med Canning i fråga om de spansk-amerikanska republikernas erkännande, biträdde han däremot dennes plan att i förening med Ryssland intervenera till förmån för grekerna i deras kamp mot turkarna. Han åtog sig i detta syfte 1826 en utomordentlig beskickning till Ryssland, där han emellertid föga förmådde uträtta. W., hvilken 1827 utnämnts till högste befälhafvare öfver armen, utgick april s. å. ur ministären, då Canning blef dess chef, men öfvertog, efter ministären Goderichs fall, jan. 1828 bildandet af ett kabinett, och som dess chef genomförde han i förening med Peel katolikernas emancipation (1829). W. hade tillförene satt sig emot denna af whigs påyrkade åtgärd, men, väl blifven regeringens chef, såg han, toryn, den fara, som hotade genom fortsatt motstånd. Katolikernas emancipation var det wellingtonska kabinettets storverk; f. ö. var W:s ministertid ej utmärkt af många framgångar. Den bestämdhet, med hvilken W. förklarade sig emot parlamentsreformen, för hvilken då lifligt agiterades i England, bragte hans kabinett på fall, 15 nov. 1830, och honom själf i en sådan impopularitet, att han på Waterloo-dagen 1831 hotades af Londons pöbel. I maj 1831 anmodades han att bilda en kampministär mot parlamentsreformen, men misslyckades och höll sig sedan, vid den afgörande omröstningen i öfverhuset, borta med sina anhängare för att undvika en tilltänkt massutnämning af nya peerer för billens genomdrifvande. 1834 erbjöd konungen honom att bilda ett nytt kabinett, men han pekade på Peel såsom lämpligare ministerpresident, ledde styrelsen till dennes hemkomst från Italien och tvekade sedan ej att tjäna under Peel som utrikesminister de få månader hans ministär höll sig (till april 1835). Äfven af Peels andra kabinett (1841—46) var W. medlem, såsom regeringspartiets ledare i öfverhuset. 1842 blef han ånyo armens högste befälhafvare. Från det politiska lifvet drog han sig 1846 tillbaka. Om hans sista år har Palmerston yttrat, att "ingen vare sig lefde eller dog i besittning af sina landsmäns mera enhälliga kärlek, aktning och beundran". Han ligger begrafven i S:t Paulskyrkan, där ett ståtligt monument (af A. Stevens) egnats honom. Redan under W:s lifstid restes vid Hyde park corner, midt emot hans residens Apsley house, en ryttarstaty öfver honom. Den var konstnärligt otillfredsställande, nedtogs 1883 och ersattes 1888 af en annan (af Boehm). Statyer öfver W. ha rests flerstädes, t. ex. i Glasgow och Edinburgh. Efter honom ha flera städer uppkallats, bl. a. hufvudstaden i Nya Zeeland. — W., på ålderdomen af sina landsmän kallad "järnhertigen" (the <i>Iron duke</i>), vann sin enastående auktoritet genom viljestyrka, fosterlandskärlek och kylig själfbehärskning. Som fältherrebegåfning var han naturligtvis Napoleon vida underlägsen, men öfverträffade honom i omdömets köld. Af hans <i>Despatches</i> äro flera serier utgifna: depescherna för åren 1799—1815 i 13 bd (1834—39, ny uppl. i 8 bd 1844—47), en supplementserie för åren 1799—1818 i 15 bd (1858—72), 
page_number=567, index= - Wellesley, 4. Arthur, Wellington - Wellesley, 5. Henry, Cowley - Wellesley, 6. Henry Richard Charles, Cowley - Wellesley, 7. Sir George Greville - Velletri - Wellhausen, Julius - Velling - Wellingborough - Vellinge - Vellinghausen - Vellingk (Velling, Wellingk), ätt 
depescherna för åren 1819—32 i 8 bd (1867—80), ett urval i 1 bd (1902). Hans <i>Speeches in parliament</i> utgåfvos af Gurwood (2 bd, 1854), en samling <i>Letters of the duke of Wellington to miss J. 1834—1851</i> af Herrick (1899). Bland mängden af biografier öfver W. märkas sådana af Brialmont ("Hìstoire du duc de Wellington", 3 bd, 1856—57), C. D. Yonge (2 bd, 1860) och sir Herbert Maxwell (2 bd, 1899; 6:e uppl. 1907). Jfr äfven Ellesmere, "Personal reminiscences of the duke of Wellington" (1903), L. Butler, "Wellingtons operations in the Peninsula" (2 bd, 1904), C. W. Robinson, "Wellington's campaigns" (1907) och den rikhaltiga litteraturen om slaget vid Waterloo. — W:s son Arthur Richard W., 2:e hertig af Wellington, f. 1807, d. 1884, avancerade i brittiska armen till generallöjtnant. Hertigtiteln af Wellington bäres nu af dennes brorson, Arthur Charles W., f. 1849. 
5. Henry W., 1:e baron Cowley, den föregåendes yngste broder, diplomat, f. 20 jan. 1773, d. 27 april 1847 i Paris, inträdde på diplomatbanan 1792 som legationssekreterare i Stockholm, blef 1795 irländsk parlamentsledamot och var 1798—99 privatsekreterare åt sin äldste broder, lord Mornington, då denne var generalguvernör i Indien. 1801—02 var W. viceguvernör öfver de områden navaben af Oudh afträdt till Ostindiska kompaniet och 1807—09 led. af underhuset. Han återgick därpå till diplomatbanan, var 1809—11 envoye och 1811—22 ambassadör i Spanien, där han under brodern Arthur W:s fälttåg stödde dennes politik, var därefter ambassadör i Wien 1823—31 samt i Paris en kort tid 1835 och därpå 1841—46. Knightvärdighet erhöll han 1812 och upphöjdes till peer (baron Cowley) 1828. Om W:s verksamhet i Sverige se L. Wahlström, "Sverige och England under revolutionskrigens början" (1917). 
6. Henry Richard Charles W., 1:e earl Cowley, den föregåendes son, diplomat, f. 17 juni 1804 i London, d. 15 juli 1884 på godset Druycot i Wiltshire, ingick 1824 på diplomatbanan, blef 1848 minister i Schweiz och 1851 minister i Frankfurt hos Tyska förbundet. W., som 1847 ärft faderns peersvärdighet, utsågs 1852 till allmän förvåning till ambassadör i Paris, kvarstod på denna post till 1867 och utvecklade där beundransvärd smidighet och takt vid utjämnandet af konflikter mellan de båda västmakterna. Jämte Clarendon var W. brittisk underhandlare på Pariskonferensen 1856, och 1857 skötte han i Paris Englands fredsunderhandlingar med Persien. S. å. erhöll han earlvärdighet. 1860 förde han jämte Cobden de viktiga förhandlingarna om en engelsk-fransk handelstraktat. Hans af skarpsynthet och rättframhet präglade diplomatiska verksamhet har genom nyare forskningar vunnit hög uppskattning. 
7. Sir George Greville W., brorson till W. 2—5, sjöofficer, f. 2 aug. 1814, d. 6 april 1901 i London, var son till domprosten i Durham, hofpredikanten Gerard Valerian W. (f. 1770, d. 1848), ingick i marinen 1828, var 1855 eskaderchef vid bombardemanget af Sveaborg, avancerade slutligen till amiral 1875, var 1877—79 förste sjölord och erhöll 1880 knightvärdighet. 1—3 o. 5—7. V. S—g. 4. C. O. N. (V. S—g.) 
<b>Velletri,</b> stad i italienska prov. Roma, 40 km. s. ö. om Rom, vid foten af Albanerbergen och i närheten af den natursköna Nemisjön. 19,574 inv. (1901). Staden, som är biskopens af Ostia-V. residens, har trånga och krokiga gator, men vackert läge och är ryktbar för sitt förträffliga vin. Den kallades af romarna <i>Velitrae</i> och var en af volskernas viktigaste städer. Efter latinska förbundets fall förlorade den sitt oberoende och sina murar samt blef ett romerskt municipium. I närheten af V. vann Don Carlos, yngre son till Filip V af Spanien, 1734 en afgörande seger öfver österrikarna, genom hvilken han slutligen förvärfvade sig Neapel och Sicilien. A. N—d. 
<b>Wellhausen,</b> Julius, tysk orientalist, bibelforskare, f. 17 mars 1844 i Hameln, d. i jan. 1918 i Göttingen, studerade i Göttingen och blef 1872 ord. teol. professor i Greifswald, men på grund af de många angreppen från gammalortodoxt håll utbytte han 1882 denna ord. plats inom teol. fakulteten mot en e. o. professur i österländska språk inom filos. fakulteten vid universitetet i Halle. 1885 antog han kallelse till ord. professur i hebreiska vid Marburgs universitet och 1892 vid Göttingens. Genom <i>Geschichte Israels</i> (1878; 2:a uppl. under titeln <i>Prolegomena zur geschichte Israels,</i> 1883; 6:e uppl. 1905) blef W. i hast ryktbar. Hans andra betydande verk äro <i>Die komposition des Hexateuchs und der historischen bücher des Alten testaments</i> (1885; 3:e uppl. 1899) och <i>Israelitische und jüdische geschichte</i> (1894; 5:e uppl. 1904). Vidare är bland hans många vetenskapliga arbeten att märka <i>Skizzen und vorarbeiten</i> (6 bd, 1884—99) om Arabien och Muhammed. Äfven nya testamentet har varit föremål för hans forskning, i det att han 1903—05 utgaf fyra monografier öfver de fyra evangelierna. Jfr Bibelkritik, sp. 235—236, och Pentateuken, sp. 431. J. P. 
<b>Velling.</b> Se Vellingk. 
<b>Wellingborough</b> [ωe'liȵbərə], stad i engelska grefsk. Northampton, belägen på en höjd nära vänstra stranden af floden Nen. 19,753 inv. (1911). Skodonstillverkning. A. N—d. 
<b>Vellinge,</b> socken. Se Hvellinge. 
<b>Vellinghausen</b> [fe'll-], by i reg.-omr. Arnsberg (Westfalen), 15 km. n. v. om Soest. Omkr. 600 inv. Där segrade 15—16 juli 1761 hertig Ferdinand af Braunschweig med 56,000 man öfver 92,000 fransmän under Broglie och Soubise. Minnesvård (modellerad af Arnold) restes i anledning däraf 1911. 
<b>Vellingk</b> [fe'll-], stundom Velling, ofta af icke släktmedlemmar skrifvet Wellingk, svensk adlig ätt, härstammande från en i Münster, Westfalen, hemmahörande släkt, som med Philipp V. vom Hoff på 1500-talet kom till Livland och där liksom i Ingermanland och Finland förvärfvade betydande egendomar, som sedermera ökades genom donationer af Gustaf II Adolf och Kristina. Den ofvannämnde Philipp V:s sonsons son, Otto V., 1652 öfverste för adelns rusttjänst i Ingermanland, var 1655—56 svensk legat till Siebenbürgen och dog sistnämnda år. Hans söner Otto och Maurits (se V. 1 och 2) blefvo <i>friherrar</i> (1676) och <i>grefvar</i> (den förre 1706, den senare 1711); med den senare utgick 1727 ätten på svärdssidan. 
page_number=568, index= - Vellingk, 1. Otto - Vellingk, 2. Maurits 
1. Otto V., grefve, krigare, kungligt råd, f. 1649, d. 19 maj 1708 i Stockholm, blef 1664 löjtnant vid ett svenskt regemente i Bremen, men gick 1666 i fransk tjänst, där han 1670 avancerade till öfverste. Under Sveriges krig med Danmark utmärkte han sig som chef för ett värfvadt kavalleriregemente synnerligen i slaget vid Lund och upphöjdes med anledning däraf i friherrligt stånd (1676). 1678 blef han öfverste för Tavastehus läns regemente, 1683 generalmajor, 1687 landshöfding öfver Gästrikland, Hälsingland, Medelpad, Ångermanland, Jämtland, Härjedalen och Lappland samt 1693 generallöjtnant och guvernör öfver Skåne. 1698 utnämndes han till general af kavalleriet och förflyttades s. å. till guvernörskapet öfver Ingermanland och Kexholms län. 1700 förordnad till general en chef öfver trupperna uti Ingermanland och Livland, hade han att möta konung Augusts öfverfall s. å. Han stod vid Düna färdig till batalj, men då sachsarna ej upptogo den, kastade han sig in i Riga, för svag att själf anfalla. Vid Narva kommenderade han högra flygeln och vid öfvergången af Düna (1701) kavalleriet. Sedermera följde han Karl XII till Polen och tog ärofull del i slaget vid Klissov (1702), vid Lembergs eröfring (1704) och i affären vid Punitz (s. å.). 1705 utnämndes han till kungligt råd och president i Åbo hofrätt (hvilket ämbete han ej kom att tillträda) samt deltog uti inbrottet i Sachsen. Han upphöjdes 1706 i grefligt stånd. 
2. Maurits V., grefve, den föregåendes broder, riksråd, f. 31 okt. 1651 på Jama egendom i Ingermanland, d. 10 juli 1727 på Mjölby gästgifvargård i Östergötland. Efter den tidens sed sändes han, för att fullborda sin uppfostran, på resor, först till Paris, sedermera till Tyskland och Italien. Anländ till Stockholm 1675, efter egen uppgift "inconnu et sans appuy", erhöll han likväl ganska snart anställning vid Änkedrottningens lifregemente, hvilket vid danska krigets utbrott beordrades till norska gränsen. Detta behagade icke den äregirige V., utan han begaf sig hellre som frivillig till svenska armen i Skåne, där han, som kapten i brodern Ottos värfvade regemente, deltog i slaget vid Lund, hvarest han blef lindrigt sårad. 23 dec. 1676 blefvo båda bröderna upphöjda i friherrligt stånd, mest till följd af Ottos förtjänster. Från 5 juli 1677 ledde V. som fortifikationsbefälhafvare ingenjörarbetena på Bohus under denna fästnings belägring och belönades därför efter dennas upphäfvande med öfverstes grad. 1678 utnämndes V. till öfverste vid Karelska regementet, till följd hvaraf han, mycket emot sin vilja, måste bege sig till Finland. Där dröjde han likväl ej längre, än tills freden med Danmark blifvit sluten (1679), då han begagnade första lägliga tillfälle att återvända till Stockholm i hopp om vidare befordran med angenämare vistelseort. Det lyckades honom också att erhålla anställning som svenskt sändebud i Köpenhamn (1680—82). I anseende till danskarnas ovilja mot svenska nationen blef denna plats dock allt annat än angenäm, och i maj 1683 förflyttades V. som envoye till de Lüneburgska hofven, hvilka den tiden spelade en ej obetydlig roll i norra Tyskland. 1687 utnämndes han till öfverste vid ett tyskt värfvadt regemente, som var förlagdt i Stade, och till öfverkommendant i nämnda stad. Under flera år (1687—89, 1696—98) var V. nu sysselsatt med biläggandet af stridigheterna mellan Danmark och huset Holstein-Gottorp, hvilka tvister ledde till traktaterna i Altona (1689) och Pinneberg (1696). Under tiden afgick V. 1688 i en hemlig beskickning till Haag för att stämma prinsen af Oranien till hertigens af Holstein-Gottorp förmån. Efter Karl XI:s död blef V. genom änkedrottningens inflytande generalmajor (1697), utnämndes 1698 till generallöjtnant och afgick s. å. som envoye till konung August af Polen för att ha ett vaksamt öga på dennes och tsar Peters stämplingar mot Sverige. Bedragen af smicker i förening med ett låtsadt förtroende, lät V. föra sig alldeles bakom ljuset af August och dennes minister Flemming och fortfor att med fredliga berättelser invagga sin konung i säkerhet, till dess konung Augusts försök att öfverrumpla Riga skingrade den bedrägliga villan. V. blef 1700 återkallad och fick återtaga sin öfverkommendantssyssla i Stade, där han måste tillbringa tio år i ett slags förvisning, som illa svarade mot hans äregirighet. Först efter slaget vid Poltava och då Karl XII fann sig i behof af hans erfarenhet och mångsidiga egenskaper återvann han konungens förtroende. De på hvarandra under loppet af 1710 följande utnämningarna till general af infanteriet, guvernör öfver Wismar, kungligt råd, generalguvernör öfver Bremen och Verden och kommenderande general öfver svenska armen i Tyskland samt 1711 grefvevärdigheten voro lika många bevis på konungens återvändande gunst. De fyra år (1711—14), som förflöto innan konungens återkomst, voro onekligen de mest verksamma och betydelsefulla i V:s lefnad. Han var under denna tid faktiskt Karl XII:s både utrikes- och, till stor del, finansminister. Ostridigt utvecklade V. i båda dessa befattningar stor förmåga, särskildt en mycket framstående diplomatisk skicklighet. Det gällde nämligen å ena sidan att på alla möjliga eller hart när omöjliga sätt förskaffa den alltid penningbehöfvande konungen medel icke blott till hans eget uppehälle, utan äfven till utrustning af nya trupper. Å den andra sidan åter bestod konsten i att vid fredsunderhandlingarna med fienderna dölja konungens stora anspråk och uppehålla dem med fagra ord samt hålla de vänligt sinnade makterna vid godt lynne med förespeglingar om eftergifter, ehuru ingen bättre än V. kände, huru fruktlöst allt detta var, och slutligen att inför konungen framställa de andres anspråk i mildaste möjliga form. V. insåg dock slutligen hopplösheten i dessa sina sträfvanden; och då Karl XII, efter kalabaliken vid Bender, såsom sina sista villkor för ett fredligt slut fordrade Petersburgs nedrifning, återlämning af alla de eröfrade länderna, ersättning för allt hvad kriget kostat Sverige och 
page_number=569, index= - Vellingk, 2. Maurits - Wellington - Wellington, hertig af - Wellingtonia - Wellman, Walter 
slutligen konung Stanislaus' erkännande som konung i Polen, skref V. till hofkansleren von Müllern, att han numera ej kunde göra annat än, med Paulus, taga sitt förnuft till fånga under trons lydnad. Altonas uppbrännande (1713) lades af samtiden uteslutande V. till last. Hans andel därvidlag var dock rådgifvarens; beslutanderätten tillkom ensamt den svenske öfverbefälhafvaren, Magnus Stenbock, som, om han utan egen pröfning förlitade sig på de lämnade osanna uppgifterna och följde det gifna rådet, ostridigt äfven bör dela förebråelsen för illgärningen. Efter Karl XII:s återkomst från Turkiet (nov. 1714) infann V. sig hos honom i Stralsund och tjänstgjorde en kort tid hos konungen i st. f. den på resan uppehållne von Müllern. V:s benägenhet för fred stämde dock illa öfverens med konungens planer, och efter Müllerns ankomst blef han ej vidare använd. Han återvände då till Hamburg, där han haft sin bostad, alltsedan danskarna år 1712 bemäktigade sig Bremen och Verden, och vistades där i flera år, sysselsatt med en vidlyftig och mångsidig brefväxling. 1720 utsågs V. till Sveriges sändebud vid kongressen i Braunschweig, som under kejsarens medling skulle återställa freden i norra Europa. V. vistades en tid i Braunschweig, men kongressen kom aldrig till stånd. På hösten 1722 återvände V. efter 20 års frånvaro till Sverige. I Skåne, där han landsteg, sammanträffade han med Sveriges nye konung, Fredrik I, då stadd på en sorts eriksgata. Fredrik, alltid i behof af penningar och mera då än någonsin, emedan han rufvade på maktutvidgning vid den stundande riksdagen, fann snart i den gamle V. ett villigt redskap för sina planers förverkligande. Penningar skulle lämnas af konung Fredrik Vilhelm i Preussen, som till pant först fordrade Wolgast med den därtill hörande tulluppbörden, men sedermera, då detta ansågs alltför äfventyrligt, lät nöja sig med några amt i Hessen. V. uppsatte egenhändigt koncept såväl till själfva förbindelserna som till ett bref, hvarmed den preussiske konungen skulle bevekas till medgörlighet. Genom den hessiske ministern vid svenska hofvet von Diemars vaksamhet strandade hela låneunderhandlingen, hvarefter V. med häftighet slöt sig till konung Fredriks fiender. Men V:s egenhändiga koncept stannade i Diemars förvar. Ehuru ryktet om denna förhandling nästan genast kom ut, vidtogs vid 1723 års riksdag ingen åtgärd mot V. V. tillhörde nu ledarna för det s. k. holsteinska partiet, som hade öfvermakten vid riksdagen. Han trädde i förbindelse med tsar Peter och emottog en årlig pension af 3,000 rubel för sina tjänster under sken af ersättning för förlorade gods i Ingermanland. Vid början af riksdagen 1726, när den afgörande striden förestod mellan kanslipresidenten Horn och det holsteinska partiet, begagnade sig Horn af V:s delaktighet i konung Fredriks låneunderhandling med Preussen för att aflägsna honom ur rådkammaren. Från Diemar, som då vistades i London, förskaffade man sig de farliga papperen, hvilka 18 okt. 1726 af konungen öfverlärnnades till Sekreta utskottet. Nu tillsattes en ständernas kommission, vald bland Sekreta utskottets ledamöter och uteslutande bland Horns anhängare, och 26 april 1727 föll domen, lydande på förlust af lif, ära och gods. Uppenbarligen endast ett skrämskott mot det dåmera kufvade holsteinska partiet, blef domen snart förmildrad, i det att dödsstraffet förvandlades till lifstids fängelse på Jönköpings slott, hvarjämte V. efter en böneskrift till ständerna af hans dotter Ulrika Kristina, gift med generalen frih. Johan Baner, fick behålla ära och egendom. V. öfverlefde dock ej länge sitt fall. Han kom ej ens till sin bestämmelseort, utan afled på nedresan till Jönköping. V. hade egt betydlig förmögenhet, bestående af gods i Livland och Ingermanland, Ekenäs i Östergötland och Sturehof i Södermanland. Reduktionen beröfvade honom en del af hans egendom, och genom tsar Peters eröfring af Östersjöprovinserna gick det återstående förloradt. V:s "Autobiografi" (förf. 1716 på franska) finnes tryckt i "De la Gardieska archivet" (XIV). Om V:s papper so L. M. Bååth, "De Vellingkska samlingarna" (i "Meddelanden fr. Sv. riksarkivet", Ser. I, 1, 1906). 2. G. H. S. (L. S.) 
<b>Wellington</b> [ωe'liȵtən]. 1. Stad i engelska grefsk. Salop (Shropshire), 16 km. ö. om Shrewsbury. 7,820 inv. (1911). Tillverkning af mässings- och järnvaror samt jordbruksredskap. — 2. Stad i engelska grefsk. Somerset, vid norra foten af Blackdown hills nära floden Tone. 7,633 inv. (1911). Tillverkning af yllevaror (filtar), ljus m. m. Tegelbruk. På högsta punkten af Blackdown hills (293 m. ö. h.) är ett triangulärt stentorn uppfördt till minne af hertigen af Wellington, som tog sin titel från denna stad. — 3. Hufvudstad på Nya Zeeland, belägen på sydvästra kusten af nordön. Till följd af de många jordbäfningarna var staden till en början byggd hufvudsakligen af trä, men på senare år har tegel alltmer kommit till användning. 95,235 inv. (1916). Staden har college, Victoria university college, med 24 professorer (1918), dessutom kolonialmuseum och botanisk trädgård. W. är det äldsta nybygget på Nya Zeeland (grundadt 1840) och blef till följd af sitt centrala läge regeringens säte 1865 (efter Auckland). Hamnen är en af de bästa i Nya Zeeland. Betydande skeppsvarf. Industrien är ej mycket utvecklad; dock tillverkas något tvål, ljus m. m. — 4. Ö vid Chiles kust. Se Patagoniska kanalerna, sp. 217. — 5. (Mount W.) Berg, 1,270 m., vid Hobart Town i Tasmanien (se d. o., fig.), är flera månader om året snöbetäckt. 1—3. A. N—d. 
<b>Wellington</b> [ωe'liȵtən], hertig af, brittisk härförare och statsman. Se Wellesley 4. 
<b>Wellingtonia,</b> <i>bot.</i> Se Sequoia. 
<b>Wellman</b> [ωe'lmən], Walter, amerikansk journalist, f. 3 nov. 1858, känd genom flera misslyckade, men rätt omtalade försök att nå nordpolen. De första resorna med båtar från Spetsbergen 1894 och från Frans Josefs land 1898—99 nådde ej långt öfver utgångskusten. Med luftskepp, utrustadt på bekostnad af en amerikansk tidning, försökte han därefter somrarna 1906, 1907 och 1909 att från Andrees utgångspunkt i Virgo hamn på Spetsbergen nå polen och lyckades de två senare åren uppstiga, men nödgades med uppoffring af luftskeppet nästan strax gå ned igen. 1910 gjorde han ett försök att med luftskepp öfvertvära Atlanten och nådde ett betydande stycke ut på hafvet, innan han, äfven här af ogynnsamma förhållanden, tvangs att nedstiga. O. N—d. 
page_number=570, index= - Wellmans ugnar - Vellokasser - Vellon - Vellore, Vellur - Velloso l. Vellozo, Jose Marianno de Conceicao - Wellpapp - Wells (stad) - Wells, William Charles - Wells, Charles Jeremiah - Wells, sir Thomas Spencer - Wells, Herbert Georg 
<b>Wellmans ugnar,</b> <i>metall.</i> Se Martinprocessen, sp. 1129. 
<b>Vellokasser.</b> Se Veliokasser. 
<b>Vellon</b> [veljån], sp., eg. kopparmynt; spansk valuta i koppar (i motsats till silfvermyntfoten, <i>plata</i>). 
<b>Vellore</b> [velå'ə], Vellur, stad i Brittiska Indien, distriktet North Arcot af presidentskapet Madras, vid högra stranden af floden Palar. Befolkningen (1901 43,500 pers.) har visat tendens att minskas. Från 1600-talet (enligt folkmeningen från 1200-talet) stammar den berömda fästningen, som 1780 framgångsrikt uthärdade en belägring af Haidar Ali. 1799 blef V. residens för Tippo Sahibs (se denne) söner, som anses ha gett upphof till sipahis (se d. o.) uppror där 1806. En egendomlighet för V. är odlingen af välluktande blommor, af hvilka hvarje dag många balar försändas österut till Madras. Bland bildningsanstalter märkas en amerikansk missionsskola och college sedan 1898. A. N—d. 
<b>Velloso</b> l. Vellozo [vellå'så], Jose Marianno de Conceicão, brasiliansk präst, botanist, f. 1742 i S. Jose (Minas geraes), d. 13 juni 1811 i Rio de Janeiro, blef franciskanmunk 1761, lärare i geometri och retorik i S. Paulo 1771 och i naturhistoria i Rio de Janeiro 1786; för botaniskt skriftställeri vistades han i Lissabon till 1809. Han afslutade 1790 det digra folioverket <i>Flora Fluminensis,</i> som efter hans död utgafs af Antonio de Arrabida (11 vol., 1,640 taflor, 1827; texten ånyo 1881 af L. Netto, O. Derby och N. Mareiro i "Archivos do Museu nacional"). V. belönades med titeln padre öfver staten Rio de Janeiro. Till hans ära stiftades 1850 i Rio de Janeiro "Sociedade Vellosiana" med en etnologisk och tre naturhistoriska afdelningar. C. Lmn. 
<b>Wellpapp</b> (af ty. <i>welle,</i> våg), <i>tekn.</i>, ett slags veckad ("korrugerad") papp, som används till förpackningsändamål, hvarvid de eftergifvande och något fjädrando vecken eller räfflorna i pappen skydda mot stötar. Fmn. 
<b>Wells</b> [ωe'lṡ], stad i engelska grefsk. Somerset, vid foten af Mendip hills, s. om Bristol. 4,655 inv. (1911). Staden har sitt namn efter de många källorna i grannskapet. Redan under romartiden låg där en ort med namn <i>Fonticuli</i> (af lat. <i>fonticulus,</i> liten källa); under angelsaxerna var W. en af de förnämsta städerna i Wessex och på 900-talet biskopssäte. Staden bär upp gamla kyrkliga traditioner. Dess katedral från midten af 1200-talet, ryktbar för sina skulpturer, hör till de yppersta minnesmärkena från Englands medeltid. Hela västra fasaden, 45 m. bred, inberäknadt de båda (ofullbordade) tornen, är fullständigt betäckt med skulpturverk, dels nio rader själfständiga figurer, öfver 600 till antalet, de flesta i naturlig storlek under baldakiner, dels 48 reliefer med ämnen ur bibliska historien, alltsammans som konstverk af mycket högt värde. (A. N—d.) 
<b>Wells</b> [ωe'lṡ], William Charles. Se Wells' försök. 
<b>Wells</b> [ωe'lṡ], Charles Jeremiah, engelsk skald, f. omkr. 1800 i London, d. 1879, utgaf <i>Stories after nature</i> (1822; ny uppl. 1891) och det stora versdramat <i>Joseph and his brethren</i> (1824; omtr. 1876 och 1899, då tills. med en uppsats af Swinburne och personliga minnen af W. af Watts-Dunton), hvilka båda blefvo fullkomligt obeaktade. På grund häraf brände W. efter sin hustrus död 1874 sina många dikt- och skådespelsmanuskript, men öfverraskades på sin ålderdom däraf, att Rossetti, Swinburne och andra hyllade hans drama som ett verk af yppersta slag, värdigt Shakspere. Med sin praktfulla retorik och sin yppiga vers är det likväl odramatiskt och mera psykologiskt än litterärt märkligt. R—n B. 
<b>Wells</b> [ωe'lṡ], sir Thomas Spencer, engelsk kirurg, f. 1818, d. 1897 i Kap Antibes, Frankrike, blef 1841 led. af College of surgeons, tjänstgjorde därefter några år som läkare vid engelska flottan samt bosatte sig 1853 i London, där han 1854 utsågs till kirurg vid ett litet, för kvinnosjukdomar afsedt sjukhus. Under Krimkriget verkade han som kirurg vid de engelska civilsjukhusen i Smyrna och Reukioi. I dec. 1857 gjorde han sin första ovariotomi (se d. o.), men med dödlig utgång. Följande året utförde han en dylik operation, som ledde till hälsa, och denna jämte flera efterföljande, hvilka likaledes förlöpte lyckligt, föranledde andra kirurger att återupptaga denna då tämligen öfvergifna operation. Inom få år ingaf W. genom sina lyckliga resultat ett så stort förtroende för ovariotomien, att icke blott en mängd patienter sändes till honom för att undergå densamma, utan kirurger från alla länder kommo till London för att hos honom studera operationen. Från att ha varit en operation, som dittills endast i enstaka fall och med tämligen tvifvelaktig framgång utförts, idkas ovariotomien numera, väsentligen enligt de af W. uppställda reglerna, öfverallt och har räddat tusendens lif. — Sedan W. utnämnts till surgeon to the Queen's household, erhöll han 1883 baronetvärdigheten. R. T—dt. 
<b>Wells</b> [ωe'lṡ], Herbert Georg, engelsk romanförfattare och sociolog, f. 21 sept. 1866 i Bromley, Kent, som son till Joseph Wells, en professionell kricketspelare, och hans hustru, som var dotter till en värdshusvärd. Han besökte först en privatskola i Bromley, kom därefter i klädeshandel, men återgick till skolan i 16-års-åldern, då han först genomgick Midhurst grammar school och därefter Royal college of science i South Kensington, hvarest han studerade fysik, kemi, astronomi, geologi och biologi. Han tog examen vid Londons universitet med högsta utmärkelse 1888 och blef därefter lärare i naturvetenskap i en privatskola, men redan 1893 började han egna sig åt journalistiken och 
page_number=571, index= - Wells, Herbert Georg - Wells, G. - Wells’ försök 
tjänstgjorde som teaterkritiker i Pall Mall gazette" 1895. S. å. utgaf han sina första böcker: <i>Select conversations with an uncle, The stolen bacillus and other stories</i> ("Den stulna bacillen och andra berättelser", 1897) och <i>The time machine,</i> hvilket senare vann en afgjord framgång. W. har sedan utvecklat en mycket stor produktion och är nu en af samtidens mest lästa och uppskattade författare. Han är en rationalist, som, genomträngd af den moderna evolutionslärans uppfattning, lidelsefullt och varmhjärtadt kritiserar det nuv. samhällstillståndets brister och missförhållanden och samtidigt utmålar ett framtidstillstånd, där mänskligheten hunnit längre i intelligens och humanitet. Hans arbeten kunna indelas i tre grupper: fantastiska romaner, verklighetsskildringar och essayer. Han vann först framgång med sina fantastiska romaner, i hvilka de nyaste naturvetenskapliga och tekniska upptäckterna användas för att belysa hans sociala och politiska synpunkter. De utmärkas genom lefvande åskådlighet och logisk öfvertygande trovärdighet. Själfva maneret erinrar om vissa af E. A. Poes berättelser och om Jules Vernes romaner, men egendomligt för W. är den sociala synpunkten. Till denna grupp höra den ofvannämnda "The time machine" (1895), <i>The wonderful visit</i> (s. å.), <i>The island of Dr. Moreau</i> (1896), <i>The invisible man</i> (1897; "Den osynlige mannen", 1914), <i>The war of the worlds</i> (1898; "Världarnas krig", 1906), <i>When the sleeper wakes</i> (1899; "När den sofvande vaknar", 1908; sedan 1911 i en genomsedd och förändrad uppl. under titeln <i>The sleeper awakes</i>), <i>The first man in the moon</i> (1901), <i>The see lady</i> (1902), <i>The food of the gods</i> (1904), <i>In the days of the comet</i> (1906), <i>The war in the air</i> (1908), en af hans bästa böcker, <i>The world set free</i> (1914; "Hur världen blef fri", 1918). Till dessa större romaner ansluter sig flertalet af W:s mindre berättelser, som ha samma fantastiska karaktär. De bästa af dem äro samlade under titeln <i>The country of the blind and other stories</i> (1911). Dessa större och mindre fantastiska berättelser tillhöra utan tvifvel det bästa W. utfört; som verklighetsskildrare står han däremot knappast så högt. Han har icke någon större förmåga att teckna karaktärer af mera typisk innebörd, och han antingen idealiserar eller satiriserar för mycket, idealiserar ingenjörer och naturvetenskapsmän, satiriserar alla andra samhällsklasser. Trots dessa brister äro dessa verklighetsskildringar från flera olika synpunkter af icke ringa intresse. De flesta af dem uppbäras af sociala tendenser. De äldsta af dessa noveller äro <i>The wheels of chance</i> (1896; "Herr Hoopdrivers semester", 1920), <i>Love and mr Lewisham</i> (1900; "Herr Lewisham och kärleken", 1920). Därefter dröjer det några år, innan han fortsätter i denna genre med <i>Kipps</i> (1905) och <i>The history of mr Polly</i> (1910). Höjdpunkten inom denna genre betecknas af följande berättelser: <i>Ann-Veronica</i> (1909; "Anna Veronica", 1910), <i>Tono-Bungay</i> (1909; "Tono-Bungay", 1912), säkerligen hans bästa, <i>The new Machiavelli</i> (1910), <i>Marriage</i> (1912; sv. öfv. "Gift folk" af Karin Jensen, 1920), <i>The passionate friends</i> (1913), <i>The wife of sir Isac Harman</i> (1914) och <i>Bealby</i> (1915; "En tjufpojke på äfventyr", 1918). Slutligen har W. äfven skrifvit många uppsatser, i hvilka han direkt framlägger sina åsikter om sociala och politiska förhållanden, alla burna af lefvande humanitet och varmhjärtad optimism, parad med skarp kritik af bestående förhållanden. Sådana skrifter äro <i>Anticipations</i> (1901), <i>The discovery of the future</i> (1902), <i>Mankind in the making</i> (1903), <i>A modern Utopia</i> (1905), <i>The future in America</i> (1906; "Amerika och framtiden", 1919), <i>The misery of boots</i> (1907; "Funderingar öfver skodon", 1915), <i>First and last things</i> (1907) och <i>New worlds for old</i> (1908; "Nya världar i stället för de gamla", 1910). <i>The outline of history, I</i> (1920) utgör en öfversikt af mänsklighetens historiska utveckling från prehistorisk tid upp till våra dagar. Det är tydligt, att en natur, så rationell och så humanistiskt anlagd som W:s, lifligt skulle känna sig upprörd öfver Världskriget. Han har också under dessa sista år varit i liflig verksamhet för att från olika synpunkter i romaner och essayer belysa det, såscm framgår af följande öfversikt: <i>An englishman looks at the world</i> (1914), <i>The war that will end war</i> (s. å.), <i>The peace of the world</i> (1915), <i>Boon</i> (s. å.; under pseudonymen Reginald Bliss), <i>The research magnificent</i> (s. å.),<i> What is coming?</i> (1916), <i>Mr Britling sees it through</i> (s. å.; "Mr Britling kommer till klarhet", 1917), <i>The elements of reconstruction</i> (1916, under pseudonymen D. P.), <i>War and the future</i> (1917), <i>God the invisible king</i> (s. å.; "Gud den osynlige konungen", s. å.), <i>The soul of a bishop</i> (s. å.; "En biskops själ", 1918), <i>In the fourth year</i> (<i>League of the nations</i>) (s. å.), <i>Joan and Peter</i> (s. å.), <i>The undying fire</i> (1919; "Den osläckliga elden", s. å.). Se J. D. Beresford, "H. G. W." (1915). J. M. 
<b>Wells</b> [ωe'lṡ], G. Se Biskötsel, sp. 495. 
<b>Wells' försök</b> [ωe'lṡiṡ-]. William Charles Wells (f. 1757 i Syd-Carolina, praktiserande läkare i London sedan 1785, d. 1817) utgaf i London 1814 en afh. om dagg (se d. o.) och flera närbesläktade företeelser (<i>An essay on dew, and several appearances connected with it;</i> 2:a uppl. 1815), hvari en på noggranna iakttagelser och rön grundad riktig teori för dessa dittills orätt tolkade företeelser framställdes. Wells' teori har blifvit fullständigt bekräftad genom senare forskares (särskildt Mellonis) arbeten. Före Wells ansågo fysikerna antingen, att daggen faller som ett fint regn ur luften (en åsikt, som uttalades redan af Aristoteles och som funnit sitt uttryck i det ännu allmänna talesättet "daggen faller") eller att den uppstiger ur jorden eller att daggbildningen på ett föremål framkallas af elektrisk laddning hos detsamma. Wells vederlägger genom sina försök steg för steg alla dessa åsikter och visar, att daggbildning på ett föremål beror därpå, att detta genom värmeutstrålning mot den kalla rymden vid klar himmel nattetid afkyles till eller under den omgifvandet luftens daggpunkt (se Dagg), som stundom ligger flera grader under luftens temperatur. Att olika ämnen, som på lika sätt utsättas för natthimmelen, likväl i olika mån beklädas af dagg, visar han bero på dessa ämnens olika afkylning till följd af olika strålnings- och ledningsförmåga. Vidare visar han, att äfven luften afkyles genom värmeutstrålning, ehuru vida mindre hastigt än fasta och flytande kroppar. Han vederlägger den på hans tid gängse åsikten, att daggen 
page_number=572, index= - Wells’ försök - Vellur - Velo - Veloce - Velociped (cykel) 
afkyler de daggiga föremålen, och bevisar, att den tvärtom genom det frigjorda "latenta värmet" (se d. o.) fördröjer och förminskar afkylningen. Han visar också, att nattfrost med åtföljande bildning af rimfrost och is beror på den nattliga utstrålningen, och förklarar förloppet vid en i Bengalen bruklig metod att tillverka is genom att utsätta vatten i flata lertallrikar på en halmbädd för natthimmelens inverkan. Denna sinnrika metod för istillverkning, som synes ha varit känd bland hinduerna sedan långt tillbaka, är märkvärdig därför, att nattfrost aldrig förekommer i Bengalen. Wells visar, att frysningen beror på vattnets starka värmeutstrålning samt lertallrikarnas och halmens ringa värmeledningsförmåga. — Före Wells trodde man, att den starka afkylningen berodde på vattnets afdunstning, hvarigenom värme skulle bindas. Wells visade, att ingen afdunstning under frysningen förekommer, utan tvärtom dagg- och rimfrostbildning, som fördröjer den genom värmeutstrålning förorsakade afkylningen. N. E—m. 
<b>Vellur,</b> stad. Se Vellore. 
<b>Velo</b> [-lå], fr., förkortning för velociped. 
<b>Veloce</b> [velå'tje], it., <i>mus.</i>, snabbt, raskt. 
<b>Velociped</b> (fr. <i>velocipede,</i> af lat. <i>velox,</i> snabb, och <i>pes,</i> fot), numera oftast kallad cykel (på ty. <i>fahrrad,</i> "åkhjul"), en som fortskaffningsmedel använd tramphjulmaskin, som hålles i rörelse genom den därå ridandes egen muskelkraft. (Annat är förhållandet med motorcykeln, se nedan.) Velocipeden består vanligen af två i samma vertikala plan ställda hjul, förenade genom ihåliga rör, som uppbära en på en fjäder hvilande sadel för ryttaren. Denne trampar på "pedaler", ett slags trampor, som sätta drifhjulet i rörelse, och samtidigt styr han velocipeden med en särskild styrstång. Genom sin snabba, lätta och ljudlösa gång har velocipeden blifvit ett för vida samhällskretsar såväl i städer som på landsbygden oumbärligt färdmedel. — Fröet till den moderna velocipeden låg antagligen i den af fransmannen de Sivrac i Paris 1790 gjorda uppfinningen <i>celerifere</i> ("snabbförare"). Denna bestod af två efter hvarandra ställda trähjul, förenade medelst ett trästycke (i form af en häst eller ett lejon), öfver hvilket man satt grensle och gaf fart med sparkar i marken. Redskapet fick snart det nya namnet <i>velocifere</i> och utgjorde under direktoriet Parissprättarnas förtjusning. Denna ytterligt stela och opraktiska inrättning förbättrades 1817 af den badensiske baronen K. von Drais, dressinens uppfinnare, som å sin "sparkvagn" gjorde framhjulet styrbart och förenade hjulen genom en träbom, på hvilken fanns en sadel. "Draisiennen" vardt mycket omtyckt i Tyskland, Frankrike, England och Amerika. Den fick i England 1818 en smäcker järnkonstruktion och namnet <i>hobby-horse</i> ("käpphäst"), men föll efter 1820 i glömska. Därefter dröjde det till 1855, innan den moderna velocipedens princip påfanns. Vid reparationen af en gammal draisienne fann fransmannen Michaux, att man borde kunna bibehålla jämvikten och frambringa hastighet, utan att fötterna vidrörde marken, nämligen genom att flytta drifkraftens anbringningspunkt direkt på styrhjulet och förse detta med vefarmar samt pedaler, som kringvredos med fötterna. Samtidigt med honom hade tysken M. Fischer hittat på en motsvarande konstruktion. (Förut hade man sökt nå samma mål medelst ett virrvarr af häfstänger och drifhjul, genom hvilkas ömsesidiga friktion drifkraften dock neutraliserades.) Efter fleråriga experiment fick Michaux sin velociped duglig och erkänd, så att velocipedsporten 1865 räknade många idkare. Genom världsexpositionen 1867 spreds dess rykte vida, och s. å. infördes den i Sverige (den första där tillverkade velocipeden var utställd i Stockholm 1869). Velocipederna gjordes i början af trä. Förbättringar vidtogos snart af engelsmän och amerikaner: trähjulen försågos med kautschukringar, drifhjulet gjordes allt större och bakhjulet allt mindre, järn och stål ersatte träet, kullager anbragtes i hjulnafvet och tramplagret för att minska delarnas friktion, och ståltrådsekrarna till hjulen infördes. Engelsmännen gåfvo velocipeden namnet <i>bicycle</i> [ba͡i'sikəl], bicykel, "tvåhjuling", hvaremot ordet velociped innefattar äfven tricykeln, "trehjulingen". Hjulsportens idkare kallas numera vanligen "cyklister". I Sverige var velocipedåkningen först på modet 1869—71 och blef sedan i midten af 1880-talet återupplifvad i sportens form. För dess främjande verkade nitiskt bl. a. Stockholms velocipedförening (stift. hösten 1884) och Svenskt hjulförbund (st. 1890) samt Stockholms allmänna velocipedklubb (st. 1894). Numera äro de velocipedidrott idkande föreningarna sammanslutna i det 1900 bildade Svenska velocipedförbundet. 
Fig. 1. Höghjuling, 1890-talets velociped. Genom uppfinningen af den nu till sin form och konstruktion stadgade tvåhjulingen med två praktiskt taget lika stora hjul nådde velocipeden sin högsta utveckling som fortskaffningsmedel. Dessförinnan hade den dock, sedan principen drifkraft på ena hjulets axel medelst pedaler blifvit fastslagen, i fråga om utseende genomlöpt en lång serie utvecklingsstadier. Från den naturliga formen af två lika stora och likvärdiga hjul på den ursprungliga sparkvagnen gick utvecklingen först till konstruktionen af en maskin med ett omåttligt stort drifhjul och därbakom ett litet stödhjul ("höghjuling", se fig. 1). Detta skedde, så länge man 
page_number=573, index= - Velociped (cykel) 
höll fast vid pedalernas anbringande direkt på hjulaxeln utan utväxling. En sådan velociped var dock tämligen lifsfarlig, enär balanseringen på den var en svår konst och den vid stöt mot sten eller annat hinder lätt stjälpte öfver ända, hvarvid den högt sittande ryttaren gjorde en våldsam kullerbytta. Då kedjemaskinen, den s. k. säkerhetsmaskinen, uppfanns i midten af 1880-talet och drifkraften snart ankopplades till det bakre hjulet, gick man till en motsatt ytterlighet och konstruerade det bakre hjulet omåttligt stort i förhållande till det främre. De riktiga proportionerna funnos dock snart, nämligen framhjulet något större än det bakre hjulet (drifhjulet). Hjulens ståltrådsekrar äro numera alltid tangentekrar, som ej stå vinkelrätt mot nafvet, utan tangera detta. Stänkskärmar anbringas gärna kring en del af hjulens omkrets. Mekanismen består af två olikstora, vertikalt ställda <i>kugghjul</i> och en öfver dem löpande ändlös <i>kedja.</i> Det större hjulet sitter främst, på trampkurvelaxeln, hvarå äfven pedalerna äro fästa; det nämnda hjulet öfverför genom kedjan rörelsen på det ansenligt mindre kugghjulet, som sitter på bakhjulets naf, hvarigenom bakhjulet omvrides och velocipeden röres framåt. (Om velocipedkedjor se Kätting, sp. 601.) 
Fig. 2. Herrvelociped, modern svensk. Fig. 3. Damvelociped. Firman Hillman, Herbert & Cooper uppfann 1885 den framhjulsdrifna säkerhetsmaskinen (<i>kangaroo,</i> "känguru"), som brukades i knappast 3 år och måste vika för den af F. K. Starley samtidigt uppfunna bakhjulsdrifna säkerhetsmaskinen (<i>rover</i>). Säkerhetsmaskinen fick ett ganska lågt drifhjul och ett därmed nära jämstort andra hjul. Kännetecknande var ock, att pedalerna icke voro fästa vid drifhjulets axel, utan verkade endast medelbart på denna. När det främre hjulet användes till drifhjul, räckte nämligen gaffeländarna halfvägs nedom hjulaxeln och slutade med kullager, i hvilka rörde sig en axel, på hvardera insidan försedd med ett kugghjul och på den yttre med pedalvefvar. Kring kugghjulen voro spända kedjor med länkar, afpassade efter kuggarna, och dessa kedjor öfverförde drifkraften från pedalerna till andra, smärre kugghjul, anbragta i drifhjulsaxelns ändar. Utväxlingen kunde "giras", d. v. s. genom ombyte af kugghjul förändras till olika hastigheter. Numera brukas det bakre hjulet till drifhjul, med sadeln därofvan, och pedalinrättningen är då anbragt på "veflagret" nedtill mellan fram- och bakgafflarna, hvilka förenas af stålrör och med dessa bilda en vanligen femsidig figur l. <i>ram</i> (se fig. 2; äfven fyrkantsramar och korsbyggda velocipeder ha varit i bruk). Inbördes förenas ramens stålrör genom muffar, som anbringas utanpå eller inuti. Velocipeder för damer betinga en särskildt bekväm på- och afstigning, hvarför ramens öfre horisontella rör där är aflägsnadt och den förstärkta ramen erhållit den form, som fig. 3 visar. <i>Damvelocipedens</i> bakhjul och utväxlingsmekanism äro försedda med flätadt klädningsskydd och af stålplåt tillverkadt kedjeskydd. I st. f. kraftöfverföring med kedja begagnas här och där <i>kedjelös</i> öfverföring, där utväxlingen sker medelst koniska kugghjul. En viktig förbättring betecknade den 1888 uppfunna <i>pneumatiska gummiringen</i> till hjulen, i hvilkens inre luftrör luft inpumpas. Den minskade icke blott vikten, utan äfven stötarna emot vägens gropar och stenar. I Sverige uppfanns "Sveavelocipeden", hvarå trampningen skedde medelst långa, upprättstående häfstänger, som genom en sparr satte hjulet i rörelse. Foten behöfde därför ej följa vefven rundt om, utan endast då och då ge ny impuls. Sådana velocipeder med pedaler efter häfstångsprincipen finnas ännu i bruk, men anses icke så bra som de med rundtrampning. Utväxlingen på dessa kan förändras under gången. F. ö. förses numera de flesta velocipeder med föränderlig utväxling och <i>fritt hjul,</i> som möjliggör att under åkning försätta mekanismen, pedalerna och fötterna i stillestånd och låta velocipeden af sig själf framrulla längre stycken t. ex. på jämn väg och utför backar. Till fritt hjul hör en kraftig broms. — Äfven för krigstjänst har velocipeden tagits i vidsträckt bruk. Militärvelocipeders ram plägar gråmålas, och likaså undvikes all blänkande förnickling på dem (se vidare Velocipedtrupper). <i>Tandem</i>-velocipeden (den tvåhjuliga; jfr Tandem) rides af två ryttare, den ene framför den andre, och består endast af två drifhjul förenade af en ram, som liknar den bakdrifna säkerhetsmaskinens, men har så långt afstånd mellan hjulen, att 2 sadlar för ryttarna kunna anbringas. — Trehjulingen (tricykeln, uppf. 1876), har två stora drifhjul och ett litet styrhjul, sammanbundna genom en af stålrör förfärdigad ställning. Pedalerna stå i samband med kugghjul, som genom kedjor äro förenade med drifhjulsaxelns kugghjul. Styrhjulet har sin plats bakom, framom eller på sidan om drifhjulen, och en massa olika 
page_number=574, index= - Velociped (cykel) 
konstruktioner har tillämpats. <i>Manuped</i> (af lat. <i>manus,</i> hand, och <i>pes,</i> fot) är en tricykel, som drifves äfven (eller uteslutande) med tillhjälp af händerna; den styres, egendomligt nog, af bakhjul, som stå i förbindelse med den åkandes rörliga ryggstöd och röras alltefter öfverkroppens sidovridningar ("invalidvelociped"). Under och efter Världskriget har manupeden kommit mycket i bruk, särskildt i England, som invalidvelociped. Trehjulingen lämpar sig särskildt till kringforsling af varor. Af ringa praktiskt värde är däremot monocykeln (enhjulingen), egentligen afsedd för utförande af konststycken. — För friska personer kan velocipedåkning, rationellt idkad, utgöra ett godt hälso- och rekreationsmedel. Som ett slags gymnastik i fria luften bildar den ett korrektiv mot instängdt stillasittarlif. Farten vid velocipedåkning bör ej öfverstiga i medeltal 15 km. i timmen. 
Fig. 4. Motor för motorcykel. Fig. 5. Motorcykel. Numera användas tvåhjuliga velocipeder för <i>motordrift</i> och gå då under benämning motorcykel l. motorvelociped, med eller utan sidvagn. Behofvet att vinna ökad hastighet och nödvändigheten att kunna färdas långa sträckor utan större ansträngning med billigare fortskaffningsmedel än automobil, i synnerhet i terräng, där järnväg icke finnes, har framkallat konstruktionen af motorvelocipeden. Den begagnades till en början mest som sportens redskap, men är numera ett nyttigt och oundgängligt fortskaffningsmedel. Motorn, som vanligen har 2 cylindrar (se fig. 4), men äfven ofta endast 1, är anbragt nedtill i ramens midt. Ramen är på vissa maskiner fjädrande för att ernå en mjukare gång utan stötar (se fig. 5). Fäst vid öfre ramröret sitter bensinbehållaren, som rymmer bensin i regel för 20 mils färd. Tändning framalstras dels genom ackumulatorer, dels genom magnetapparater. Drifkraften frambringas som på de flesta motorer sålunda: från bensinbehållaren ledes bensinen till förgasaren, hvari bensinen pulveriseras och blandas med luft, hvarvid gas alstras, hvilken suges in i motorns cylindrar. Genom kuggutväxling brytes och slutes den elektriska strömmen, då motorkannorna stå i ett visst läge. Därvid alstras gnistor, som tända den i cylindrarnas explosionskammare insugna gasen. Genom explosioner drifvas cylinderkannorna ned. Dessa äro genom vefstakar kopplade till motoraxeln, som därvid drifves rundt. På motoraxeln är anordnad kraftöfverföringen till bakhjulet, hvilken består antingen af kedja eller af rem. Moderna motorvelocipeder äro utrustade med frikoppling samt växellåda för olika hastigheter och 2 bromsar, manövrerade med resp. pedal och handtag. Elektrisk belysning, drifven från ackumulator, hvilken laddas af en med motorn sammanbunden generator, kommer mer och mer i bruk. Färdhastigheten med motorvelociped kan varieras från 10 till 70 a 80 km. i timmen. Större motorvelocipeder sammankopplas ofta med s. k. sidvagn, rymmande en person, hvarjämte å motorvelocipedens bagageställ äfven en person kan medföras, hvadan kraftiga maskiner ofta med största lätthet transportera 3 personer äfven i den svåraste terräng. Varm beklädnad af läder o. d. samt gärna skyddsglasögon erfordras för motorcyklisten. — Svenska motorcykelklubben stiftades 1913 och afser att under enhetlig organisation samla Sveriges motorcyklister och motorcykelintresserade i ändamål att främja motorcykelns användning och utveckling inom landet under beaktande af såväl det allmännas som industriens och de enskildas intressen. Sålunda verkar klubben för ernående af tidsenliga lagbestämmelser ang. motorcykeldrift, förbättrad väghållning, ett mot allmänheten hänsynsfullt begagnande af motorcykeln äfvensom höjandet af intresset för motorcykelsporten genom anordnande af täflingar, utflykter, föredrag o. s. v. samt utdelning af belöningar. Föreningen består af 11 lokalafdelningar i olika delar af riket, och centralstyrelsen har sitt säte i Stockholm. Klubbens medlemsantal uppgick 1920 till 1,600. 
För tillverkning af velocipeder och motorcyklar kräfvas material af yppersta slag och synnerlig 
page_number=575, index= - Velociped (cykel) - Velocipedist - Velocipedkedjor - Velocipedkran - Velocipedtrupper (Hjulryttartrupper) - Velodrom - Velo-faukala språkljud - Velos - Velours - Veloute - Velpeau, Alfred Armand Louis Marie - Wels - Welsbach, 1. A. von - Welsbach, 2. Karl Auer von - Welschinger, Henri - Velschow, Hans Matthias - Velsen - Welser, släkt 
precision i arbetet. Specialmaskiner för ändamålet finns det godt om, och t. ex. förfärdigandet af en god velociped innefattar ett 600-tal olika operationer. Tillverkningen har blifvit en världsindustri af framstående betydelse i synnerhet för länder som England, Amerika, Frankrike o. s. v. I Sverige uppgick 1918 tillverkningen af velocipeder och motorcyklar (samt delar däraf) till ett belopp af 18,5 mill. kr. De största fabrikerna af denna art äro här A.-b. A. Wiklunds maskin- och velocipedfabrik och Aug. Lindblads velocipedfabrik i Stockholm, Nymans verkstäder i Uppsala, Huskvarna vapenfabrik och A.-b. maskinfabriken Rex, Halmstad. — Litt.: Baudry de Saunier, "Le cyclisme theorique et pratique" (1892), Schiefferdecker, "Das radfahren und seine hygiene" (1900), och Koelisch, "Handbuch des gesamten radfahrwesens" (1901). 
<b>Velocipedist,</b> velocipedryttare. 
<b>Velocipedkedjor.</b> Se Kätting, sp. 601. 
<b>Velocipedkran.</b> Se Kran, sp. 1207. 
<b>Velocipedtrupper</b> (Hjulryttartrupper), <i>krigsv.</i>, sådana truppafdelningar, vid hvilka personalen fortskaffas på velociped. I norska armen har hvarje division, utom den nordligaste, ett hjulryttarkompani, och sådana finnas i flera andra armeer (i den förra tyska vid jägarbataljonerna). Tillfälligt bildade velocipedkompanier och -bataljoner ha rikligt kommit till användning under Världskriget. I Sverige finnas endast ordonnansafdelningar (velocipedordonnanser) på velociped. C. O. N. 
<b>Velodrom</b> [-dråm; af <i>velo,</i> so d. o., och grek. <i>dromos,</i> lopp], täflingsbana för velocipedåkare. 
<b>Velo-faukala språkljud</b> (af lat. <i>velum</i>, segel). Se Faukala. 
<b>Velos,</b> <i>slav. myt.</i> Se Mytologi, sp. 181. 
<b>Velours</b> [vəlōr], fr., sammet. — Velouterad, veluterad, sammets- (schagg- eller plysch-)liknande (om tyger, tapeter o. d.). 
<b>Veloute</b> [vəlotē], fr., "sammetslen", <i>kokk.</i>, ljus sås (se Sås, sp. 50). 
<b>Velpeau</b> [vəlpå], Alfred Armand Louis Marie, fransk kirurg, f. 1795 i Breche (dep. Indre-et-Loire), d. 1867 i Paris, blef 1823 med. doktor i Paris och utgaf 1825—26 <i>Traite d'anatomie chirurgicale</i> (2 bd), hvilken rönte mycket stor framgång. Samtidigt offentliggjorde han <i>Memoire sur l'inflammation aigue des membranes synoviales tendineuses et articulaires</i> (1826). Hans <i>Traite de l'art des accouchements</i> (2 bd, 1829) och i synnerhet dess 2:a upplaga (1835) skattas mycket högt. Tre år senare var han färdig med en ny förträfflig handbok, <i>Nouveaux elements de medecine operatoire</i> (3 bd, 1832). 1834 blef han professor i kirurgi i Paris och innehade denna plats till sin död, oförtrutet arbetande på sin vetenskaps utveckling. Bland de många arbeten, som han under denna tid utgaf, märkas <i>Sur les maladies du systeme lymphatique</i> (1835—36), <i>Lecons de clinique chirurgicale faites a l'hôpital de la Charite</i> (3 bd, 1840—41), <i>Clinique chirurgicale</i> (1866) samt <i>Traite des maladies du sein et de la region mammaire</i> (1853), en på 2,000 fall grundad monografi, hvilken anses vara hans anmärkningsvärdaste och originellaste verk. — "V:s bästa arbeten äro de, i hvilka han redogör för resultaten af sina egna iakttagelser. Ehuru V:s namn icke är förbundet med någon betydande uppfinning eller upptäckt, har han likväl, åtminstone i Frankrike, utöfvat ett afgjordt inflytande på kirurgiens framsteg. Som lärare var han utmärkt genom en enkel och klar metod; nästan hela den yngre generationen af franska kirurger tillhör hans lärjungar. Som praktiker framstod han genom säkerheten i sitt omdöme och genom sin försiktighet som operator. Hos honom voro förenade många egenskaper, som bildade den fulländade och verkligt store kirurgen." R. T—dt. 
<b>Wels,</b> stad i Öfre Österrike vid Donaus biflod Traun, 26 km. s. v. om Linz. 15,427 inv. (1920). Naturskönt läge. Bland byggnaderna må framhållas den evangeliska Kristuskyrkan, uppförd 1849—50 på bekostnad af Gustaf Adolfs-föreningen, rådhuset och borgen, sannolikt urspr. ett romerskt kastell i den af Marcus Aurelius omkr. 170 e. Kr. anlagda kolonien <i>Orilaba.</i> Pappersbruk, maskintillverkning. A. N—d. 
<b>Welsbach.</b> 1. A., Ritter von W. Se Auer, A. — 2. Karl Auer, friherre von W. Se Auer, Suppl. 
<b>Welschinger</b> [välʃä̃ʃä'r], Henri, fransk författare, f. 2 febr. 1846 i Müttersholz i Elsass, d. 3 nov. 1919 i Viroflay, var 1876—1918 "chef du service des proces-verbaux" i senaten och sedan 1907 medlem af Franska institutet. W. författade vittra arbeten samt historiska, bl. a. <i>Le theâtre de la revolution 1789—1799</i> (1880, prisbelönt af Franska akad.), <i>Le duc d'Enghien</i> (1888; 2:a reviderade uppl. 1913), <i>Le roi de Rome</i> (1897), <i>Bismarck</i> (1900; 2:a uppl. 1912), <i>Le pape et l'empereur</i> (1905), <i>Les causes et les responsabilites de la guerre de 1870</i> (1910) och <i>L'empereur Frederic III</i> (1917). 
<b>Velschow</b> [felskov], Hans Matthias, dansk historiker, f. 1796, d. 1862, teol. kandidat 1822 och magister 1831 (afh. på latin, om Danmarks härväsen under Valdemar Seier). Han blef professor vid universitetet 1833. V. var mycket lärd, men föga produktiv. Hans viktigaste arbete är fullbordandet af P. E. Müllers "Saxo" (1839—58), men dessutom skref han flera värdefulla afh., hufvudsakligen om Danmarks inre förhållanden under medeltiden. E. Ebg. 
<b>Velsen</b> [fe'l-]. Se Velzen. 
<b>Welser,</b> berömd tysk köpmanssläkt i Augsburg, där den omtalas redan under 1200-talet. På 1400-talet dref släkten W. en omfattande Levanthandel och hade filialkontor i Italien, Antwerpen, London och Lissabon. Under Karl V nådde handelshuset W. kulmen af sitt välstånd och var jämte huset Fugger kejsarens största fordringsegare. Bartholomeus W. (f. 1488, d. 1561), fick värdighet af kejserligt geheimeråd och utrustade jämte sin broder Anton W. en eskader 
page_number=576, index= - Welser, släkt - Velsk och Velskland - Welsscher Belchen - Velt, Gabriel - Velten - Velten, Johannes - Veltheim, Fr. Ad. von - Welti, Emil - Welti, H. - Veltlin - Velton - Weltrichia - Weltschmerz - Velt-Skarstind - Velum 
på tre fartyg under befäl af Ambrosius Dalfinger (d. 1532), som 1528 eröfrade prov. Caracas i Venezuela, hvilken familjen till 1555 styrde som pantlän under kejsaren. Bartholomeus W:s broder Frans W. (f. 1497, d. 1572) hade en för sin skönhet berömd dotter Philippine W. (f. 1527, d. 1580), som 1557 i hemlighet förmäldes med ärkehertig Ferdinand, andre son till sedermera kejsar Ferdinand I. Ärkehertigens förtörnade fader höll strängt på äktenskapets hemlighållande och på att Ferdinand för sig och sina barn skulle afstå från all arfföljdsrätt. Philippine upphöjdes emellertid med sin familj af sin gemål till friherinna von Zinnburg (l. Zinnenburg) och erhöll stora gods i Tyrolen, där hon residerade på slottet Ambras invid Innsbruck. Hennes äldste son, Andreas (f. 1558, d. 1600), blef 1589 biskop af Konstanz och 1591 biskop af Brixen samt kardinal ("kardinalen af Österrike"); han var 1598—99 ståthållare i Nederländerna. Den yngre sonen, Karl (d. 1618), blef markgrefve af Burgau. Anton W:s sonson Markus W. (f. 1558, d. 1614) blef 1592 rådsherre i Augsburg, 1600 kejserligt råd och stadsstyrelsens föreståndare. Han hade i Italien fått en lärd uppfostran, åtnjöt stadgadt rykte som polyhistor, skref en fornbajersk historia, <i>Rerum boicarum libri quinque,</i> och utgaf 1591 delar af den s. k. Peutingerska kartan (se Peutinger). Släktens köpmansverksamhet gick mot 1500-talets slut tillbaka, och handelshuset gjorde 1614 bankrutt. Augsburggrenen af släkten utdog 1797, en i Nürnberg bosatt släktgren 1878, men en till Ulm öfverflyttad släktgren, som 1713 fick riksfriherrlig värdighet, fortlefver ännu. Från släkten W. räknar familjen Welser von Welsersheimb, ehuru ej obestridt, sin härstamning. — Jfr A. Kleinschmidt, "Augsburg, Nürnberg und ihre handelsfürsten im 15. und 16. jahrh." (1881), W. Böheim, "Philippine W." (1894), Ehrenberg, "Zeitalter der Fugger" (2 bd, 1896), och V. Häbler, "Die überseeischen unternehmungen der W." (1903). V. S—g. 
<b>Velsk</b> och Velskland. Se Valland. 
<b>Welsscher Belchen,</b> berg. Se Belchen. 
<b>Velt,</b> Gabriel. Se Stierncrona. 
<b>Velten</b> [fe'l-], industrisamhälle i Brandenburg, vid Havel, 18 km. n. om Spandau, 7,464 inv. (1905), Lergodsindustri, maskintillverkning. A. N—d. 
<b>Velten</b> [fe'l-], Johannes, tysk skådespelare och teaterledare, f. 1640 i Halle, d. 1692, tog 1661 magistergraden vid universitetet i Leipzig och bildade 1668 ett i Tysklands teaterhistoria berömdt skådespelarsällskap, som 1685 blef sachsisk hoftrupp och småningom genom förbättring af spelsättet och repertoaren (bl. a. genom uppförandet af öfversättningar från Moliere, Corneille och Calderon) lyfte den tyska teatern från dess medeltida ståndpunkt. Med sin trupp besökte V. flera af Tysklands större städer. Efter hans död öfvertog hans änka ledningen af sällskapet, som fick privilegium äfven i Polen och upplöstes först omkr. 1712. Att den tyska trupp, som på 1690-talet tillbragte flera år i Stockholm, skulle — som några svenska teaterforskare haft skäl att antaga — ha varit V:s, har genom senare upplysningar visat sig högst osannolikt. Däremot vet man säkert, att fru V. med sällskap spelade i Köpenhamn 1707. Se härom J. Paludans uppsats i "Samlaren" 1890. 
<b>Veltheim</b> [felthajm], Fr. Ad. von. Se Putbus. 
<b>Welti,</b> Emil, schweizisk politiker, f. 23 april 1825 i Zurzach, kantonen Aargau, d. 24 febr. 1899 i Bern, började 1847 verksamhet som advokat i sin födelsekanton, Aargau, hvilken 1856 invalde honom, då sedan 1852 president i kretsdomstolen i Zurzach, i sin regering, där han hade plats till 1866. 1857—66 tillhörde han därjämte ständerrådet (förbundsrepresentationens ena kammare) och var dess president 1860 och 1866. I dec. 1866 invaldes han i förbundsrådet (den verkställande myndigheten inom Edsförbundet), som han tillhörde till 1892 och där han en tid var chef för krigs- och sedermera för post- och järnvägsdepartementen samt president åren 1869, 1872, 1880, 1884 och 1891. Reorganisationen af det schweiziska försvarsväsendet är W:s verk, och han inlade stor förtjänst om S:t Gotthardsbanans tillkomst. Sina planer på de schweiziska järnvägarnas förstatligande lyckades han ej genomföra. W. egde som statsman stor organisatorisk förmåga, var en utmärkt talare och allmänt aktad för sin redbarhet. Ett monument öfver honom restes 1903 i Aargau. Jfr H. Weber, "Bundesrat Emil W." (1903). (V. S—g.) 
<b>Welti,</b> H. Se Herzog, Emilie. 
<b>Veltlin</b> [felt-]. Se Val Tellina. 
<b>Velton,</b> pseudonym. Se Plechanov, G. V. 
<b>Weltrichia,</b> <i>paleobot.</i>, ett till <i>Bennettitales</i> (se d. o.) hörande fossilt växtsläkte af mesozoisk ålder. Namnet används för att beteckna en viss form af reproduktionsorgan, som erinra om <i>Williamsonia</i> (se d. o.). <i>Weltrichias</i> blad voro troligen af <i>Otozamites'</i> typ (se Otozamites). T. G. H—e. 
<b>Weltschmerz,</b> ty., "världssmärta", världsleda, det själstillstånd, som härrör från den pessimistiska öfvertygelsen, att icke sällhet, utan lidande och smärta äro hvarje kännande väsens oundvikliga lott. Världssmärtan, äkta eller tillgjord, har i betydande mån satt sin färg på litteraturen under förra delen af 1800-talet och funnit typiska uttryck genom skalder sådana som Byron, Heine och Leopardi. 
<b>Velt-Skarstind</b> [-tinn], fjälltopp. Se Jotunfjeldene. 
<b>Velum,</b> lat., duk. 1. I katolska kyrkan beteckning för olika i kulten använda kläden: skulderduk, som prästen använder, när han bär sakramentet; liten duk omkring ciboriet i tabernaklet; den duk, hvarmed kalken täckes; i Ryssland den duk, hvarmed den exponerade hostian ibland täckes. Se Braun, "Die liturgische gewandung" (1907). — 2. Tyg, utspändt för att dämpa solljuset i utställningslokaler. — 3. <i>Anat.</i> V. palati. Se Gomsegel. — 4. <i>Bot.</i> Se Agaricus, 
page_number=577, index= - Velum - Veluterad - Veluwe - Welw. - Velvet - Velveteen - Welwitsch, Friedrich - Welwitschia mirabilis - Velzen l. Velsen - Veläng - Weman, Karl Gustaf - Vemdalen - Vemmenhög - Vemmenhögs, Ljunits och Herrestads domsaga - Vemmerlöf - Vemmetofte 
sp. 332. — 5. <i>Zool.</i> Se Blötdjur, sp. 826. 1. Hj. H—t 
<b>Veluterad.</b> Se Velours. 
<b>Veluwe</b> [fe'lyve], grusplatå i Holland, begränsad i ö. af Rhens arm Ijssel, i v. af den lilla strömmen Eem och i s. af Neder-Rhen. V., som till större delen ligger inom prov. Gelderland, är ett ofruktbart område, som dock till följd af den ej obetydliga skogsarealen har sitt säregna behag. Befolkningen är tunnsådd och lefver af skogsafverkning och fårafvel. A. N—d. 
<b>Welw.,</b> vid växtnamn förk. för Fr. Welwitsch. 
<b>Velvet</b> (af lat. <i>vellus,</i> fårskinn med ull, djurpäls), eng., sammet i allmänhet. I Sverige liksom i Tyskland och Frankrike menar man med detta ord detsamma som eng. velveteen, d. v. s. inslagssammet af bomull, äfven kallad manchestersammet. Se Sammet, sp. 593. G. A. W. 
<b>Velveteen</b> [velvitī'n]. Se Velvet. 
<b>Welwitsch,</b> Friedrich, österrikisk naturvetenskaplig resande, f. 25 febr. 1806 i Maria-Saal (Kärnten), d. 20 okt. 1872 i London, skref <i>Beiträge zur kryptogamischen flora Unteröstreichs</i> (1834, prisbelönt af staden Wien), blef med. doktor 1836, utsändes 1839 af württembergska reseföreningen att utforska Azorernas och Kap Verde-öarnas flora, men stannade i Portugal, blef föreståndare för Lissabons och Coimbras botaniska trädgårdar, hopbragte ofantliga samlingar af landets flora och utgaf <i>Genera phycearum Lusitaniae</i> (2 bd, 1850, upptagande 250 nya alger) m. m. Af portugisiska regeringen utsågs han 1850 till vetenskaplig medlem af en expedition till kolonierna i västra Afrika, inträffade där 1853, undersökte Angola till 1859 och därefter Benguela, där han upptäckte den märkvärdiga Welwitschia mirabilis (eller Tumboa Bainesii; båda namnen gåfvos af W. J. Hooker). W. återvände till Lissabon 1861 och öfverflyttade 1863 till London. Sina resor skildrade han i bref och uppsatser samt i <i>Sertum Angolense</i> (1869). C. Lmn. 
<b>Welwitschia mirabilis,</b> <i>bot.</i> Se Tumboa. 
<b>Velzen</b> [fe'lṡən] l. Velsen, ort i nederländska prov. Nord-Holland, belägen vid Nordsjökanalen strax ö. om Ijmuiden. Omkr. 11,000 inv. Betydande odling af blommor och grönsaker, som utföras dels till Amsterdam, dels till England. A. N—d. 
<b>Veläng,</b> fr. <i>velin</i> (af <i>veau,</i> kalfskinn). 1. Velängpergament. Se Pergament. — 2. Velängpapper, ett slags fint glättadt och bländhvitt skrif- eller ritpapper, som är orandadt, i det att den metallduk, på hvilken det formas, är väfd så tät, att dess trådar ej lämna något spår på papperet. 
<b>Weman,</b> Karl Gustaf, finsk språkforskare och skald, f. 1740 i Libelits' socken, Karelen, d. 1803, blef 1766 magister vid Åbo universitet och utnämndes 1768 på grund af afh. <i>De convenientia linguarum hebreae et fennicae</i> (I, 1767), till docent i finska språket, den förste läraren i detta språk vid Finlands universitet. Samma och följande år utgaf han flera finska dikter på finsk runometer med anledning af svenska hoffester och andra politiska händelser, bl. a. en sång med jämsides löpande svensk och finsk text i anledning af 1772 års statshvälfning. V. prästvigdes i Uppsala 1774 och tjänstgjorde de följande åren i Sverige som militärpräst, hvarunder hertigarna Karl och Fredrik Adolf af honom togo undervisning i finska. 1776 blef W. kyrkoherde i Kimito i sydvästra Finland och sökte som sådan särskildt höja den sockenskola där, som redan grundlagts af Axel Oxenstierna och sålunda är den i sitt slag äldsta i Finland. — Hans sonsonsdotter Adele Wilhelmina W., f. 7 okt. 1844, folkskollärarinna i Kimito, har gjort sig vida känd och uppburen på grund af sina af blixtrande rimkonst och en ledig versbehandìing utmärkta bygdedikter och teaterstycken. O. G.* 
<b>Vemdalen,</b> socken i Jämtlands län, Hede tingslag. 1,128 kvkm. 1,249 inv. (1919). Annex till Hede, Härnösands stift, Jämtlands södra kontrakt. Den af trä, 1763 af ryttaren H. Måseberg från Hackås uppförda kyrkan, som i arkitektoniskt afseende är synnerligen märklig, har undergått en 1920 afslutad restaurering (ledd af arkitekten F. Falkenberg). Inom socknen ligger alkoholisthemmet Flodakolonien. Vemdalens kyrka. 
<b>Vemmenhög.</b> 1. Härad i Malmöhus län, ingår i Vemmenhögs, Ljunits och Herrestads domsaga och tingslag samt Ystads fögderi och omfattar socknarna (kommunerna) Simlinge, Hemmingsdynge, Södra Åby, Östra Torp, Lilla Isie, Äspö, Östra Klagstorp, Källstorp, Lilla Bedinge, Gärdslöf, Önnarp, Tullstorp, Svenstorp, Östra Vemmenhög, Västra Vemmenhög, Skifarp, Örsjö, Solberga, Hassle-Bösarp, Slimminge, Skurup, Skurups köping, Grönby, Gustaf. 35,533 har. 21,865 inv. (1919). Se P. Nilsson i "Samlingar till Skånes historia etc." (1871). — 2. Kontrakt i Lunds stift, omfattar de elfva pastoraten Källstorp och Lilla Bedinge; Grönby och Anderslöf (fr. o. m. 1 maj 1921 Anderslöf och Grönby); Gärdslöf och Önnarp; Östra Vemmenhög och Västra Vemmenhög; Solberga och Hassle-Bösarp; Östra Torp och Lilla Isie; Äspö och Östra Klagstorp; Gustaf; Tullstorp och Svenstorp; Hemmingsdynge och Södra Åby; Skurup. 31,687 har. 19,193 inv. (1919). — 3 och 4. Socknar. Se Västra Vemmenhög och Östra Vemmenhög. 
<b>Vemmenhögs, Ljunits och Herrestads domsaga,</b> i Malmöhus län, omfattar tre härad, Vemmenhögs, Ljunits och Herrestads, som bilda ett tingslag. 63,893 har. 35,191 inv. (1919). 
<b>Vemmerlöf,</b> socknar. Se Västra Vemmerlöf och Östra Vemmerlöf. 
<b>Vemmetofte,</b> adligt frökenkloster i Danmark, omkr. 11 km. från Storehedinge på Själland, 
page_number=578, index= - Vemmetofte - Vemo - Vemork - Vemundvik - Wemyss, släkt - Vemån - Vem är det? - Ven (anatomi) - Ven (ö) - Vena (socken) - Vena - Venafro - Venaissin - Vena koboltgrufvor - venal - Venancio, Gonzalez - Venantius, Honorious Clemens Fortunatus - Venceslaus, Venceslav - Wenck, Henrik - Wenckheim, Bela von 
stiftades 1735 för döttrar af adelsmän eller af män i de tre högsta rangklasserna. Drottning Charlotta Amalia hade i sådant syfte redan 1694 köpt V., men planen förverkligades, först då hennes dotter, prinsessan Sofia Hedvig, som bodde där, 1735 aflidit. I spetsen för klostret står en priorinna; 16 fröknar åtnjuta där bostad och underhåll samt en årsränta (<i>häving</i>) af 1,200 till 1,500 kr. Inalles uppbära 30 fröknar 1,500 kr., 180 från 600 till 1,000 kr. och 240 från 200 till 400 kr. Inskrifningsafgiften är 1,000 kr. Till klostret höra herrgården Höjstrup och sammanlagdt 1,466 tnr hartkorn samt ett kapital af omkr. 8 mill. kr. Litt.: Chr. H. Brasch, "Vemmetofte historie som herregaard, slot og kloster" (1—3, 1859—63). E. Ebg. 
<b>Vemo.</b> Se Vehmo. 
<b>Vemork,</b> kraftstation. Se Rjukan. 
<b>Vemundvik,</b> härad och socken under Namsos pastorat, strax n. om staden Namsos, Sör-Tröndelag fylke, Norge. 240,55 kvkm. med 1,749 inv. (1918). Jordbruks- och skogsdistrikt. K. G. G. 
<b>Wemyss</b> [ωī'ms], skotsk adelssläkt från grefsk. Fife, där medlemmar af släkten varit jordegare sedan 1200-talet. Sir John W., d. 1649, blef 1633 skotsk <i>earl af</i> W. och tog framskjuten del i skotska parlamentets konflikt med Karl I. Hans sondotters son David W., 3:e earl af W., f. 1678, d. 1720, var en af Skottlands kommissarier vid unionsförhandlingarna med England 1705—07. Dennes sonson, David W., lord Elcho, f. 1721, d. 1787, deltog i det jakobitiska upproret 1745, fick därför ej ärfva earltitel och släktgods samt dog landsflyktig i Paris. Hans broder Francis W. antog af arfsskäl namnet Charteris. Dennes ättling, Francis W.-Charteris, 10:e earl af W., f. 4 aug. 1818, d. 30 juni 1914, var underhusled. 1841—46 och 1847—83 samt 1852—55 en af skattkammarlorderna i Aberdeens ministär. Mest bekant blef han som ifrig främjare af skarpskytte-(volunteers-)rörelsen. — Rosslyn Erskine W., 1:e baron Wester Wemyss, engelsk amiral, f. 12 april 1864, ingick vid flottan 1877, blef löjtnant 1887, befordrades till konteramiral 1912, vice amiral 1916, amiral 1919 och admiral of the fleet 1920. Under Världskriget förde han befälet öfver en eskader vid Dardanellerna 1915 och blef 1916 högste befälhafvare i Indien och Egypten. I aug. 1917 utnämndes han till 2:e och i dec. s. å., efter amiral Jellicoe, till 1:e sjölord, från hvilken befattning han afgick 1918. Senare s. å. blef han engelskt ombud vid underhandlingarna om vapenhvila och upphöjdes 1919 till peer. V. S—g. H. J—dt. 
<b>Vemån,</b> biflod till Ljusnan (se d. o., sp. 906). 
<b>Vem är det?,</b> biografisk uppslagsbok. Se Who's who. 
<b>Ven,</b> <i>anat.</i> Se Vener. 
<b>Ven,</b> ö. Se Hven. 
<b>Vena,</b> socken. Se Hvena. 
<b>Vena,</b> lat., ven. Se <i>Vener</i>. — <i>V. cava.</i> Se Hålven, Hjärtat, sp. 863, och pl. I till art. Människan. — <i>V. femoralis,</i> lårvenen, och <i>V. jugularis,</i> halsvenen. Se Jugularvener och pl. I till art. Människan. — <i>V. portae,</i> portådern. Se Blodomlopp och pl. I till art. Människan. — <i>Venae lacteae.</i> Se Aselli, K. — <i>Venae pulmonales.</i> Se Lungvener. 
<b>Venafro</b> [-frå], stad i italienska prov. Campobasso, nära Volturno. 4,700 inv. (1901). Biskopssäte. Borgruiner samt rester af en amfiteater och en akvedukt från den gamla romerska staden <i>Venafrum.</i> Från trakten erhålles utmärkt olj. A. N—d. 
<b>Venaissin</b> [vənäsä̃'], fr. <i>Comte Venaissin</i> l. <i>Comtat,</i> fordom grefskap, i nu v. franska dep. Vaucluse (Provence), hade sitt namn efter staden <i>Venasque,</i> som länge var dess hufvudstad. Andra städer voro Carpentras, senare hufvudstad, Cavaillon, Vaison, Valreas och l'Ile. Från frankerna kom landet 1054 till grefvarna af Arles och 1125 till grefvarna af Toulouse. Genom grefve Raimund VII:s dotter Johanna kom det till prins Alfons, Ludvig IX:s af Frankrike broder. Vid Alfons' död 1271 bemäktigade sig konung Filip III grefskapet, som han 1273 skänkte påfven Gregorius X. Efter denna tid tillhörde det med några afbrott (1662, 1688 och 1768—74) den heliga stolen ända till 1791, då det förklarades för en del af Frankrike. A. N—d. 
<b>Vena koboltgrufvor,</b> en samling större och mindre, fordom på koboltkis och något kopparkis bearbetade, nu vattenfyllda grufhålor, nedsprängda i glimmerskiffer och hälleflintgnejs ö. om sjön Åmmelången, omkr. 8 km. österut från Askersund. Den af röd gnejs omgifna, malmförande bergartens strykningsriktning är v. n. v.—ö. s. ö.; stupningen är nästan lodrät. — Då det belgiska bolaget "Vieille montagne" (se d. o.), som eger Åmmebergs omkr. 8 km. längre åt s. belägna zinkgrufvor, för många år sedan mottog Venafältet, inom hvilket på sin tid ett mycket stort antal arbetare hade varit sysselsatt, voro nästan alla grufvorna i detsamma sedan gammalt öppnade, ehuru de då ej bearbetades. Bolaget upptog arbetet i en del af dessa och sänkte några nya, men upphörde åter med allt arbete omkr. 1870. E. E. 
<b>Venal</b> (lat. <i>venalis</i>), fal. 
<b>Venancio,</b> Gonzalez [gånthaläth väna'nthiå], pseudonym för A. de Valbuena. 
<b>Venantius,</b> Honorius Clemens Fortunatus, biskop i Poitiers i Gallien, d. omkr. 610, författade några dikter jämte prosaskildringar af helgons lif. De senare äro hållna i en uppstyltad skrifart, men lämna goda bidrag till tidens historia. Bland de förra märkes särskildt hans kväde <i>De itinere suo,</i> som beskrifver en resa utefter Mosel. R. Tdh.* 
<b>Venceslaus,</b> Venceslav (tjech. <i>Wacslaw, Wacław</i>). Se Wenzel. 
<b>Wenck,</b> Henrik, dansk arkitekt, f. 1851 i Aarhus, studerade vid konstakademien i Köpenhamn 1869—76, är medlem af akademien och af akademirådet och sedan 1915 af svenska konstakademien. W:s specialitet är bangårdsbyggnader; främst bland dessa är den nya <i>Centralbangården</i> i Köpenhamn (grundstenen lades 1907, byggnaden stod färdig 1911; den är genomgående praktiskt anordnad, men fyller knappt fordringarna på monumentalitet), f. ö. <i>Östbangården</i> (1897) samt bangårdar i Aarhus, Nyborg, Svendborg, Varde, Korsör, Odense, vid kustbanan m. fl. Bland andra byggnader, som W. utfört, är <i>Centralposten</i> vid Tietgensgade invid Centralbangården. G—g N. 
<b>Wenckheim</b> [-hajm], Bela von, friherre, 
page_number=579, index= - Wenckheim, Bela von - Vendaval - Vendee - Vendee-krigen 
ungersk politiker, f. 16 febr. 1811, d. 7 juli 1879, blef 1839 deputerad i landtdagen samt 1848 obergespan i komitatet Bekes, där familjen hade stora gods. Han deltog i 1848 års revolution, nödgades efter dess misslyckande en tid vistas i utlandet, blef 1860 ånyo obergespan i Bekes och slöt sig nära till Deak. Han utnämndes 1867 till inrikesminister och 1870 till minister vid konungens hofläger, hvilken post han beklädde till sin död. Efter sammanslutningen mellan Deaks och Tiszas partier var W. en kort tid 1875 ministerpresident, men efterträddes på denna post i okt. s. å. af K. Tisza. En ryttarstaty öfver W., som var vida berömd som hästsportsman, har rests vid statsstuteriet Kisber. (V. S—g.) 
<b>Vendaval</b> (plur. -vales), sp. Se Bendavales (där genom tryckfel står Vendevales). 
<b>Vendee</b> [vãdē], departement i västra Frankrike, s. om Loire-mynningen, bildadt af nedre Poitou och uppkalladt efter en biflod till Sevre-Niortaise. 6,971 kvkm. 438,520 inv. (1911). Dep., till hvilket höra öarna Ile d'Yeu och Noirmoutier, består af tre hufvuddelar: <i>Le bocage</i> (skogslandet), <i>La plaine</i> (slätten) och <i>Les marais</i> (marsklandet). Största arealen, omkr. 5/6 af hela området, upptas af skogslandet, som är bildadt af urberg, gnejs, granit och glimmerskiffer. Där, i Hauteurs-de-la-Gâtine, på vattendelaren mellan Loire och kustfloderna, befinner sig dep:s högsta punkt, Mont Malchus (285 m.). Trakten består af öppna fält, omgifna af trädgrupper, som i inbördeskriget vid 1700-talets slut lämnade vendeerna bakhåll och tillflyktsorter. Slätten är naken och trädlös, men uppbyggd af oolitisk kalksten och därför bördig. Marskländerna ligga dels i n., i skydd af ön Noirmoutier, dels i s. vid mynningen af Sevre-Niortaise. De ha på holländskt vis utvunnits från hafvet genom torrläggning och utfylla en vik, som fordom sträckt sig så långt in åt land som till närheten af staden Niort. Landvinningen fortgår alltjämt, i s. vid Anse de l'Aiguillon, i n. i farvattnen bakom Noirmoutier, hvilken ö vid ebb sammanhänger med fastlandet. De förnämsta floderna i dep. äro Sevre-Nantaise och Boulogne, bifloder till Loire, samt kustfloderna Vie, Lay och Sevre-Niortaise. Klimatet är mildt och fuktigt. Åkerbruket utgör förnämsta näringsfånget (hveteodling på "slätten"), därnäst boskapsafvel (nötkreatur och hästar i marskländerna). Ur hafvet utvinnes salt. Smärre fyndigheter af stenkol finnas vid Vouvant och Chantonnay. Af mindre betydelse är brytningen af blymalm. Den någorlunda utvecklade industrien utgöres af fabrikation af textilvaror och maskiner. Dep. är indeladt i 3 arrondissemang: La Roche-sur-Yon, Fontenay-le-Comte och Les Sables-d'Olonne. Hufvudstad är La Rochesur-Yon. A. N—d. 
<b>Vendee-krigen</b> [vãdē-] kallas de inbördes strider, som under den stora franska revolutionen rasade i dep. Vendee, Deux-Sevres, Loire-inferieure och Maine-et-Loire (d. v. s. i de gamla landskapen Poitou, Anjou och södra Bretagne). Bönderna i dessa på städer fattiga trakter voro vid revolutionens utbrott h. o. h. oberörda af de moderna ideströmningarna. Mellan dem och deras adliga husbönder rådde ett godt förhållande, emedan de senare ej blifvit en hofadel, utan egnat sig åt vården af sina gods och sina underhafvande. Ett ännu större inflytande utöfvade på bönderna deras präster. Adelns och prästerskapets missnöje med revolutionen spred sig därför där äfven till allmogen, och i synnerhet blef detta fallet, då konstituerande nationalförsamlingen 1790 ombildade kyrkoförfattningen och till följd däraf de "edvägrande" prästerna började förföljas. Ludvig XVI:s afrättning (jan. 1793) ökade förbittringen, och slutligen utbröt med anledning af en af nationalkonventet anbefalld tvångsutskrifning i mars 1793 en våldsam folkresning i de s. om Loire belägna delarna af de nämnda departementen. De republikanske ämbetsmännen mördades. Under ledning af adelsmän, edvägrande präster eller ur deras egna led utgångna anförare och gynnade af landets naturliga beskaffenhet, besegrade bönderna regeringstrupperna. Emedan de första större framgångarna vunnos i Vendee, fick hela upproret sitt namn efter detta dep., och oberoende af hemvist kallades samtliga de upproriske i denna trakt "vendeer" (<i>vendeens</i>). Mot dessa utsändes då 3 armeer, två i kusttrakten under Boulard och Canclaux och den tredje i det inre landet under Biron, som blef högste befälhafvare (april 1793). 29 juni lyckades Canclaux tillbakaslå ett anfall, som de upproriske med samlad styrka försökte mot Nantes under Cathelineau (se denne); men Biron förlamades genom den parisiska anarkiens inflytande, i det att disciplinen i hans här alldeles tillintetgjordes af dennas agenter (t. ex. regeringskommissarien Ronsin) och den jakobinska pöbel, som demagogen och bryggaren Santerre (se d. o.) tillförde honom från Paris under namn af "frivilliga". Välfärdsutskottet, hvari Robespierre då blef allrådande, gaf emellertid Biron skulden för motgångarna och ersatte honom (juli s. å.) med en af septembermördarna, guldsmeden Rossignol, hvilken med glädje åtog sig att bringa till verkställighet ett 1 aug. s. å. af konventet utfärdadt barbariskt påbud om de upproriska områdenas fullständiga ödeläggande. Men förmågan svarade ej mot viljan. Genom Rossignols oduglighet misslyckades (sept. s. å.) h. o. h. den storartade anfallsplan, hvarigenom förstörelseverket skulle möjliggöras, och under den nye öfverbefälhafvaren d'Elbee (se denne) värnade "vendeerna" sitt land och sitt oberoende. Rossignol fick då lämna befälet åt Lechelle, som visserligen äfven var militäriskt oförmögen, men gaf sina kraftiga underbefälhafvare Kleber, Marceau (se dessa ord) och dantonisten Westermann fria händer, och därigenom besegrades d'Elbee 19 okt. s. å. vid Cholet. Lechelles dåliga anstalter beredde emellertid den slagna armen tillfälle att rädda sig till högra stranden af Loire, och understödd af Bretagnes chouaner (se d. o.) gjorde sig den nye vendeeske öfverbefälhafvaren La Rochejaquelein (se d. o. 1) till herre öfver de där belägna delarna af dep. Loire-inferieure och Maine-et-Loire. Visserligen omintetgjordes hans försök att medelst en djärf marsch tvärt igenom Bretagne till Granville träda i förbindelse med en engelsk flotta, men på återtåget besegrade han (vid Dol) Rossignol, som efter Lechelles död återfått öfverbefälet. Då fick ändtligen Rossignol lämna plats för Marceau, och i dec. s. å. lyckades denne med biträde af Kleber och Westermann alldeles spränga 
page_number=580, index= - Vendee-krigen - Vendee-upproret - Vendel - Vendelbo - Vendelboerne - Vendelkråka - Wendell, Johan Gustaf Henning - Vendell, Herman Albert - Vendelrot - Vendelsberg - Wendelstein - Vendelsån - Vendelsö - Vendeltid 
La Rochejaqueleins "kungliga katolska arme" (vid Le Mans och Savenay) och därmed stilla upproret på högra Loirestranden, hvarefter Carrier (se denne) med djurisk grymhet rasade mot fångar, kvinnor och barn. Vänster om Loire fortfor emellertid ett gerillakrig under den dit undkomne La Rochejaquelein och Charette de la Contrie (se denne). Då ditsändes general Turreau för att bringa till verkställighet ediktet af 1 aug., och under de ohyggligaste våldsgärningar började hans "helveteskolonner" genomströfva det olyckliga landet. Detta kom den redan halfsläckta upprorslågan att åter blossa upp. Visserligen stupade La Rochejaquelein i början af 1794, men Charette och en skogvaktare Stofflet (se denne) höllo fullständigt Turreaus 70,000 man starka här i schack. Därigenom började omsider de republikanska myndigheterna komma till insikt om, att det barbariska krigföringssättet ej ledde till målet. Turreau återkallades i maj 1794. De följande generalerna, Vimieux, Dumas och Canclaux, sökte vinna befolkningen genom mildhet, och efter Robespierres fall genomdref Carnot ett konventsbeslut, som erbjöd amnesti mot nedläggandet af vapnen. Följden däraf blef, att Charette 18 febr. 1795 lät förmå sig att i La Jaunais med Canclaux afsluta ett fredsfördrag, och sedan äfven Stofflet 2 maj s. å. biträdt detsamma och Hoche (se denne) därjämte förmått chouanerna till underkastelse, tycktes upproret fullständigt stilladt. Då chouanerna kort därefter åter rest sig, förleddes emellertid Charette genom emigranternas stämplingar och ett landstigningsförsök af en på engelska skepp öfverförd emigranthär vid Quiberon (i Bretagne) att ånyo gripa till vapen (juni 1795), men i förhoppning att grefven af Artois själf skulle infinna sig i Vendee understödde han ej expeditionen mot Quiberon, som tillintetgjordes af Hoche (juli s. å.). Då grefven af Artois fegt återvände till England, utan att ha tagit befälet i Vendee, skingrades till största delen vendeerna, som vid ryktet om prinsens ankomst till ett antal af 15,000 man samlats under Charettes fanor. Med en handfull trogna sökte han dock fortsätta kampen; men ehuru äfven Stofflet i jan. 1796 ånyo reste sig, kunde han ej uträtta något mot Hoche, som i sept. 1795 fått öfverbefälet äfven i Vendee samt genom klokhet och kraft småningom återställde lugnet och ordningen i det olyckliga landet. Slutligen blef Stofflet 24 febr. 1796 tillfångatagen och skjuten, och i mars s. å. drabbade samma öde Charette. Därmed kunna vendeekrigen i hufvudsak anses afslutade; fullständigt blefvo de det 1800, då Bonaparte genom konkordatet (se d. o., sp. 768) och löfte om amnesti i förening med några kraftiga mått och steg förmådde de sista insurgentskarorna att underkasta sig. Under "hundra dagarna" (1815) utbröt åter en rojalistisk resning i Vendee, men blef genast stillad. (Jfr La Rochejaquelein 2). Ett försök att efter 1830 års revolution åstadkomma en dylik resning till förmån för Karl X:s hus kväfdes i lindan. Jfr C. L. Chassin, "Études sur la Vendee et la Chouannerie" (1892). S. B. 
<b>Vendee-upproret</b> [vãdē-]. Se Vendee-krigen. 
<b>Vendel,</b> socken i Uppsala län, Örbyhus härad. 16,930 har. 2,832 inv. (1919). V, utgör ett pastorat i Uppsala stift, Örbyhus kontrakt. Inom socknen ligger Ottarshögen, en grafhög af samma dimensioner som Uppsala högar (se d. o.), undersöktes 1914—16 och visade sig till såväl byggnad som i fråga om fynden nära öfverensstämma med dessa. Genom sällsynt lyckliga fynd kunde den dateras just till tiden för konung Egils son Ottar Vendelkråkas död (omkr. 525), hvadan med all säkerhet denne blifvit begrafd där. Se B. Nerman, "Ottar Vendelkråka och Ottarshögen i Vendel" (i "Upplands fornm.-för:s tidskr.", 1917). Jfr Vendeltid. 
<b>Vendelbo.</b> Se Lövenörn 1, sp. 321. 
<b>Vendelboerne.</b> Se Vendsyssel. 
<b>Vendelkråka.</b> Se Ottar, sp. 1087. 
<b>Wendell,</b> Johan Gustaf Henning, präst, författare, f. 1838 i Pjätteryd, Kronobergs län, d. 1911, vardt student i Lund 1857 och filos. doktor där 1865, var först lärare, prästvigdes 1884 och utnämndes 1892 till kyrkoherde i Björnlunda. W. utgaf flera läroböcker, öfversatte Terentius' "Flickan från Andros" (1865) och var verksam som skriftställare på flera andra områden. Han skref den mycket spridda berättelsen <i>Vackra Svarten</i> (1891; många uppl.; öfv. till flera språk), som är ett lyckligt inlägg för djurskyddet, hvilket i honom hade en nitisk främjare. R—n B. 
<b>Vendell,</b> Herman Albert, finländsk språkforskare, f. 10 juli 1853 i Helsingfors, d. där 28 aug. 1907, blef student 1871, filos. kandidat 1876, licentiat 1881 och s. å. docent i svenska språket och litteraturen vid Helsingfors' universitet. Hans hufvudsakliga gebit var bygdemålsforskningen, och han utgaf en mängd afh. och ordböcker öfver olika östsvenska dialekter, såsom folkmålen i Nyland, Finnby (Egentliga Finland), Pedersöre och Purmo (Österbotten), Ormsö och Nuckö (Estland), Runö (i Rigaviken) och Gammelsvenskby (i södra Ryssland). Hans förnämsta verk är <i>Ordbok öfver de östsvenska dialekterna</i> (i "Skrifter utg. af Sv. litt. sällsk. i Finland", 1904—07). Tills. med A. O. Freudenthal utgaf han <i>Ordbok öfver estländsk-svenska dialekterna</i> (ibid., d. VII, 1887). H. B—th. 
<b>Vendelrot,</b> <i>farm.</i> Se Vänderot. 
<b>Vendelsberg,</b> folkhögskola i Råda socken, Göteborg och Bohus län. Se Nationalgodtemplarorden. 
<b>Wendelstein.</b> Se Meteorologiska stationer, sp. 282. 
<b>Vendelsån</b> l. Tenstaån. Se Fyrisån. 
<b>Vendelsö,</b> bebodd, kal ö utanför Hallandskusten, Värö socken, ungefär midt emellan Varberg och Kungsbacka samt n. om Vendelsöfjorden. Omkr. 1,75 kvkm. G. Brgrn. 
<b>Vendeltid,</b> <i>arkeol.</i>, kallas i Sverige den senare delen af folkvandringstiden, omkr. 600—800 e. Kr. Den har fått sitt namn efter socknen Vendel i norra Uppland, vid hvars kyrka 1881, 1882 och 1893 anträffats 14 grafvar, af hvilka de rikast utstyrda tillhörde 600- och 700-talen. 12 innehöllo fartyg, i hvilka den döde krigaren bisatts, utrustad med vapen, husgeråd och allehanda husdjur, såsom hästar, nötkreatur, får, svin och hundar. Äfven ben af berguf, jaktfalk, trana, gås och anka ha hittats i en af grafvarna. Bland vapnen märkas hjälmar, sköldar, svärd, spjut- och pilspetsar. Vidare finnas rikt ornerade betsel, sadelbeslag, stigbyglar, remsöljor och en mängd 
page_number=581, index= - Vendeltid - Vendemiaire - Venden - Wenden - Vender 
beslag, grytor, halster, spett, kedjor för grytans upphängning, saxar, knifvar, hammare, spelbrickor m. m. Hjälmar, sköldar, betsel och annat remtyg äro prydda med förgyllda samt äfven (å ett betsel) emaljerade bronsbeslag dekorerade i folkvandringstidens yngre stilar (stilarna II och III enligt B. Salin, "Altgermanische thierornamentik", 1904; se Järnåldern, fig. 16 o. 17). Under Vendeltiden är Sverige, särskildt Uppland och Gottland, rikare på fynd än de andra skandinaviska länderna. Den rika dekorationskonst, som här under denna tidrymd och strax förut utbildar sig ur den samgermanska djurornamentiken, tillhör det förnämsta, som något folk kan uppvisa. Det är också ungefär samtidigt med Vendeltiden eller något tidigare, som de vid våra gamla byar och gårdar i mellersta Sverige belägna graffälten ("ättebackarna") ta sin början för att sedan fortsätta att användas till vikingatidens slut. Detta bevisar ej, att icke bosättningen i dessa byar och gårdar kan vara äldre, men onekligen antydes härigenom ett brott i traditionen, som ännu ej är säkert förklaradt. Det ifriga röjnings- och byggnadsarbete, som dock synes ha egt rum och som bevittnas af höggraffältens förekomst i stort antal, återspeglas i Ynglingasagans berättelse om Braut-Anund, som anses ha dött omkr. 640 (Nerman). Dennes son Ingjald Illråde blef den, som med hård hand samlade det svenska väldet till en enhet mer än ett par århundraden, innan Harald Hårfager utförde samma gärning i Norge. Braut-Anunds och Ingjalds grafplatser har man trott sig återfinna i den s. k. Anundshögen nära Västerås samt vid Husby på Fogdön i Mälaren, där äfven en stor hög är belägen. Den släkt, som ligger begrafven i Vendels båtgrafvar, hvilka ej täckas af högar, har man också antagit vara kunglig, men ej tillhöra den urgamla Ynglingaätten, som åtminstone för en tid utvandrade efter Ingjalds död. Man har gissat, att det är medlemmarna af den från Skåne komne Ivar Vidfamnes ätt, som här ligga begrafna, och man har i dessa rikt väpnade krigare velat se speciella Odensdyrkare i motsats till de Frejsdyrkande "ynglingarna", som ligga begrafna utan vapen i Uppsalahögarna, i Ottarshögen i Vendel (se d. o.) och annorstädes. Grafskicket med stora högar och däri ett centralröse, som tog sin början omkr. 500, fortlefde dock under den äldre Vendeltiden i Södermanland, Uppland, Östergötland och andra delar af det centrala Sverige. 
Liksom Vendeltiden är af största betydelse för uppkomsten och utbildningen af en nationell konststil och af politisk samhörighetskänsla, ett enhetligt konungadöme och en rikare bebyggelse, så torde väl äfven det svenska språkets differentiering från de öfriga skandinaviska språken ha sina rötter i denna epok, om också runskriftens bristfälliga beteckningssätt ej låter skiljaktigheten ännu på länge framträda. 
Litt.: Hj. Stolpe och T. J. Arne, "Gravfältet vid Vendel" (1912), B. Nerman, "Sveriges äldsta konungalängder som källa för svensk historia" (1914), "Ynglingasagan i arkeologisk belysning" (i "Fornvännen", 1917) och "Den svenska ynglingaättens gravar" (i "Rig", 1918), O. Montelius, "Ynglingaätten" (i "Nordisk tidskr.", s. å.), T. J. Arne, "Gravar från "Vendeltid" vid Lagerlunda i Kärna socken, Östergötland" (i "Fornvännen", 1919), H. Jungner, "Uppsala- och Vendel-kungarnes mytiska ättefäder" (i "Fornvännen", s. å.), S. Lindqvist, "Den svenska folkvandringsstilens uppkomst" (i "Rig", s. å.), och "Snorres uppgifter om hednatidens gravskick och gravar" (i "Fornvännen", 1920), B. Nerman, "Gravfynden på Gotland under tiden 550—800 e Kr." (1919), O. von Friesen, "Om det svenska rikets uppkomst" (i "Verdandis småskr.", 1915), Montelius, "Vår forntid" (1919), och H. Schück, "Svenska folkets historia", I (1914). T. J. A. 
<b>Vendemiaire</b> [vãdemiǟr], fr. (af lat. <i>vindemia,</i> vinskörd), "vinskördsmånad", den 1:a månaden och 1:a höstmånaden i den franska republikanska kalendern (se Kalender, sp. 601), hade 30 dagar och räknades fr. o. m. 22 sept. t. o. m. 21 okt. af åren 1792—94 och 1796—98, 23 sept.—22 okt. af åren 1795, 1799—1802 och 1804—05 samt 24 sept.—23 okt. af året 1803. — Historiskt märkvärdig är 13 vendemiaire år IV (5 okt. 1795), då den af Paris' borgerskap företagna resningen mot nationalkonventet kufvades af Napoleon Bonaparte, efter en förbittrad strid vid kyrkan S:t Roch. 
<b>Venden.</b> Se Vender. 
<b>Wenden,</b> stad i Livland, Lettiska republiken, i det s. k. Livländska Schweiz, nära floden Aa. 6,356 inv. (1897). Storartade ruiner af den livländska ordensborgen, som efter svärdsriddarnas förening med Tyska orden (1237) i mer än 300 år var säte för livländske herrmästaren. Efter livländska ordensstatens upplösning (1561) förenades W. med Polen-Litauen, men redan 1577 belägrades staden och slottet, där då den af ryssarna understödde "konung" Magnus af Livland residerade, af tsar Ivan IV och stormades, hvarvid försvararna sprängde sig och borgen i luften (4 sept.). Ryssarna öfvergåfvo dock platsen snart, men sökte hösten 1578 återta densamma, då en svensk-polsk här under Göran Boije och A. Sapieha kommo den till undsättning och slogo ryssarna 21 okt., hvarvid dessa, enligt uppgift af hertig Karl, förlorade 6,800 man och 24 fältstycken, men svenskarna "icke 100 man". 1600 intogs W. af svenskarna, men 1601 blef hertig Karl slagen af polackerna utanför W., som på samma gång gick förloradt. Det återtogs dock kort därefter, men måste senare s. å. åter utrymmas. 24 dec. 1626 slog J. De la Gardie polackerna vid W. S. å. hade det förutvarande polska biskopsstiftet W. jämte Wolmar och några slott af Gustaf II Adolf getts åt Axel Oxenstierna som friherreskap. 1657 lät M. G. De la Gardie spränga befästningarna, men det gjordes ej bättre, än att litauerna s. å. kunde besätta dem. 1682 beslöts deras fullständiga rasering. 30 april 1700 undandrefvo svenskarna en sachsisk postering vid W. Under Världskriget bombarderades järnvägen vid W. 28 april 1916 af tyska flygare, 1 juni 1919 intogs det af bolsjeviker besatta W. af letterna, som dock 12 i s. m. måste uppge staden åt tysk-baltiska landtvärnet. L. W:son M. 
<b>Vender</b> (lat. <i>vinidi, venedi, veneti</i>) är dels ett namn, hvarmed under medeltiden slaverna (se d. o.) i allmänhet betecknades af sina germanska grannar, dels tyskars och skandinavers benämning på de slaviska folk, som under medeltiden bodde 
page_number=582, index= - Vender 
mellan Oder, Erz- och Riesengebirge, Saale, Elbe, Stecknitz, Kiel och Östersjön, hvilket område därför kallades Vendland l. Venden (Snorres "Vindland"). Dessa slaver, som utgjorde en särskild — polackerna nära stående — grupp inom den slaviska folkfamiljen: den vendiska l. baltiska, sönderföllo i tre hufvudstammar: 1) <i>veleter</i> l. <i>vilzer</i> (äfven <i>liutizer</i>) i Pommern och norra Brandenburg, v. om Oder och kring dess mynning, 2) <i>bodritjer</i> l. <i>obotriter</i> (se d. o.) v. om de förre, i Mecklenburg och Holstein, samt 3) <i>sorber</i> s. om veleterna i konungariket Sachsen, i östra delen af prov. Sachsen, Anhalt, nordvästra Schlesien och södra Brandenburg, i n. nående upp till Saales utflöde i Elbe och Wartes i Oder. De tre stammarna sönderföllo i sin ordning i en mängd mindre folkstammar, t. ex. <i>pommarier</i> (hvaraf Pommern) och <i>haveller</i> (vid Havel) bland veleterna, <i>vagrier</i> (i Holstein) och <i>polaber</i> eller <i>elbeslaver</i> (se Polabiska) bland obotriterna och <i>lusizerna</i> (hvaraf Lausitz) bland sorberna. Venderna hade bosatt sig i dessa trakter, sedan vandalerna (se d. o.) under den stora germanska folkvandringen därifrån utvandrat. De styrdes af furstar, voro hedningar och lågo i ständig strid med sina tyska grannar, sachsarna, men äfven med hvarandra. Däraf begagnade sig Karl den store, skaffade sig i obotriterna bundsförvanter mot sachsarna, gjorde med obotriternas och serbernas tillhjälp veleterna skattskyldiga (789) och började äfven söka betvinga sorberna (806). Sedan dess fortgingo länge under oerhörda grymheter ständiga strider mellan de vendiska folken och tyskarna, i det de senare sökte kristna och fullständigt kufva de förre och dessa envist försvarade sitt nationella oberoende. Betecknande för arten af krigföringssättet är, att det tyska namnet på träl, <i>sklave</i> (hvaraf sv. "slaf"), har förorsakats af den mängd slaviska (vendiska) krigsfångar, som gjordes till trälar. Någon egentlig framgång fick tyskarnas omvändelse- och eröfringsverk först under de sachsiske konungarna (919—1024), hvilka i Vendland lade grunden till markgrefskapen Meissen, Nordmark och Altmark samt till en mängd biskopsdömen, bland andra ärkebiskopsdömet Magdeburg, själfva medelpunkten för den vendiska missionen. Men under de saliske kejsarna (1024—1125) följde en afmattning. Äfven med de skandinaviska folken stodo venderna i liflig beröring, hvilken dels var af krigisk natur (ömsesidiga vikingatåg), dels bestod i handelsförbindelser. Dessa senare gingo i synnerhet öfver den veletiska ön Wollin, hvarest under 900- och 1000-talen blomstrade handelsplatsen Julin, af skandinaverna kallad Jom, af tyskarna Vineta. Därinvid grundlades af nordiska vikingar det berömda Jomsborg (se d. o.). Under 1000-talet, då nordmannatågen upphörde och venderna mindre hårdt ansattes af tyskarna, blefvo venderna djärfvare i sina härjningar, som nu drabbade i synnerhet de skandinaviska länderna. Därigenom förmåddes särskildt Danmark att samverka med de tyska sträfvandena att betvinga venderna, och den norsk-danske konungen Magnus den gode vann öfver dem en stor seger vid Lyrskovshede (se d. o.) 1043. Under denna vendernas storhetstid försökte obotritfursten Godschalk samla dem till ett mäktigt rike och på samma gång på nationell väg kristna och civilisera dem, ett företag, som i viss mån gynnades från Danmark, men i synnerhet fann en kraftig befordrare i ärkebiskop Adalbert af Hamburg och Bremen. Visserligen mördades Godschalk 1066 af sina hedniska undersåtar, men hans verk fortsattes af hans son Henrik och Knut Lavard (se denne). Efter den senares död (1131) upplöstes dock detta välde, och härjningarna började med ny styrka, hvarom bl. a. vittna Konghälls förstöring 1135 och Sigtunas 1187, hvartill vendiska sjöröfvare åtminstone medverkade. Men nu följde omsider vendernas fullständiga kufvande. En väsentlig andel däri hade Albrekt Björnen (se Albrekt, brandenburgska furstar 1), hvilken förenade Nordmark och Altmark till markgrefskapet Brandenburg. Men det var dock framför allt Henrik Lejonet (se denne), som, samlande Nord-Tysklands krafter, på fullt allvar återupptog och slutligen bragte till fullbordan de sachsiske kejsarnas stora verk: Vendlands kristnande och germaniserande, hvarvid den danske konungen Valdemar I på en gång var hans bundsförvant och medtäflare. Obotritfursten Niklot, som ledde vendernas motstånd, besegrades 1160, och hans son Pribislaw blef kristen och mottog Mecklenburg som län af Henrik. Valdemar intog 1168 Rügen samt förstörde det där belägna, åt Svantevit helgade vendiska nationaltemplet i Arkona. Det öfriga Pommern, där kristendomen grundats genom biskop Ottos af Bamberg missionsverksamhet (1124), kufvades af Valdemar och Henrik och blef ett omedelbart tyskt län 1181 under den inhemske fursten Bogislaw. De öfriga vendiska länderna vid Östersjön kommo efter Henrik Lejonets fall under Danmark, hvars konung Knut VI därför antog titeln "de venders konge" (lat. <i>rex slavorum;</i> sedermera, oriktigt, <i>rex vandalorum</i>), men de förlorades åter till Tyskland under Valdemar Seier (se denne) och den olyckstid, som därefter inbröt öfver Danmark. De skildrade eröfringarna hade till följd den vendiska nationalitetens nästan fullständiga undergång. Venderna utrotades eller germaniserades; tyska kolonister inströmmade i deras land, och endast en mängd ortnamn röja nu, att landet mellan Elbe och Oder fordom varit slaviskt. Dock har en obetydlig spillra af den vendiska nationaliteten till våra dagar bevarats i öfre och nedre Lausitz inom en fyrkant, som bildas af orterna Peitz, Lübbenau, Bischofswerda och Löbau (jfr Spreewald). De där bosatte sorbiske l. lausitzske venderna ha bibehållit sitt slaviska språk, <i>sorbiskan</i> l. <i>lausitzskan</i> (se Vendiska språket), och efter 1840 har på detta äfven utvecklats en ganska rik litteratur. Ehuru h. o. h. tyska, kallades de i vendernas område (Mecklenburg, Pommern o. s. v.) genom Henrik Lejonets eröfringar grundlagda städerna (Stralsund, Wismar, Rostock, Lübeck, Hamburg, Lüneburg) "de vendiska" och spelade under detta namn en lysande roll i Hansans (se d. o.) historia. — Namnet Vendes konung, som af Gustaf Vasa omkr. 1540 upptogs i svenska konungatiteln till följd af rivaliteten med Danmark, beror af en oriktig identifiering af vender med vandaler. Med anledning däraf och stödjande sig på Jordanes' berättelse, att goterna utvandrat från Skandinavien och besegrat vandalerna i deras gamla bostäder vid Östersjön, ansåg 
page_number=583, index= - Vender - Vendes artilleriregemente - Vendes konung - Vendes trängkår - Vendetta - Vendidad, Vendidad-sade - Vendisk - Vendiska förbandet - Vendiska kronans husorden - Vendiska litteraturen, Lausitzska litteraturen l. Sorbiska litteraturen - Vendiska språket (Sorbiska, Lausitzska, Serbiska) 
han sig ha lika god rätt till titeln "vendernas konung" som de danske konungarna på grund af det danska medeltidsväldet där och lade därför till "rex Svecorum et Gothorum" ordet "Vandalorum", som på svenska återgafs med "Vendes". — Jfr Šafařik, "Slavische alterthümer" (1843—44), och G. Wendt, "Die germanisiering der länder östlich der Elbe" (1889), samt Slaver. S. B. 
<b>Vendes artilleriregemente</b> (n:r 3) uppstod vid det stora artilleriregementets delning 1794 (se Artilleri). Det sattes genom 1830 års organisation på 4 ridande batterier om 8 kanoner och 2 depåbatterier. Genom 1872 års organisation ökades det till 4 åkande batterier, förlagda i Landskrona, och 6 ridande, i Kristianstad, alla om 6 kanoner. Manskapet var värfvadt. Vid ombildningen genom 1892 års härordning fick regementet afge 1 batteri till hvartdera Andra Svea och Andra Göta regementen och utgjordes därefter af 6 åkande och 2 ridande batterier. Genom 1901 års härordning ökades det till 14 batterier, af hvilka 3 ridande, alla om 4 kanoner. 1919 afgaf det ett ridande batteri till Norrlands regemente som bergsbatteri. Regementet erhåller sitt värnpliktiga manskap från 1:a armefördelningens område. Det är med hela sin styrka förlagdt i Kristianstad. Regementets deltagande i 1813 års krig är tecknadt i en af officerskåren utgifven minnesskrift "Wendes regemente 1813". Å fig. till art. Artilleri äro några af regementets äldre uniformer afbildade. Om den nuvarande se pl. till art. Uniform. C. O. N. 
<b>Vendes konung</b> (d. v. s. venders, vendernas konung). Se Vender. 
<b>Vendes trängkår.</b> Se Skånska trängkåren. 
<b>Vendetta</b> (it., af lat. <i>vindicta,</i> hämnd), blodshämnd, sådan den ända till nyaste tid utöfvats på Corsica. Se Blodshämnd. 
<b>Vendidad,</b> Vendidad-sade. Se Avesta, sp. 512, och Helig, sp. 312. 
<b>Vendisk,</b> som härrör från eller hör till venderna (sa Vender). 
<b>Vendiska förbandet</b> (Blockförbandet), <i>bygnk.</i> Se Mur, sp. 1369 
<b>Vendiska kronans husorden.</b> Se Ordnar (Mecklenburg), sp. 834. 
<b>Vendiska litteraturen,</b> Lausitzska litteraturen l. Sorbiska litteraturen, omfattar det slaviska språkområdet i öfre och nedre Lausitz vid Spree, en kvarlefva af den sorbiska (serbiska) eller polabiska befolkningen i norra och mellersta Tyskland, hvilken af tyskarna betecknats som "vender", det gamla namnet på slaverna i allmänhet. I preussiska Lausitz ("Spreewald") har vendiska litteraturen, förutom den ganska rika folkdiktningen, varit inskränkt till det religiösa och rent pedagogiska. Starkare bevarade sig språket och nationaliteten i sachsiska Lausitz, som under senare delen af medeltiden hade tillhört Böhmen. Nya testamentet öfversattes på "vendiska" 1579 och Luthers katekes 1597. Sorbiska prästföreningar bildades under 1700-talet i Prag, Leipzig och Wittenberg, och prästerna gingo i spetsen för den nationella rörelsen. Handrej Zejler (Seiler, 1804—72) utgaf en sorbisk tidskrift i Leipzig, i hvilken han publicerade vendiska folkvisor i original och omdiktning. Väckande blefvo Jan Ernst Smoleř (1816—84) och Petr Jordan (1818—91), som på 1840-talet utgåfvo "Slavische jahrbücher" och på 1860-talet "Centralblatt für slavische literatur". Som den bäste poeten betraktas Jakub Bart (f. 1856), som under märket Ćisinski skrifvit vackra sonetter och noveller, och bland venderna i Spreewald Mato Kosyk (f. 1853). Den förnämste vetenskapsmannen är professor E. Muka (Mucke, f. 1854), som utarbetat en stor vendisk ordbok, hvars utgifning af ryska vetenskapsakad. afbrutits genom Världskriget, och redigerat tidskrifterna "Lipa serbska" och "Lužica". Härden för serbernas andliga odling blef Budušin (Bautzen) i Sachsen, där Societas slavica Budisina grundlades 1839, litteraturföreningen Matića serbska 1847, ett vendiskt gymnasium 1849, den nationella klubben Maćićny dom 1873 och ett sorbiskt museum 1900. Vendiska folkvisor ha samlats af Smoleř, Jordan och Muka samt af tyskarna W. v. Schulenburg (1880) och Sauerwein (1887). Hornik författade det sorbiska folkets historia (1884). Litteraturhistorier äro skrifna af Dučman 1869 och af Jenč 1881. En utmärkt kännare af vendiska litteraturen är tjechiske författaren Adolf Černý (pseudonymen Rokyta; f. 1864). A—d J. 
<b>Vendiska språket</b> (äfven kalladt Sorbiska eller Lausitzska, af sina egare Serbiska) talas numera af omkr. 150,000 pers. i fristaten Sachsen (östra hörnet), prov. Schlesien (nordvästra hörnet) och södra Brandenburg (omkring Kottbus), på båda sidor om Sprees öfversta lopp. Språket hör jämte tjechiska (bömiska) och polska till den västra gruppen af slaviska språk. Gammalt <i>tj</i> blir <i>ts</i> (<i>c</i>), <i>dj</i> blir <i>dz</i> eller <i>z</i> (d. v. s. ton. <i>s</i>), t. ex. <i>sweca</i> (läs <i>svetsa</i>), ljus, <i>hospoza,</i> fru; <i>or, ol</i> mellan två kons. ger <i>-ro-, -lo-,</i> t. ex. <i>glos</i> (<i>hlos</i>), röst, <i>broda,</i> skägg; nasalt <i>e</i> ger (<i>j</i>)<i>a</i> l. (<i>j</i>)<i>e</i>; nasalt <i>o</i> ger <i>u,</i> t. ex. <i>vjazać,</i> binda, <i>ruka,</i> hand. Tonvikten faller alltid på ordets första stafvelse. Språket tryckes dels med "tyska", dels med latinska bokstäfver; ortografien är en efterbildning af den tjechiska. Dualis finns kvar både i nomen och i verb; <i>s</i>-aorist och slav. imperfektum finnas i behåll. Dialekterna fördela sig på två större grupper, representerade af hvar sitt skriftspråk: lågsorbiska i n. (50,000 talande, alla protestanter), högsorbiska i s. (100,000 talande, däribland 10,000 katoliker). De skiljas lättast därigenom, att i lågsorb. gammalt <i>g</i> behåller sin valör, i högsorb. ersattes af frikativa (<i>γ,</i> skrifves <i>h</i>). Inom lågsorb. skiljas 7 olika dialekter, af hvilka Kottbus-Spremberg-gruppen gett upphof till skriftspråket (hvarförutom tre andra stå i begrepp att försvinna). Inom högsorb. skiljer man tio dialekter, bland hvilka Bautzen-gruppen ligger till grund för skriftspråket. Dessutom räknar man fyra dialekter, som stå på gränsen mellan låg- och högsorbiska (t. ex. Muskau, Senftenberg). De äldsta minnesmärken af lågsorbisk skriftdialekt äro ett "Fader vår" hos Bohoric från 1584 och en psalmbok från 1656, viktigast bibelöfv. af G. Fabricius (N. T. 1709) och J. F. Fritze (G. T. 1796); äldre äro Jakubicas öfv. af N. T. på Sorau-dialekt (handskrift från 1548) samt A. Mollers psalmbok och katekes på Lübbenau-dialekt (1574). Ordböcker af Zwahr (1847), dålig, och Ernst Mucke (Arnošt Muka), endast delvis (till följd af Världskriget) 
page_number=584, index= - Vendiska språket (Sorbiska, Lausitzska, Serbiska) - Vendiska städerna - Wendl. - Vendland - Wendland, Johann Christoph - Vendôme (stad) - Vendôme, ätt - Vendôme, 1. Cesar - Vendôme, 2. Louis - Vendôme, 3. Louis Joseph - Vendôme, 4. Philippe 
tryckt; "'Historische und vergleichende laut- und formenlehre der niedersorbischen sprache" af E. Mucke (1891), prisskrift; syntax af Liebsch (1884), G. Schwela, "Lehrbuch der niedersorbischen sprache" (I, 1906; II, 1911). Det tidigaste alstret af högsorbiskt språk är Bautzens borgared från slutet af 1400-talet, därnäst en katekes från 1597 (Löbaudialekt), Frenzels (Brancels) öfv. af Matteus och Markus 1670 (bergsdialekt) samt Swetliks perikoper och psalmer (1690 och 1696; kat. dialekt); af den högsorbiska skriftdialekten en evangeliebok från 1695. Grammatik och ordbok af Pfuhl: "Laut- und formenlehre der oberlausitzisch-wendischen sprache" (1867), "Lausitzisch-wendisches wörterbuch" (1866) och Ščerba, "Vostočnolužickoje narěěije" (Petersburg, 1915). Utvecklingen af de urslaviska ljudförbindelserna <i>er, el, or, ol</i> + konsonant har behandlats af T. Torbiörnsson (i "Beiträge zur kunde der indogermanischen sprachen", bd 20) och S. Agrell (i "Slavische lautstudien"). Lll.* 
<b>Vendiska städerna.</b> Se Vender, sp. 1112. 
<b>Wendl.</b>, vid växtnamn förk. för J. C. Wendland. 
<b>Vendland.</b> Se Vender, sp. 1111. 
<b>Wendland</b> [-lant], Johann Christoph, tysk trädeårdsman, f. 18 juli 1755 i Landau (Elsass), d. 27 juli 1828 i Herrenhausen vid Hannover, blef 1817 trädgårdsföreståndare på sistnämnda ställe. Han utgaf det stora planschverket <i>Ericarum icones et descriptiones</i> (1798—1823, med 162 kolor. taflor). C. Lmn. 
<b>Vendôme</b> [vãdåm], stad i norra delen af franska dep. Loir-et-Cher, vid Loir och järnvägen Paris—Tours. 9,500 inv. (1901). Staden har gamla kyrkliga traditioner, eger flera vackra och väl bevarade kyrkor och kloster samt ruinerna af ett slott (efter hvilket grefvesläkten Vendôme blifvit uppkallad), hvars äldsta delar stamma från 1000-talet. Till sitt ursprung var V. en keltisk ort, <i>Vendocinum;</i> kring det sedermera anlagda feodalslottet har den moderna staden uppvuxit. Vid slutet af 900-talet blef V. ett grefskap och 1515 ett hertigdöme, som länge tillhörde en gren af bourbonska ätten. I dec. 1870 stodo i närheten af V. flera strider mellan franska Loire-armen under Chanzy och 10:e preussiska armekåren under Voigts-Rhetz. A. N—d. 
<b>Vendôme</b> [vãdåm], fransk, ursprungligen greflig, sedan 1515 hertiglig, 1727 utslocknad ätt. Men titeln hertig af V. föres af konung Ludvig Filips sonson hertig Filips af Alencon son Emanuel (f. 1872). — 1. Cesar, hertig af V., storamiral, f. 1594, d. 1665, naturlig son till konung Henrik IV af Frankrike och Gabrielle d'Estrees, blef af sin fader förklarad legitim 1595 och erhöll 1598 hertigdömet Vendôme samt fick 1610 rang efter prinsarna af blodet. Efter faderns död slöt han sig till det parti, som tog till vapen mot Maria af Medicis och stämplade med Conde. Då hugenotterna 1621 reste sig, deltog han i kampen emot dem. Invecklad i Chalais' sammansvärjning emot Richelieu (1626), blef han fängslad och återfick först efter fyra års förlopp sin frihet med villkor, att han afstod guvernörskapet öfver Bretagne, hvilket han erhållit genom sitt gifte med hertigens af Mercoeur dotter. På nytt anklagad för delaktighet i en konspiration emot Richelieu, måste han 1641 fly till England. Sedan han efter kardinalens död (1642) återvändt till Frankrike, drefs han af sin oroliga äregirighet till nya stämplingar mot regeringen, som föranledde hans förvisning från hofvet 1643. Detta var hans sista handling af opposition; han slöt sig därefter till änkedrottningen och Mazarin samt blef, efter Condes fängslande, 1650 guvernör öfver Bourgogne och s. å. storamiral. 1653 återeröfrade han, som armechef, Bordeaux från Fronden, och 1655 slog han, som storamiral, den spanska flottan utanför Barcelona. — 2. Louis, hertig af V., den föregåendes son, krigare, kardinal, f. 1612, d. 1669, gjorde sina första lärospån i krigskonsten på expeditionen mot Savojen 1630, tjänade därpå i Flandern och utmärkte sig vid belägringen af Arras (1640), där han blef svårt sårad. Faderns missämja med regeringen höll honom aflägsnad från hofvet till Richelieus död. 1650—51 var V. vicekonung i Katalonien. 1652 förde han befälet i Provence och 1656 i förening med hertigen af Modena i Lombardiet, där han eröfrade Valentia. Efter sin hustrus (Laura Mancini, Mazarins systerdotter) död, 1657, ingick V. i andliga ståndet, upphöjdes 1667 till kardinal och utnämndes s. å. till legatus a latere vid franska hofvet. — 3. Louis Joseph, hertig af V., den föregåendes son, härförare, f. 1654, d. 1712, deltog med utmärkelse i Ludvig XIV:s krig under Turennes, Luxembourgs och Catinats befäl och fick 1695 sitt första själfständiga befäl, nämligen öfver franska armen i Katalonien, hvarest han 1697 förde kriget till ett lyckligt slut. Under Spanska tronföljdskriget ersatte han 1702 Villeroi uti Italien och bibehöll i det stora hela en fördelaktig ställning, om än förvaltningen och manstukten inom hans arme lämnade åtskilligt att önska. Efter Villerois motgång vid Ramillies (1706) kallad att ersätta honom i Nederländerna, ställdes han 1708 under hertigens af Bourgogne öfverbefäl och kunde genom sina kloka råd icke förekomma nederlaget vid Oudenaarde (s. å.), hvarefter han genom intriger aflägsnades från befälet. 1710 sändes han dock åter till Spanien och återställde Filip V:s sak genom segern vid Villa Viciosa (1710). V. var en af Frankrikes mest begåfvade härförare på sin tid, ehuru hans förmåga ofta blifvit underskattad. — 4. Philippe, chevalier de V., den föregåendes broder, den siste af ätten, krigare, storprior, f. 1655, d. 1727, deltog i fälttågen i Flandern 1673—78, utnämndes 1691 till "marechal de camp" och 1693 till storprior 
page_number=585, index= - Vendôme, 4. Philippe - Vendôme-kolonnen - Vendredi-saint - Vendsyssel - Wendt, Hans Heinrich - Wendt, Georg Willehad von - Vendtholmen - Venebygden - Venedey, Jakob - Venedi - Venedig - Venediger - Venelin, Jurij Ivanovitj - Vener, Blodådror 
af Frankrike. S. å. befordrad till generallöjtnant, sändes han till krigsteatern i Italien. Då han 1705 i drabbningen vid Cassano lämnade sin broder utan understöd, föll han i onåd samt måste 1706 lämna armen. Först efter Ludvig XIV:s död (1715) fick han tillstånd att återkomma till Paris. V. hade obestridlig begåfning och en viss smak för litteraturen, men framställes af Saint-Simon som en i moraliskt afseende djupt sjunken man. 1. 2, 4. A. B. B.* 3. C. O. N.* 
<b>Vendôme-kolonnen</b> [vãdåm-]. Se Paris, sp. 72 och pl. 1, fig. 4. 
<b>Vendredi-saint</b> [vãdrədisä̃'], fr. Se Långfredag. 
<b>Vendsyssel</b> benämnes den nordliga halfön på Jylland, från Limfjorden till Skagen, mellan Skagerak och Kattegatt. Den bildar större delen af Hjörring amt och ett härad (Kjaerherred) af Aalborgs amt. Inbyggarna, <i>vendelboerne,</i> utgöra omkr. 160,000. De äro ett djärft och kraftigt släkte, styfsinta och själfrådiga. Under medeltidens bonderörelser gjorde de sig mycket bemärkta, såsom i resningarna mot Knut den helige 1086, mot Valdemar Atterdag 1368, under Hervid Tagesön mot tiondeskatten 1441 och under "skeppar Clement" 1534 mot adelns förtryck. E. Ebg. 
<b>Wendt,</b> Hans Heinrich, tysk evangelisk teolog, f. 18 juni 1853 i Hamburg, blef e. o. professor i Göttingen 1881, ord. professor 1883 i Kiel, 1885 i Heidelberg och 1893 i Jena. Han är en af den Ritschlska teologiens mest betydande bärare och har gett denna skola den sista systematiska sammanfattningen af dess dogmatik i <i>System der christlichen lehre</i> (1907), där han förenklar systematiken, men ock drager radikalare konsekvenser. W. är också känd bl. a. genom en kommentar till Apostlagärningarna (i Meyers samling, 1880; 9:e uppl. 1913) och studier till Johannesevangeliet (1900 och 1911) samt <i>Lehre Jesu</i> (1886—90; 2:a uppl. 1901). Hj. H—t. 
<b>Wendt,</b> Georg Willehad von, finländsk vetenskapsman och politiker, f. 23 mars 1876 i Helsingfors, student 1893, egnade sig först åt medicinska studier samt blef med. licentiat 1903 och doktor 1905. Han förordnades 1901 till amanuens och 1905 till laborator vid universitetets fysiologiska laboratorium. Hans vetenskapliga produktion har rört sig förnämligast på närings- och ämnesomsättningsfysiologiens, men äfven på bakteriologiens och den histologiska teknikens områden. Hans förnämsta arbeten äro doktorsafh. <i>Untersuchungen über den eiweiss- und salzstoffwechsel beim menschen</i> (äfven i "Skandinavisches archiv für physiologie" 1905), <i>Über die einwirkung des alkohols auf die körpertemperatur des menschen</i> samt två afh. om blodomloppet hos kaniner (1906). 1911 publicerades kapitlet om <i>Mineralstoffwechsel</i> i "Handbuch der biochemie". 1907—08 idkade W. studier i husdjurslära (fysiologi och utfodringslära) vid landtbruksinstitutet vid Leipzigs universitet, där han 1908 blef filos. doktor på grund af afh. <i>Zur variabilität der milch.</i> Tills. med W. Müller utgaf han en serie halft populära <i>Abhandlungen aus dem gebiete der tierhaltung,</i> behandlande kornas utfodring och grundande sig på utförda experiment. Från 1908 handhade W. undervisningen i husdjurslära för agronomiestuderande vid Helsingfors' universitet och utnämndes 1910 till professor i ämnet. Han har utöfvat flitig populär skriftställarverksamhet, särskildt på lanthushållningens gebit, men äfven på flera andra för tiden aktuella områden, hvilka hans mångfrestande sinne icke lämnat obeaktade. Nämnas må den rashygieniska broschyren <i>Våra plikter mot kommande släktled</i> (1912) och <i>Våra födoämnens ekonomiska värde</i> (1916). 1917 och 1918 var han statens ombud för lifsmedelsärenden i Skandinavien. W. var medlem af expertkommitten för ny vallag 1905—06 (han utgaf 1906 broschyren <i>Das proportionalwahl zur finländischen volksvertretung</i>) och organiserade, i egenskap af det då bildade svenska folkpartiets förste sekreterare, partiet i öfverensstämmelse med den nya vallagen. Han invaldes 1919 i riksdagen af partiet, men 1920 skilde han sig jämte två andra medlemmar af partiet från dess riksdagsfraktion och bildade en själfständig svensk s. k. vänstergrupp. W. är led. af svenska Landtbruksakad. (1916). T. C. 
<b>Vendtholmen.</b> Se Ventholmen. 
<b>Venebygden,</b> dalgång i Gudbrandsdalen. Se Norge, sp. 1381. 
<b>Venedey</b> [fe'nedej], Jakob, tysk politiker och skriftställare, f. 1805 i Köln, d. 1871, advokat, väckte genom sina åsikter de styrandes misshag och flydde 1832 till Frankrike, hvarifrån han återvände under revolutionsåret 1848. Han tog s. å. som ombud för Hessen-Homburg säte i Frankfurt-parlamentet, hvarest han var en af vänsterns ledare, och uppehöll sig därefter på olika orter i Schweiz och Tyskland. Han utgaf resebeskrifningar och biografiska arbeten m. m. 
<b>Venedi,</b> folk. Se Vender. 
<b>Venedig.</b> Se Venezia. 
<b>Venediger,</b> berggrupp. Se Grossvenediger. 
<b>Venelin,</b> Jurij Ivanovitj, rysk slavist, f. 1802, d. 1839, son till en ortodox präst i norra Ungern vid namn Guc, studerade först teologi i Lemberg och kom 1825 till Moskva för medicinska studier, som han dock försummade för sina historiska och arkeologiska forskningar. Ett visst uppseende väckte hans arbete "De gamla och nutida bulgarerna i deras politiska, etnografiska, historiska och religiösa förhållande till ryssarna" (1829), hvarigenom han sökte påvisa bulgarernas historiska uppkomst och ställning i den slaviska världen samt deras frändskap med ryssarna. V. förfäktade varmt teorien om slavernas ursprunglighet i Europa vid sidan af grekerna och romarna. I ett följande arbete utsträckte han sina okritiska jämförande undersökningar på hela den slaviska forntiden, ehuru af tvifvelaktigt värde. Bland hans smärre skrifter, som numera äro totalt föråldrade och glömda, märkes hans mot Schlözers och Bayers norrmanniska teori om det ryska rikets grundläggning af varjagerna riktade stridsskrift <i>Skandinavemanija i jeja poklonniki</i> (tr. 1842). A—d J. 
<b>Vener</b> (lat. <i>venae</i>), Blodådror, <i>anat.</i>, kallas de blodkärl, som föra blodet från väfnaderna till hjärtat. Om vensystemets anordning se Blodomlopp och pl. I till art. Människan. I jämförelse med artärerna l. pulsådrorna (se Artär) äro venerna af större kaliber; deras väggar äro tunnare, och de äro försedda med <i>klaffar</i> (valvler, ventiler), som hindra blodets strömning i riktning från hjärtat. Det höga tryck, hvarunder blodet i artärerna står, förbrukas till stor del för blodets 
page_number=586, index= - Vener, Blodådror - Venerabile - Venerabilis, lat., vördnadsvärd - Veneration (lat. veneratio), vördnad - Venereologi (af Venus, genit. Veneris, och grek. logos, kunskap), med. - Veneridae, zool. - Veneriska sjukdomar 
drifning genom kapillärerna, så att blodtrycket i venerna är jämförelsevis lågt. En ven kan sålunda lätt komprimeras (sammantryckas). Vissa anatomiska anordningar underlätta emellertid blodströmmen i venerna. Emellan de särskilda venerna finnes vanligen en mängd <i>anastomoser,</i> förbindningsgrenar, på vissa ställen nätformigt anordnade till s. k. <i>venplexus.</i> Om en gren hoptryckes, kan blodströmmen sålunda lätt passera genom en annan. På vissa ställen ligga venerna så, att de vid muskelsammandragning, t. ex. vid rörelser af extremiteterna, vid andningsrörelserna ömsevis sammanpressas och utvidgas. Dessa rörelser utöfva sålunda ett slags pumpverkan på blodströmmen i venerna, hvarvid venklaffarna reglera strömmens riktning. I venväggarna finnas glatta muskler, liksom i artärväggarna, anordnade dels cirkulärt, dels longitudinellt. För de stora venerna i bukhålan är det visadt, att förmedelst dessa muskler venernas lumen står under inflytande af vasomotoriska nerver, analogt med förhållandet vid artärerna. Den blodmängd, som nämnda venområde innehåller, varierar genom denna anordning under olika förhållanden, och på detta sätt eger en reglering rum af blodtillströmningen till hjärtat. — Den rytmiska förändring af artärlumen, som kallas puls (se d. o.), utjämnas i de finare artärerna och kapillärerna och finnes därför i regel ej i venerna. Under normala förhållanden iakttages en s. k. <i>venpuls</i> endast i de närmast hjärtat belägna större venstammarna. Så länge venklaffarna funktionera, utgöra de ett hinder för pulsvågen. Venpulsen kan ega en klinisk betydelse, i det att den återger högra förmakets sammandragningar. J. E. J—n. 
<b>Venerabile,</b> lat. ("det tillbedjans- eller vördnadsvärda"), hos katolikerna benämning på den i monstransen förvarade hostian. 
<b>Venerabilis,</b> lat., vördnadsvärd. 
<b>Veneration</b> (lat. <i>veneratio</i>), vördnad. 
<b>Venereologi</b> (af <i>Venus,</i> genit. <i>Veneris,</i> och grek. <i>logos,</i> kunskap), <i>med.</i>, den del af medicinen, som sysselsätter sig med de s. k. veneriska sjukdomarna. 
<b>Veneridae,</b> <i>zool.</i>, en familj tillhörande musslorna (se Blötdjur). Skalen äro lika stora, ofta nästan cirkelrunda, beklädda med en tunn, lätt affallande kutikula, hvarje lås har vanligen tre tänder och yttre ligament. Sifonerna kunna vara mycket långa och äro i större eller mindre utsträckning sammanväxta. Familjen har uppdelats i flera släkten och ett mycket stort antal lefvande och fossila arter (öfver 1,000). De förekomma i varma och tempererade haf. Släktet <i>Venus</i> eger endast tre låständer, men ingen sidotand; dess arter lefva i alla haf. Släktet <i>Cytherea</i> (Venus-mussla; se fig.) är försedt äfven med en sidotand; det är likaledes kosmopolitiskt. Några arter ätas. L—e. Venus-musslan <i>Cytherea dione.</i> Upptill skaletsinsida med låsinrättningen. 
<b>Veneriska sjukdomar</b> är en benämning, under hvilken man sammanfattar tre sjukdomar (syfilis, gonorre och enkelt schankersår), som dock i verkligheten äro af ganska olika natur. Orsaken till, att dessa sjukdomar, trots sin olikhet, fått en gemensam benämning, ligger i den historiska utvecklingen. Under en viss utvecklingsperiod trodde man nämligen, att de utgjorde olika symtom af en och samma sjukdom. Denna sjukdom erhöll på grund af sin stora spridning och sorgliga betydelse en mängd olika namn (enligt I. Blocks sammanställning 525). Bland dessa må nämnas <i>Morbus gallicus</i> ("franska sjukan", "fransosen") och <i>Morbus Venereus</i> l. <i>Lues venerea,</i> hvarifrån benämningen "venerisk sjukdom" härstammar. Dessa senare benämningar infördes 1527 af fransmannen de Bethencour, som därigenom ville betona denna sjukdoms sammanhang med den sinnliga kärleken, för hvilken i romerska mytologien <i>Venus</i> var den gudomliga representanten. — Under följande århundraden växlade åsikterna om sjukdomens enhetlighet. Först på 1830-talet bringade fransmannen Ricord bevis, att gonorren var en särskild sjukdom, och på 1850-talet en af hans lärjungar, Bassereau, att det mjuka schankersåret var en annan sjukdom än syfilis. Numera känner man icke blott de olika sjukdomsbilderna af de tre sjukdomarna, utan också de smittämnen (bakterier), som åstadkomma hvar och en af dem. Efter de framsteg, som forskningen sedan 1500-talet gjort, framstå numera de tre sjukdomarna syfilis, gonorre och schankersår i en helt annan dager än förut. Gemensamt för dem är egentligen endast, att det vanligaste smittningssättet, åtminstone i flertalet länder, utgöres af könsumgänget. Detta är dock visst icke det enda sättet för öfverföring af dessa sjukdomars smitta, enär äfven andra beröringar af såväl erotiskt som icke erotiskt motiv kunna åstadkomma ifrågavarande smittöfverföring, hvilken dessutom kan förmedlas äfven af föremål, på hvilka smittan finns, om dessa på tämligen kort tid föras från en sjuk till en frisk individ. Af dessa förhållanden kan man förstå, att venerisk sjukdom icke är en direkt följd af ett erotiskt lefnadssätt, hvilken föreställning man ännu möter äfven bland bildade människor, utan en tillfällighet, som kan inträffa lika väl vid den första erotiska beröringen som efter ett längre erotiskt lif eller också utan allt könsumgänge. Att på grund af förekomsten hos en människa af en venerisk sjukdom fälla ett bestämdt omdöme om denna människas karaktär, hvilket ej sällan sker, bevisar därför endast bristande kännedom om dessa sjukdomars natur. Som exempel på, huru pass vanlig öfverföring af gonorre på icke erotisk väg är, kan anföras, att på sjukhuset S:t Göran ständigt vårdas ett större eller mindre antal småflickor, vanligast i åldern 5 till 10 år, hvilka smittats med gonorre på oskyldigt vis. Om spridningen af syfilis på icke sexuell väg kan hänvisas till amerikanen Bulkleys bok "Syphilis in the innocent" (1894), i hvilken han sammanställer alla i världslitteraturen beskrifna fall af icke sexuell smittöfverföring från äldsta tider till 1892, samt till tysken Scheuers fortsättning däraf (intill 
page_number=587, index= - Veneriska sjukdomar 
1909) utg. "Die syphilis der unschuldigen". I äldre tider var den ej sexuella öfverföringen af syfilis betydligt vanligare än nu. Bulkley omnämner 110 smärre epidemier eller endemier af syfilis i olika länder. Vid den mest omfattande af dessa, den i Brünn 1577, smittades icke mindre än 180 personer genom koppning, som utfördes af en badare med smittsam syfilis. I andra fall har orsaken varit omskärelse, förrättad af en präst med smittsam syfilis, och vaccination, för hvilken befolkningen därför fick en lätt förklarlig motvilja, som bibehållit sig ända till våra dagar. Vidare anföras digifning, förlossning, samarbete inom vissa fabriker, framför allt vid glasblåsning, och slutligen sammanboende. De sistnämnda syfilisendemierna benämnas vanligen familjeendemier. Sådana, ehuru i obetydligare omfång än i gamla tider, förekomma ännu i våra dagar, i hvilket land som helst. I de flesta dylika fall har smittan införts i familjen genom någon tjänarinna eller något af de vuxna barnen. I länder med mindre upplyst befolkning och sämre läkarväsen äro syfilisendemier fortfarande mycket vanliga. Så har t. ex. doktor Jordan i Moskva i början af 1900-talet redogjort för öfver 30 familjeendemier af syfilis, som han själf iakttagit i Ryssland. En annan rysk läkare, Generopitovzev, har redogjort för tillståndet i ett ryskt distrikt om sex byar med 9,500 inv. Af denna befolkning hade 95 proc. syfilis. 66,1 proc. af dessa hade den medfödd, 17,3 proc. hade fått den på icke sexuell väg, 11,9 proc. på obekant sätt och endast 4,7 proc. genom könsumgänge. På sådana platser som dessa är således spridningssättet för syfilis betydligt annorlunda än hos oss. Syfilis är i detta fall en <i>bostadssjukdom,</i> knappast en könssjukdom. 
Dessa skildringar torde klargöra, att benämningen "venerisk" icke är fullt lämplig, då den lätt åstadkommer en oriktig uppfattning om dessa sjukdomars natur. Att dessa smittsamma sjukdomar kunna öfverföras vid erotisk beröring, anger icke någon särskild art af smitta, ty vid sådan beröring kunna äfven många andra, ja flertalet smittsamma sjukdomar öfverföras. Man har sökt få en annan benämning på de tre sjukdomarna syfilis, gonorre och schankersår och föreslagit uttrycket "smittsamma könssjukdomar". Af könssjukdomar finns ett ganska stort antal, såsom en del katarrer, olika slag af vårtor, svulstbildningar m. m., men inga af dessa äro smittsamma, åtminstone icke på samma sätt som de tre ofvan afhandlade sjukdomarna. Så till vida synes den nyssnämnda benämningen kunna vara lämplig, men den är oegentlig därför, att dessa sjukdomar kunna förekomma på andra ställen än i könsorganen, under det att dessa icke äro angripna. På detta sätt uppträder t. ex. gonorre i ögonen och syfilis hvar som helst i kroppen. Någon lämplig benämning, som sammanfattar just dessa tre sjukdomar till en grupp, finnes därför icke. De äro nämligen af så olika natur. Syfilis är en kronisk allmänsjukdom, mest liknande tuberkulos och spetälska, tillsammans med hvilka den kunde bilda en naturlig grupp. Schankersåret är en ulcerös hudåkomma och gonorren en varig katarr på en slemhinna, men kan ibland öfvergå till en allmänsjukdom. 
En närmare beskrifning om de tre ofvannämnda sjukdomarna lämnas i art. Gonorre, Schanker och Syfilis. På grund af sin olika natur spela de en väsentligt olika roll inom samhället. Under det att schankersåret endast förskaffar patienten en del obehag eller genom sina komplikationer binder honom vid sängen en viss tid och således icke har någon annan betydelse än en mängd andra sjukdomar, ha gonorre och syfilis genom sina följder en sorglig betydelse för samhället, ehuru på olika sätt: gonorren genom att åstadkomma sterilitet, blindhet, inskränkning i olika leders rörelseförmåga samt hos kvinnor, förutom sterilitet, svåra underlifslidanden (se närmare Gonorre); syfilis — som i motsats till gonorre icke förhindrar barnalstringen — genom förstörande inverkan än på det ena organet, än på det andra, såsom nervsystem, hjärta, lefver, njurar o. s. v. samt genom sin öfvergång på afkomman (se närmare Syfilis). På grund af den samhällsfarliga betydelsen hos dessa båda sjukdomar samt deras stora spridning har man sedan lång tid tillbaka sökt efter andra medel än läkarbehandlingen af de utbrutna sjukdomarna för att hindra deras spridning. Härvidlag har man på grund af dessa sjukdomars vanligaste spridning genom könsumgänget framför allt haft sin uppmärksamhet riktad på de sexuella förhållandena inom samhället. I tanke att hindra dessa sjukdomars spridning genom det lösaktiga könsumgänget har man därför utbildat reglementering och besiktning af prostituerade kvinnor (se närmare Prostitution, sp. 401, och Reglementering, sp. 1225). Nyttan af denna reglementering, som under vissa tider och i vissa länder ansetts odisputabel, har emellertid på senare tider blifvit allt mera bestridd. Till utredning af hithörande frågor har reglementeringskommitten (se d. o.) 1903—10 synnerligen verksamt bidragit (se nyss anförda artiklar). Som en följd af reglementeringskommittens utredning ha besiktning af prostituerade och reglementering af prostitutionen i Sverige upphäfts. I den lag, som trädde i kraft 1 jan. 1919, har man sökt ge uttryck åt andra principer vid bekämpandet af de veneriska sjukdomarna: 1) spridning af kunskaper bland allmänheten ang. dessa sjukdomar; 2) rättighet för hvarje venerisk sjuk att erhålla kostnadsfri läkarvård; 3) skyldighet för hvarje venerisk sjuk att underkasta sig läkarbehandling och ställa sig läkarens föreskrifter till efterrättelse, och 4) användning af vissa sanitära tvångsåtgärder. Det mest effektiva sättet att minska syfilis och gonorre är dock utan tvifvel spridning af kännedom om medlen att vid könsumgänge hindra smittans öfverföring, något, som likväl betydligt försvåras genom vår nu gällande strafflag. — Äfven i vår nya äktenskapslag har man sökt motverka de veneriska sjukdomarnas spridning genom att låta dem utgöra äktenskapshinder. Man hindrar emellertid härigenom endast legaliserandet af en könsförbindelse, hvilket inom stora folklager ingalunda är detsamma som att hindra könsumgänget, d. v. s. vägen för smittöfverföringen, och bestämmelserna i äktenskapslagen ang. de veneriska sjukdomarna kunna därför knappast bidraga till att minska dessa sjukdomars spridning, utan endast till att hålla äktenskapet fritt från desamma, något, som antagligen också varit grundtanken 
page_number=588, index= - Veneriska sjukdomar - Venern. Se Vänern - Venersborg. Se Vänersborg - Veneter (lat. veneti). 1. Keltisk folkstam - Veneter. 2. Inbyggare, sannolikt af illyrisk stam, i trakten omkring nedre Po och Adige - Venetia, lat. 1. Veneternas land. Se Veneter 2 och Venezia 1 - Venetia. 2. Städer. Se Venezia 1 och 2 - Venetianskt hvitt, kem. Se Blyhvitt, sp. 791 - Venetien, landskap och provins i Italien. Se Venezia 1 och 2 - Venetsianov, Aleksej Gavrilovitj - Venevitinov, Dimitrij Vladimirovitj - Venezia, lat. Venetia, ty. Venedig, fordom republik 
med dessa stadgande. Bekämpandet af syfilis och gonorre är en fråga, som står på dagordningen i de flesta civiliserade länder. Den erbjuder stora svårigheter, emedan den är icke blott en medicinsk, utan äfven en social fråga och därtill en mycket svår och ömtålig sådan, hvilken på det närmaste sammanhänger med förhållandet mellan man och kvinna i samhället. J. A. 
<b>Venern.</b> Se Vänern. 
<b>Venersborg.</b> Se Vänersborg. 
<b>Veneter</b> (lat. <i>veneti</i>). 1. Keltisk folkstam, som var bosatt i västra Bretagne mellan Loire och Seine, och som kufvades af Julius Caesar genom ett sjöslag i Morbihanbukten. Dess hufvudstad var <i>Dariorigum,</i> senare kalladt Venetia (nuv. Vannes). Veneterna idkade sjöfart och handel, mest på Britannien. — 2. Inbyggare, sannolikt af illyrisk stam, i trakten omkring nedre Po och Adige. Vid det stora keltiska kriget, efter 225 f. Kr., höllo veneterna med romarna. Något senare blefvo de införlifvade med Rom. Efter dem har Venezia sitt namn. De äldsta kulturminnesmärkena finnas i Este, forntidens <i>Ateste.</i> Landet räknades från 183 f. Kr. till prov. Gallia cisalpina och sedan 42 f. Kr. till Italien. Om folket och dess språk se vidare Italiens fornspråk, sp. 1072. R. Tdh. (J. C.) 
<b>Venetia,</b> lat. 1. Veneternas land. Se Veneter 2 och Venezia 1. — 2. Städer. Se Vannes och Venezia. 
<b>Venetianskt hvitt,</b> <i>kem.</i> Se Blyhvitt, sp. 791. 
<b>Venetien,</b> landskap och provins i Italien. Se Venezia 1 och 2. 
<b>Venetsianov</b> [-åff], Aleksej Gavrilovitj, rysk målare, f. 1780, d. 1847, utgaf 1812 politiska karikatyrer af Napoleon och hans samtida. Han införde den naturalistiska riktningen i det ryska måleriet och inrättade i sitt hem i guv. Tver en målarskola, där 70 elever utbildades. Förutom byscener och bondtyper målade V. porträtt och religiösa taflor. Hans dukar äro representerade i Rysslands förnämsta konstgallerier. A—d J. 
<b>Venevitinov</b> [-åff], Dimitrij Vladimirovitj, rysk poet, f. 1805, d. 1827, tillhörde en litterär klubb "Obstjestvo ljubomudrija", som upplöstes genom dekabristresningen 1825, och deltog i uppsättandet af tidskr. "Moskovskij vjestnik", som 1827 började utges under M. P. Pogodins ledning. Som tjänsteman i utrikes kollegiets kansli häktades V. 1827. Han var god kännare af tyska filosofien och påverkades i sin pessimistiska poesi af Pusjkins konstnärliga form. Hans samlade skrifter på vers och prosa utgåfvos 1882. A—d J. 
<b>Venezia</b> [-tsia], lat. <i>Venetia,</i> ty. <i>Venedig,</i> fordom republik. Vid Adriatiska hafvets nordvästra kust bodde veneterna, sannolikt ett illyriskt folkslag (se Veneter 2). Under början af 400-talet flydde en del af fastlandsbefolkningen undan goternas våldsamheter till de små öarna i lagunerna. Öbefolkningen utgjordes af fiskare utan högre kultur och utan politisk organisation. En sammansmältning mellan de båda folkelementen, de primitive fiskarna och den romaniserade fastlandsbefolkningen, egde aldrig fullständigt rum. Flera små städer blefvo tätare befolkade eller grundlades, såsom Heraklea, Chioggia, Malamocco. Efter västgotarikets fall lydde veneternas land (Venetia) under Bysantinska (Östromerska) riket. I spetsen för befolkningen stodo "tribuner", hvilka utöfvade den dömande makten i den bysantinske kejsarens namn. Langobardernas herravälde i Italien (sedan senare hälften af 500-talet) medförde i längden snarast ett gynnsammare läge för öborna, som under motsatsförhållandet mellan langobarderna och Bysantinska riket vunno en friare ställning. Medelpunkt var till en början Grado (på en ö i Isonzomynningens laguner), dit patriarken i Aquileja, enligt traditionen, 579 förlade sitt residens. Kampen mot langobarderna och kroaterna, som under 600-talet nådde fram till Dalmatiska kusten, framtvang en fastare organisation. På en folkförsamling i Heraklea valdes, enligt den venezianska traditionen, af de olika samhällena Paoluccio Anafesto (697—716) till gemensam ledare i krig (lat. <i>dux,</i> it. <i>doge</i>). Med denne begynner raden af venezianska doger, som afbröts endast 737—741, då en ledare (<i>magister militum</i>) årligen utsågs. Den frankiska statens försök (under 800-talets första år) att vinna länsöfverhöghet öfver Venetia misslyckades. I Aachenfreden 812 mellan det frankiska och Bysantinska riket erkändes öområdena som stående under det senares skydd. Samtidigt vunno veneterna betydelsefulla handelsrättigheter inom frankiska riket. V:s beroende af Bysans blef under den följande tiden allt svagare. Omkr. midten af 800-talet kan V. betraktas som en fullt själfständig stat. Centrum för statsbildningen blef från 810—811 Rialto, hvilket namn (slutgiltigt först under 1200-talet) utbyttes mot landskapets, Venezia. Staden erhöll en skyddspatron i evangelisten Markus, hvars stoft i början af 800-talet dit öfverfördes från Alexandria. Markuskulten, som koncentrerades i den öfver reliken byggda kyrkan, blef af betydelse äfven för sammanslutningen inom det venetiska området. Det gynnsamma handelspolitiska läget på gränsområdet mellan två världar utnyttjades kraftigt af venezianerna. Med stor förmåga visste de begagna sig af grannstaternas rivalitet. Statens storhet skapades under ständiga fejder med slaver och ungrare. Dogen Pietro Orseolos berömda sjötåg 1000 längs dalmatiska kusten medförde visserligen ej något varaktigt öfvervälde öfver Adria, äfven om ansatser till ett sådant sedan den tiden kunna spåras. Den berömda festen, <i>sposalizio del mare,</i> dogens förmälning med hafvet, som långt senare kom i bruk, sattes af den venezianska traditionen i förbindelse härmed. Normandernas eröfringar under 1070-talet i södra Dalmatien hotade att spärra Adriatiska hafvet. Efter hårda strider lyckades V. under 1080-talet afvärja faran, äfven om möjligheten till ett återupptagande af normandernas planer kvarstod, så länge deras välde existerade. V:s kraftfulla insats i kampen mot det äfven för Bysans farliga normandiska riket medförde betydelsefulla handelsförmåner, som bekräftades i kejsar Alexios' "gyllene bulla" af 1082. Hela riket med hufvudstaden Konstantinopel öppnades som handelsområde för V. Från denna tid kan venezianska handelsstormakten dateras. Staten leddes af dogen, som utöfvade verkligt furstlig myndighet. Ämbetet höll på att bli ärftligt, då dogerna sökte 
page_number=589, index= - Venezia, lat. Venetia, ty. Venedig, fordom republik 
till medregent insätta söner eller släktingar. Det innehades af olika dynastier, såsom Particiaci, Candiani och Orseolo. Efter Orseolodynastiens fall 1032 var det slut med försöken att skapa verklig monarki i V. — Under korstågen nådde V. en betydande maktställning, samtidigt med att dess handelsomsättning utvidgades i synnerligen hög grad. V:s kamp med Ungern för att bevara sin ställning i Dalmatien hindrade det att under korstågens tidigare årtionden föra en kraftfull Orientpolitik. Venezianska flottor deltogo emellertid särskildt vid eröfringen af Ptolemais samt af Tyrus 1122—24. Venezianerna visade stor förmåga att för sina handelspolitiska synpunkter utnyttja korstågsriddarna. I Orienten framstod motsatsen mellan V. och dess konkurrenter Amalfi, Pisa och Genua. Samtidigt började V. mera än förut intressera sig för de stora politiska italienska spörsmålen. Under tysk-romerske kejsaren Fredrik Barbarossas kamp med de lombardiska städerna slöt sig V. till det lombardiska förbundet för att förhindra, att hela öfre Italien kom i beroende af kejsaren. I staden V. försonades 1177 denne och påfven Alexander III. Freden medförde stora vinster för republiken; dels erkändes Gradopatriarkens primat öfver den västliga delen af Dalmatien, dels förnyades och utvidgades V:s privilegier till rätt att utan afgifter handla inom hela tysk-romerska riket. Staten vann sin största makttillväxt genom att deltaga i fjärde korståget (se Korståg, sp. 1102—03), hvilket genom dogen Enrico Dandolos (se d. o.) ingripande riktades mot Bysantinska riket och medförde, att Konstantinopel eröfrades 1203 och 1204 af de franske korsriddarna och venezianerna. Bysantinska riket uppdelades i en rad statsbildningar, hvaraf V. erhöll tre åttondelar, bestående af orter vid Bosporen och Marmarasjön, i Macedonien och på Peleponnesus samt flertalet öar i Arkipelagen. Såväl dogen som ett antal venezianska adelsmän erhöllo betydande besittningar. Kreta förvärfvade V. genom köp af markgrefven af Monferrato. Från Adriatiska hafvet till Mindre Asiens kuster härskade V. öfver en rad af hamnstäder, och faktorier inrättades där. Den vinstgifvande handeln med Orienten gick genom venezianernas händer. V:s ställning i det af korsfararna på Bysantinska kejsardömets ruiner i Konstantinopel upprättade s. k. Latinska kejsardömet var så stark, att förslag kunde framställas, att venezianska folket skulle utflytta till Konstantinopel och kejsardömet förbindas med dogevärdigheten. Handelsrivaliteten mellan V. och Genua ledde till en allt skarpare politisk motsättning. Genua hjälpte den grekiske kejsaren i Nicea att 1261 omstörta Latinska kejsardömet och vann på grund häraf handelsförmåner inom det nyorganiserade Bysantinska riket. Mellan V. och Genua fördes en rad krig, såsom 1256—64. Genua lyckades ständigt vinna bundsförvanter i kampen mot V., t. ex. Ungern. En afgörande sammandrabbning egde rum under det s. k. <i>Chioggiakriget</i> 1378—81. Ursprunget till kriget låg i de båda staternas motsatta intressen i Orienten. V. hade besatt Tenedos, under det att Genua lyckades förvärfva viktiga besittningar på Cypern. Kriget blef det farligaste den venezianska staten dittills genomgått, då Genua stod i förbund med Ungern, Padua och Aquileja. Ej blott V:s stormaktsställning i Levanten, utan hela dess existens stod på spel. Dess försök att föra kriget i främmande farvatten misslyckades, trots Vettore Pisanis seger vid Capo d'Antium. Efter hans nederlag vid Pola kunde genueserna gå till anfall mot V. 1379 eröfrades Chioggia, hvarifrån själfva staden V. hotades. Efter hårda strider lyckades venezianerna under Carlo Zenos ledning återtaga Chioggia 1380. Genom Florens' och Savojens bemedling slöts fred i Turin 1381. Viktiga områden vunnos kort därefter på fredlig väg, såsom Korfu, hvilket gaf sig under V:s välde 1387. Argos och Nauplia vunnos medelst köp. 
V:s glanstid kan räknas från tiden efter Chioggiakriget. Under 1400-talet började republiken förvärfva områden äfven på norditalienska fastlandet. Redan 1338 eröfrades Treviso. Efter hårda strider lyckades det ärfva Scalasläktens och Carraras besittningar. Verona, Vicenza, Padua, Bassano, Feltre, Belluno införlifvades i början af 1400-talet med V. I Friuli och Dalmatien vunnos områden från Ungern. I kamp mot Milano förvärfvades Brescia 1426 och Bergamo 1428 af condottieren Carmagnola och 1441 Ravenna. Staten omfattade slutligen kustområdena vid Adriatiska hafvet från Pos mynning ned till Albanien. Äfven Negroponte (Eubea) och Moreas östkust hörde till V. förutom andra förut nämnda besittningar i östra Medelhafvet. Patriarkatet i Aquileja flyttades 1451 till V. Genom striderna i Italien hindrades staten från ett verksamt försvar af sina intressen i Levanten. V. gjorde intet försök att mot turkarna försvara Bysantinska riket. Redan ett årtionde efter Konstantinopels fall (1453) började dock striderna mellan venezianerna och turkarna, som eröfrade Negroponte (1470) och Lemnos. Å andra sidan fick V. 1489 Cypern, som efter huset Lusignans utslocknande öfverlämnades till republiken af den siste furstens änka, venezianskan Caterina Cornaro (se d. o.). V:s invånarantal beräknas under 1400-talet till omkr. 190,000. Samtidigt med statens växande maktställning utvecklades författningen allt mer i aristokratisk riktning, främst genom Stora rådets stängning 1297 (se sp. 1129). Tiepolos uppror 1310 medförde inrättande af Tiomannarådet (se sp. 1129). Dogen Maria Falieris (se d. o.) försök 1355 att störta aristokratien och införa ett statsskick i likhet med Milanos misslyckades. 
V:s ställning som handelsmetropolen i Medelhafvet undergräfdes från början af 1500-talet. Turkarnas eröfringar försvårade handeln, och portugisernas upptäckt af sjövägen till Indien skapade allt farligare konkurrenter beträffande de indiska handelsvarorna, som slutligen ej kunde föras de gamla vägarna öfver Egypten och Syrien, när portugiserna tillkämpat sig herraväldet i Indiska oceanen. Koloniområdet minskades. Handeln på Svarta hafvet och Konstantinopel förlorade allt mer i betydelse. 
Motsättningen mellan de olika italienska staterna, som på 1490-talet ledde till Frankrikes och Spaniens inblandning i de italienska förhållandena, medförde stora svårigheter äfven för V. Där bildades 1495 af republiken, påfven, tyske kejsaren och Spanien den mot Frankrike riktade Heliga ligan. Redan 1499 stod V. dock åter i förbund med Frankrike mot Milano och lyckades vinna Cremona och Lodi. När V. eröfrade Rimini och Faenza, medförde detta 
page_number=590, index= - Venezia, lat. Venetia, ty. Venedig, fordom republik 
påfven Julius II:s starka förbittring. Emot V., som var föremål för allas missundsamhet, bildades ligan i Cambrai 1508, som omfattade påfven, Frankrike, Spanien och kejsar Maximilian. Venezianerna besegrades vid Agnadello 1509. V. måste afstå Verona, Vicenza och för tillfället Padua. Det såg ut, som om republiken skulle förlora hela sitt område på fastlandet, men den lyckades genom sin diplomatiska förmåga spränga ligan. I Heliga ligan 1511 mot Frankrike deltog äfven V. Genom förbund med Frankrike lyckades V. återvinna större delen af hvad det förlorat (traktaten i Noyon 1516 och Bruxelles 1516). I Frans I:s krig 1521—29 mot Karl V deltog V. som Frankrikes bundsförvant. Cypern eröfrades af turkarna 1570—71 trots Bragadinos tappra försvar. I Heliga ligan mot turkarna deltog V., och dess eskader under ledning af Veniero bidrog i hög grad till den lysande segern vid Lepanto 1571. Kriget ledde på grund af bristande sammanhållning mellan de allierade ej till något resultat, och 1573 slöt V. separatfred med turkarna, hvarvid det uppoffrade Cypern, men fick sina gamla handelsprivilegier bekräftade. 
I V. utvecklade sig under renässansen en hög kultur på alla lifvets områden. En förträfflig typ för denna tids V. bildar Pietro Aretino (se d. o.; 1492—1556), som kallats för Europas förste journalist. I V. grundlade i slutet af 1400-talet Aldo Manuzzi sitt berömda boktryckeri. En lysande rad af konstnärer (Giorgione, Tizian, Sansovino, Tintoretto, Veronese, Palladio m. fl.) verkade i V. En konflikt mellan republiken och påfvedömet utbröt, då senaten 1603 förbjöd uppförandet af nya kyrkor och kloster utan dess medgifvande och 1605 donationer och försäljning af gods till förmån för de andliga ordnarna. Härtill kommo andra stridsfrågor, såsom om republikens domsrätt öfver kyrkliga dignitärer. Då påfven hotade med interdikt, häfdade senaten 1606 med stöd af uttalanden af Paolo Sarpi (se d. o.) den venezianska statens höghetsrätt. Då jesuiterna iakttogo det påfliga interdiktet, fördrefvos de. Striden väckte stort uppseende i den katolska världen. Genom fransk bemedling åstadkoms en försoning 1607. Motsatsen mellan V. och Spanien, som redan tidigare framträdt, ökades genom upptäckten och afvärjandet af sammansvärjningen 1618, som stöddes ai den spanske diplomaten Bedmar. På Frankrikes sida deltog V. i Mantuanska tronföljdskriget 1627—29 mot Spanien och kejsaren. Genom fördraget i S:t Jean de Maurienne (juli 1630) utfäste sig V. att för 1630 bidraga med en tredjedel af de subsidier, som Frankrike skulle betala till Sverige. (De venezianska subsidierna kommo aldrig att utbetalas.) Gustaf II Adolfs försök att genom Rasche vinna en allians med V. misslyckades, då V. i okt. 1630 slutit fred med kejsaren i Regensburg. Under de westfaliska fredsförhandlingarna var V. en af medlarna och spelade härunder en för Sverige förmånlig roll. Sverige afslog dock 1646 dess begäran om hjälp mot turkarna. Kreta angreps 1645 af dem. Trots en rad venezianska sjösegrar och ett utomordentligt segt försvar måste slutligen Francesco Morosini genom kapitulation utlämna Kandia 1669, hvarigenom Kreta med undantag af några platser afstods till turkarna. I förbund med Österrike stred V. från 1683 med framgång mot turkarna. Kriget till sjöss leddes af Morosini, som eröfrade Santa Maura, och till lands af O. V. von Königsmarck. Morea eröfrades 1686—87. I Karlowitzfreden (1699) vann V. Morea, Santa Maura och Egina. De stora eröfringarna gingo dock förlorade i nästa krig, då V. åter kämpade på Österrikes sida. Korfu lyckades Schulenburg 1716 försvara. Till sjöss vunno venezianerna flera segrar under Andrea Pisanis ledning. I Požarevacfreden (1718) erhöll V. Kythera, men måste afstå från Morea. Under den följande tiden spelade V. ej längre någon själfständig roll i den europeiska politiken; dess maktmedel voro därtill alldeles för obetydliga. Under franska revolutionskrigen höll sig V., liksom förut, neutralt. Denna politik skulle dock ej förhindra statens fall. Neutraliteten kränktes under 1796 års krig i norra Italien af såväl österrikarna som fransmännen. Den oligarkiska författningen störtades genom en folkrörelse, påverkad af fransmännen. Bonaparte tvang den nya demokratiska regeringen att 1797 sluta förbund med Frankrike. I Campo Formiofreden (okt. 1797) uppdelades republikens område så, att Cisalpinska republiken erhöll V:s besittningar till Adige; Joniska öarna tillades Frankrike, och hela återstoden af den venezianska republiken med Istrien och Dalmatien tillföll Österrike. I freden i Pressburg 1805 afstod Österrike från sina venezianska besittningar. Af dessa tillföllo staden V. och områdena på fastlandet konungariket Italien, under det att Frankrike erhöll Istrien och Dalmatien. Dessa senare lades 1809 till de under Napoleons egen förvaltning stående Illyriska provinserna. Genom första Paris-freden (1814) och Wienkongressakten (1815) erhöll Österrike Venetien, som med dess lombardiska besittningar förenades till konungariket Lombardiet-Venezia (se Lombardiet). Underrättelsen om revolutionen i Österrike 1848 föranledde revolutionära rörelser i V. under ledning af advokaten Daniele Manin. De österrikiska trupperna måste lämna staden, hvarefter den venezianska republiken proklamerades 24 mars. Styrelsen af denna tillföll slutligen med diktators ställning Manin. Mot de österrikiska trupperna försvarades V. kraftfullt, men måste dock 24 aug. 1849 kapitulera. Förhoppningen, att V. 1859 skulle förenas med Italien, förverkligades ej; men 1866 afträdde Österrike V. till Napoleon III, som skulle öfverlämna det till Italien. I freden i Wien (okt. 1866) bekräftades Österrikes afträdelse. 
<i>V:s författning, förvaltning m. m.</i> Efter dogeämbetets inrättande tenderade författningsutvecklingen i monarkisk riktning, då dogen egde en suveräns rättigheter. Lagar för hela republiken framlades för rådsförsamlingar. Småningom inskränktes af dessa dogens makt. Valet af doge (huru detta tillgick se Doge) flyttades 1172 från folkförsamlingen till det vid denna tid enligt den venezianska traditionen inrättade Stora rådet (<i>Gran consiglio</i>; 480 medlemmar). Folkförsamlingen förlorade sin betydelse. I dess ställe trädde rådet. Mellan detta och dogen utspelades den egentliga kampen om makten. Från 1229 minskades dogens befogenhet genom valkapitulationer. Makten öfvertogs af Stora rådet och af detta tillsatta 
page_number=591, index= - Venezia, lat. Venetia, ty. Venedig, fordom republik 
delegationer. Lagstiftande makten liksom beslutanderätten öfver krig och fred samt valet af de högste ämbetsmännen tillkom Stora rådet. Genom det af dogen Pietro Gradenigo (se d. o.) föranledda beslutet 1297 bestämdes, att det ej längre skulle fritt väljas, utan att dess medlemmar skulle tagas endast från vissa adelssläkter, som då eller under närmast föregående tiden varit representerade där. Denna åtgärd har plägat kallas <i>serrata del gran consiglio</i> ("Stora rådets stängning"). De släkter, som voro berättigade till säte i rådet, inskrefvos i en bok, från 1506 kallad <i>libro d'oro,</i> Gyllene boken (se d. o.). Vid sidan om Stora rådet förekom <i>pregadierådet,</i> urspr. bestående af 60 personer och tillkalladt för hvarje särskildt fall för att rådslå om utrikes- och handelspolitiken. Ur detta utvecklade sig <i>senaten,</i> som fattade beslut rörande både in- och utrikespolitiska frågor. Verkställande makten utöfvades af <i>Signorian,</i> som bestod af dogen, hans 6 rådsherrar och de 3 cheferna för <i>la quarantia</i> (högsta domstolen). På grund af Stora rådets och Senatens talrikhet tillsattes utskott, s. k. <i>savii</i> ("de vise"), som förberedde ärendena för Senaten. Signorian jämte savii bildade collegium, som bl. a. skötte utrikespolitiken. Tiepolos sammansvärjning (1310), som åsyftade en demokratisk författningsreform, ledde till inrättandet af <i>Tiomannarådet,</i> som först var provisoriskt, men från 1335 ständigt bestående och utgjorde statspolisen. Tiomannarådet kunde, när staten var i fara, i sin hand förena alla Stora rådets befogenheter. Bland dess medlemmar valdes de tre <i>statsinkvisitorerna,</i> som bildade republikens hemliga öfverdomstol. Vid sidan af och öfver de ord. myndigheterna stod alltså en hemlig regering, som kunde utvecklas till diktatur. Näst dogen innehade <i>procuratores di San Marco</i> högsta ämbetsrangen. Deras ämbete, som bekläddes på lifstid, innebar uppsikt öfver San Marco-kyrkan. — Provinserna styrdes af <i>provveditori</i> och <i>podestaer</i> under ledning af en generalprovveditor. 
Handelsflottan utgjordes under blomstringstiden (1400-talet) af 3,000 fartyg, hvartill kommo 300 örlogsskepp. Handelsomsättningen var vid denna tid synnerligen omfattande; den årliga exporten uppges vid 1400-talets början ha uppgått till ett värde af 10 mill. dukater. Bland exportvarorna spelade textilvarorna en betydande roll. Den venezianska siden- och linneindustrien intog liksom glasindustrien en hög ställning. Spannmål importerades från Balkanhalfön. Levantens handelsprodukter, såsom socker, kryddor, bomull, siden, ädelstenar, glas, fördes på venezianska skepp till hemstaden, hvarifrån de spredos öfver Västerlandet. Flottans besättning utgjordes af venezianer eller greker från kolonialområdet. Befälet utgjordes af venezianska adelsmän. Armen utgjordes af värfvade trupper under ledning af utländska condottierer, som republiken sökte öfvervaka genom sina kommissarier. I Konstantinopel hade V. en agent, <i>bailo,</i> hvilken titel senare tillades dess ombud inom turkiska rikets hamnstäder och slutligen äfven i andra hamnstäder. V:s diplomatiska agenter, till en början med tillfälliga uppdrag, blefvo snart i verkligheten stadigvarande legationer. Deras depescher och slutrelationer utgöra ett utomordentligt rikhaltigt historiskt material och bilda, så länge V. stod på höjdpunkten af sin maktställning, en af de viktigaste källorna till den europeiska historien. De ha delvis utgetts för olika länder i en rad stora aktpublikationer och bilda det viktigaste källmaterialet i berömda arbeten af t. ex. Ranke. V:s adel bestod af de i Gyllene boken inskrifna släkterna. Antalet utgjorde 1340 omkr. 1,200, 1510 omkr. 1,670. Man skilde mellan olika klasser inom adeln. Till första klassen räknades de familjer, som härstammade från de 12 tribuner (Contarini, Tiepolo, Dandolo, Faliero, Morosini, Candiani, Michieli m. fl.), som troddes ha valt den förste dogen, jämte tolf andra gamla betydande släkter (Cornaro, Giustiniani, Zeno m. fl.). Den andra klassen bildade de släkter, som vid tiden för "serrata" upptagits i rådet. Till den tredje klassen åter räknades de, som senare upptagits i Stora rådet. Till en fjärde klass hänfördes utländska furstar, som under republikens senare århundraden upptogos bland dess adel. 
Litt.: "Archivio veneto" (39 bd, 1871—90), "Archivio nuovo veneto" (fr. 1891), "Monumenti storici pubblicati dalla R. Deputazione veneta di storia patria" (fr. 1876), "Relazioni degli ambasciatori Veneti al senato durante il secolo decimo sesto", utg. af Alberi (15 bd, 1839—63), "Relazione degli ambasciatori Veneti nel secolo decimo settimo", utg. af N. Barozzi och Berchet (10 bd, 1856—78), "Relazioni degli ambasciatori veneti al senato", utg. af A. Segarizzi (3 bd, 1912—16), L. v. Ranke, "Zur venezianischen geschichte" (i "Sämtliche werke", bd 42), S. Romanin, "Storia documentata di Venezia" (10 bd, 1853—61), A. Baschet, "La diplomatie venitienne" (1862), C. T. Odhner, "Sveriges förbindelser med venetianska republiken under sjuttonde århundradet" (i "Nord. tidskr. för politik, ekonomi och litt.", 1867), H. Simonsfeld, "Venetianische studien" (1878) och "Der Fondaco dei Tedeschi in Venedig und die deutsch-venetianischen handelsbeziehungen" (2 bd, 1887), H. v. Zwiedineck-Südenhorst, "Die politik der republik Venedig während des dreissigjährigen krieges" (2 bd, 1882—85) och "Venedig als weltmacht und weltstadt" (1899), J. Bühring, "Venedig, Gustav Adolf und Rohan" (1885), H. F. Brown, "Venice" (1895), "In and around Venice" (1905) och "Studies in the history of Venice" (2 bd, 1908), V. Lenel, "Die entstehung der vorherrschaft Venedigs an der Adria" (1897), F. C. Hodgson, "The early history of Venice" (1901) och "Venice in the 13:th and 14:th centuries" (1910), F. Meldahl, "Venedig, dets historie og dets mindesmaerker" (1903), T. Okey, "Venice and its story" (1903), W. C. Hazlitt, "The venetian republic" (2 bd, 1901), H. Kretschmayr, "Geschichte von Venedig" (bd 1—2, t. o. m. 1516, 1905—20), P. G. Molmenti, "Storia di Venezia nella vita privata dalle origini alla caduta della repubblica" (4:e uppl., 3 bd, 1903—08), W. Andreas, "Die venezianischen relazionen und ihr verhältnis zur kultur der renaissance" (1908), A. Bonnefons, "Un etat neutre sous la revolution. La chute de la republique de Venise 1789—1797" (1908), Ph. Monnier, "Venise au XVIII:e siecle" (1907), 
page_number=592, index= - Venezia, lat. Venetia, ty. Venedig, fordom republik - Venezia, lat. Venetia, fr. Venise, ty. Venedig, som äfven är den i Sverige brukligaste formen. 1. Landskap (it. compartimento) i konungariket Italien - Venezia. 2. Provins i landskapet V. - Venezia. 3. Hufvudstad i prov. V. 
och Ch. Diehl, "Une republique patricienne, Venise" (1915). E. N—nn. 
<b>Venezia</b> [-tsia], lat. <i>Venetia,</i> fr. <i>Venise,</i> ty. <i>Venedig</i> [fe-], som äfven är den i Sverige brukligaste formen [utt. ve-]. 1. Landskap (it. <i>compartimento</i>) i konungariket Italien, består af de 8 prov. Udine, Belluno, Treviso, Venezia, Vicenza. Verona, Padua och Rovigo, tills. 24,514 kvkm. med 3,732,941 inv., 152,2 på 1 kvkm. (1915). I ytinnehåll öfverträffas det bland Italiens landskap endast af Piemont och Sicilien, i folkmängd af Lombardiet och Sicilien och i folkmängdstäthet af Ligurien, Campanien och Lombardiet. Det begränsas i n. af Tyrolen och Kärnten, i ö. af det forna österrikiska Kustlandet och Adriatiska hafvet, i s. af prov. Ferrara och i v. af Lombardiet, Gardasjön och Trentino. Landskapets nordligaste del fylles af utlöpare från Juliska och Karniska alperna samt de sydtyrolska Dolomitalperna med många toppar på 2,000—3,000 m. (Monte Canin, 2,582 m., Montasio, 2,754 m., och Monte Sernio, 2,190 m., på Juliska, Picco Timan, 2,221 m., Picco Collina, 2,816 m., och Monte Peralba, 2,694 m., på Karniska samt Marmolada, 3,344 m., Monte Pizzon, 2,241 m., Monte Civetta, 3,220 m., och Monte Pavione, 2,336 m., på Dolomitalperna). S. v. om dessa och skilda därifrån genom Val Sugana vidta Vicentinska alperna, med Cima Dodici, 2,338 m., och Monte Verena, 2,019 m., hvilka helt fylla Sette comuni (se Comuni), samt s. v. om dem Monti Lessini, på gränsen till Trentino, uppfyllande Tredici comuni (se Comuni), och Monte maggiore l. Monte Baldo Veronese, 2,218 m., på västra stranden af Adige utmed Gardasjön, berömdt för sin utsikt. I öfrigt är landskapet en bördig slätt, som i ö. fortsätter den lombardiska, ung. i midten afbryts af de isolerade Monti Berici (421 m.), s. ö. om Monti Lessini, samt Colli Euganei, med Monte Venda, 603 m., s. ö. om de förra, och utmed Veneziabukten af Adriatiska hafvet kantas af träsk, som genomskäras af kanaler och af laguner, hvilka till stor del genom sanddyner (<i>lidi</i>) skiljas från hafvet. Förnämsta lagunen är den venezianska, <i>Laguna veneta</i> (se kartong till kartan Venezia), omkr. 330 kvkm., som består af lagunerna vid Chioggia, Malamocco och Burano och innesluter flera öar. Dynerna, som där äro högst 900 m. breda, förstärkas på de smalaste ställena genom väldiga murdammar (<i>murazzi</i>) af istrisk marmor, 10 m. i höjd och 12—16 i bredd, som stupa brant mot lagunen, men sänka sig terrassformigt mot hafvet. De äldsta, mellan Pellestrina, i n., och Sottomarina, i s., äro anlagda 1774—81 för att skydda kusterna på ömse sidor om Porto di Chioggia, södra inloppet till lagunen, som dock är så grundt, att det knappt kan passeras af fiskebåtar. Äfven det nordligaste inloppet, Porto dei Treporti, är mycket grundt, nästan igensandadt, men de två mellersta, Porto di lido och Porto di Malamocco, trafikeras af större fartyg. Det sistnämndas igensandning hindras genom en fritt ut i hafvet gående, 2 km. lång och 23 m. bred hamnpir (<i>diga</i>), uppf. 1825 af österrikiska regeringen, och 1894 fullbordades en liknande, 7 km. lång, vid Porto di lido, som samtidigt gjordes djupare. Lagunen delas i "den lefvande" (<i>laguna viva</i>) och "den döda" (<i>laguna morta</i>). I den förra, där staden V. ligger, kunna ebb och flod orsaka en skillnad i vattenståndet på 85 cm., och vintertid, när <i>boran</i> blåser, kan vattnet vid springflod (<i>alta marea</i>) stiga 3 m., så att t. o. m. S:t Markustorget befares med gondol. "Den döda lagunen", invid fastlandet i v., är sumpig och febrig samt full af fiskrika småsjöar och dammar. Hela kusten är ett genom flodernas afsättningar bildadt alluvialland. Stora landsträckor finnas nu, där Adriatiska hafvet fordom gått fram. Landbildningen har gått så fort, att det i forntiden som etruskisk krigshamn använda Adria nu ligger mer än 20 km. från hafvet och Ravenna, som på Augustus' tid var romersk örlogshamn, nu har 10 km. till hafvet. Hufvudfloder äro Po, som på ung. 130 km., bildar gräns mot prov. Ferrara, Adige, Bacchiglione, Brenta, Sile, Piave, Livenza och Tagliamento. Berg och kärr göra ung. 1/5 af arealen obrukbar, men slättlandet är mycket bördigt. En egen, från den öfriga norditalienska afvikande, mer melodisk och vek dialekt talas ö. om Mincio (nepote har blifvit <i>nevode,</i> sudare <i>suar,</i> fuoco <i>fogo,</i> signore <i>sior</i> o. s. v.; karakteristisk är förvandlingen af <i>g</i> till <i>z,</i> t. ex. gente = <i>zente,</i> giorna = <i>zorno,</i> maggiore = <i>mazore</i>). Dialekten var under republikens tid officiellt språk, hvarför en del litteratur, särskildt poesi, är affattad på den. Mest kända af dess alster äro Goldonis komedier. Furlanerna i Friuli tala en egen dialekt, och tyskar finnas i de större städerna liksom i Sette comuni och Tredici comuni. 
2. Provins i landskapet V., gränsar till prov. Rovigo, Padua, Udine, Treviso och Adriatiska hafvet. 2,444 kvkm. 497,587 inv., 204 på 1 kvkm. (1915). Den indelas i 7 distrikt. 
3. Hufvudstad i prov. V., genom läge, konstverk och historia en af Europas märkligaste städer, ligger på 3 större och 114 mindre öar i Laguna veneta, 4 km. från fastlandet, med hvilket V. förbindes genom en 3,603 m. lång, på 222 bågar hvilande järnvägsbro (se kartan), och har 10,7 km. i omkrets samt 7,5 kvkm. areal. Den sydligaste af de stora öarna, La Giudecca, skiljs från de öfriga genom den 250—400 m. breda Giudeccakanalen (<i>Canal della Giudecca</i>) och har vid sin östra ända Isola di S. Giorgio maggiore, n. om hvilken den ännu bredare <i>Canale di S. Marco</i> bildar stadens gräns i s. ö. De två andra hufvudöarna äro skilda åt genom den 3,700 m. långa, 45—72 m. breda <i>Canal grande,</i> den största af de 157 kanaler, hvilka i V. göra tjänst som gator. Denna V:s pulsåder skär staden från s. ö. till n. v. i form af ett omvändt S samt omges af präktiga palats och hus (fig. 1). En mängd sidokanaler i alla riktningar dela staden i 117 öliknande kvarter. Öfver kanalerna, af hvilka de flesta kunna trafikeras endast af små båtar, leda 378 broar, mestadels af sten eller marmor. Berömdast är <i>Ponte di Rialto</i> (fig. 2; kartan E 3; 48 m. lång, 22 m. bred, bestående af en enda marmorbåge), byggd 1588—92 af A. da Ponte till ersättning för en gammal träbro och på ömse sidor försedd med butiker, genom sidopassager skilda från ytterkanterna, samt vid landfästena med terrasser och monumentala trappor. Denna liksom de två 1854 och 1858 byggda järnbroarna, vid järnvägsstationen i n. v. och vid Accademia delle belle arti is. ö., för öfver Canal grande. De flesta broarna äro så byggda, att såväl gångtrafiken på 
page_number=593, index= - Venezia. 3. Hufvudstad i prov. V. 
page_number=594, index= - Venezia. 3. Hufvudstad i prov. V. 
page_number=595, index= - Venezia. 3. Hufvudstad i prov. V. 
page_number=596, index= - Venezia. 3. Hufvudstad i prov. V. 
page_number=597, index= - Venezia. 3. Hufvudstad i prov. V. 
som sjötrafiken under dem kunna fortgå oberoende af hvarandra. Kanalerna trafikeras lifligt af små ångbåtar, på Canal grande och de större vattnen, gondoler och andra farkoster (<i>barca,</i> för omkr. 8, <i>gondola con felze,</i> för 3 a 4, och <i>sandolo,</i> för 1 a 2 pers.). Jämte kanalerna finnas som förbindelseleder dock äfven gator, bland dem den från S. Marco till Rialtobron ledande Merceria, samt, mellan husen smala gångstigar (<i>calli</i>), trafikabla blott för gående, enär trappor möta vid hvarje bro, hvadan V. saknar andra storstäders gatubuller och damm. De flesta husen ligga dock omedelbart vid vattnet, dit de i allmänhet vända sin hufvudsida. De äro merendels byggda af tegel och ha en påfallande ståtlig typ, om ock flera se förfallna ut. De hvila på pålar af silfverpoppel, nedslagna 3—9 m. djupt i slammet till det fasta lerlagret, och däröfver lagda dubbla lager af ek eller lärkträd eller ock på horisontala lager af sistnämnda trädslag utan pålar. V. har mer än 200 öppna platser, af hvilka S:t Markustorget (<i>Piazza di San Marco;</i> E—F 4) är världsbekant. Det bildar ett 175 m. långt, 56—82 m. bredt, med trakyt- och marmorplattor belagdt parallelltrapets, omgifvet på tre sidor af praktbyggnader, hvilkas jordvåning består af arkader med butiker, kafeer m. m., på den fjärde sidan af S:t Markuskyrkan och <i>Piazzetta</i> (F 4), ett mindre, likaledes af palats infattadt torg, som sträcker sig mot s. ned till hafvet. På södra ändan af Piazzetta stå sedan 1180 två granitpelare, den ena krönt af ett bevingadt bronslejon (Markuslejonet), den andra af en marmorstaty af den helige Teodor (fordom stadens skyddspatron), stående på en krokodil. Mellan dem, där nu endast karnevalens docka bränns å båle, var fordom republikens afrättningsplats. Markustorget är medelpunkten för allt lif i staden, den plats, där venezianerna visa sig ute. Efter solnedgången skynda sig alla, som vilja njuta frisk luft, till Markustorget, Piazzetta och de kajer, som utmed hafvet ligga på ömse sidor om de sistnämnda: Molo Riva degli Schiavoni (F—G 4) och Giardino reale (E—F 4). Framför Markuskyrkan stå i kandelaberlika fotställ af brons tre höga flaggstänger, hvilka förr buro de af V. eröfrade Cyperns, Moreas och Kretas baner, men nu på sön- och festdagar bära italienska flaggor. Två sidor af Markustorget och den västra af Piazzetta omslutas af <i>Le Procuratie</i> (E—F 4), fordom boställen för de 9 prokuratorerna, de förnämste ämbetsmännen i republiken näst dogen. De "gamla" procuratierna (<i>Procuratie vecchie</i>) på norra sidan, byggda 1480—1517 af P. Lombardi, B. Buon d. y. och G. Bergamasco, äro nu privatbostäder. I ö. sluter sig till dem det 1496—99 byggda urtornet (<i>Torre dell' orologio;</i> F 4), i äldre renässans, med marmorfasad och intressant urverk. De på motsatta (södra) sidan liggande "nya" procuratierna (<i>Procuratie nuove</i>) bestå af det 1536—53 af J. Sansovino byggda gamla biblioteket (<i>Libreria vecchia;</i> F 4), med afseende på det rent arkitektoniska obestridligt Italiens praktfullaste profanbyggnad (se fig. 25 i art. Fönster och fig. 2 i art. Sansovino), samt de 1584 af Scamozzi påbörjade egentliga Procuratie nuove, hvilka nu användas till palats för Italiens konung, då han gästar V. Västra sidan af Markustorget begränsas af Atrio l. Nuova Fabbrica, uppfördt 1810 på platsen för en gammal kyrka, och den östra af S:t Markuskyrkan (<i>Basilica di San Marco;</i> F 4. Se pl. IX till art. Byggnadskonsten), påbörjad 830 på platsen för en gammal kyrka och efter en eldsvåda återuppbyggd 976—1071 i bysantinsk stil, men först senare utvidgad och utrustad med den slösande, nästan orientaliska prakt, som man ännu beundrar hos den. Grundplanen (76,5 m. längd, 51,8 m. frontbredd) har formen af ett grekiskt kors, krönt af fem stora bysantinska kupoler (öfver midten och armarnas ändar). Utmed framfasaden och en del af norra fasaden sträcker sig en förhall, täckt med kupoler och rikt prydd med kolonnställningar. Hela byggnadens utstyrsel uttömmer hvarje upptänkligt dyrbart praktstoff. Alla nedre delar, såväl väggar som golf, äro belagda med dyrbara, spegelblankt slipade marmorslag; alla öfre väggytor äro klädda med mosaiker, de flesta på guldgrund, till största delen utförda under 1000—1200-talen af grekiska konstnärer. Alla plastiska detaljer, i synnerhet på gesimserna, äro ganska torftiga; för kolonnerna är allt hvad som kunde öfverkommas från bysantinska, gammalkristna och antika kapitäl sammanfördt och utgör en verklig profkarta på de mest olika former. Öfver hufvudportalen stå de fyra berömda, 1,60 m. höga bronshästarna, hvilka sannolikt först prydde Neros, därefter Trajanus' triumfbåge i Rom, af Konstantin fördes till Konstantinopels hippodrom, af dogen Dandolo 1204 till V., hvarifrån de af Napoleon 1797 togos till Paris och uppsattes på triumfbågen på Carrouselplatsen, men af kejsar Frans I 1815 återfördes till sin plats i V. Krigsåren 1915—19 voro de i Rom. Under högaltaret hvila, enligt traditionen, de jordiska kvarlefvorna af evangelisten Markus, stadens skyddspatron, hvilken kyrkan blifvit tillegnad (se pl. till art. Altare). På norra sidan af kyrkan, under korsarmens båge, står Daniele Manins (presidenten i republiken V. 1848) sarkofag. En staty af samme patriot aftäcktes 1875 på en öppen plats nära Teatro Rossini. Vid hörnet af Markustorget och Piazzetta står, fritt, det fyrkantiga, omkr. år 900 grundlagda, 1329 och 1512 ånyo, efter en jordbäfning, fullbordade 99 m. höga klocktornet (<i>Campanile de San Marco,</i> F 4; se fig. i art. Kampanil). Det störtade 1902 och skadade svårt den vid dess fot liggande s. k. loggettan, en med slösande rikedom på skulpturer smyckad förhall af J. Sansovino, men båda byggnadsverken återuppfördes på fastare grundvalar 1905—12. Försedt med lutande plan i spiralform för besökande, erbjuder tornet en vidsträckt utsikt öfver staden och dess omgifning ända till Istriens berg. Utom nämnda patriarkalkyrka och omkr. 100 andra katolska kyrkor ha unerade greker, armenier och protestanter kyrkor i V. och judarna 7 synagogor. Bland de märkligaste må nämnas franciskankyrkan <i>Santa Maria gloriosa dei Frari</i> l. <i>I Frari</i> (D 3; grundlagd 1250, ombyggd 1330—1417 och restaurerad 1903—12) och dominikankyrkan <i>Sante Giovanni e Paolo</i> l. <i>S. Zanivolo</i> (F 3; byggd 1333—90), båda i gotisk stil, den förra rik på taflor, bildhuggeriarbeten och minnesvårdar öfver ryktbara män (Tizian, 1852, Canova, 1827, dogerna Foscari, N. Tron och Giov. Pesaro, amiral Pesaro m. fl.), den senare dogernas grafkyrka och näst S. Markus den 
page_number=598, index= - Venezia. 3. Hufvudstad i prov. V. 
<b>Till art. Venezia. I.</b> (Stad) 
Fig. 1. Parti af Canal grande. T. h. palatset Ca' d'oro. 
Fig. 2. Rialtobron (öfver Canal grande). 
Fig. 3. Ön S. Giorgio maggiore och den liknämnda kyrkan med sin kampanil. 
Fig. 4. S. Maria della salute. 
Fig. 6. Suckarnas bro. 
page_number=599, index= - Venezia. 3. Hufvudstad i prov. V. 
<b>Till art. Venezia. II.</b> (Stad) 
Fig. 6. Dogepalatset. 
Fig. 7. Dogepalatsets borggård. 
page_number=600, index= - Venezia. 3. Hufvudstad i prov. V. 
berömdaste i V., med intressant renässansportal och en mängd grafmonument, bland hvilka de åt A. och G. Mocenigo, M. Morosini, A. Vendramin och M. Corner egnade äro framstående konstverk (på platsen framför kyrkan står den venezianske fältherren Colleones ryttarstaty, af florentinaren A. Verrocchio; statyn är afbildad i art. Colleone), vidare kyrkan <i>S. Stefano</i> (D—E 4; omkr. 1360), med prydlig tegelfasad, restaurerad 1904, och <i>S. Giacomo dall' Orio</i> (D2), en af V:s äldsta kyrkor, ombyggd på 1200- och 1300-talen samt restaurerad 1907—09, med trähvalf. Därjämte märkas renässanskyrkorna <i>S. Maria dei Miracoli</i> (F 3; af P. Lombardi, 1481—89; restaurerad 1885—86), berömd för sin rika, graciösa marmordekoration, <i>S. Zaccaria</i> (F 4; 1458—1515), på öfvergången från gotiken till renässansen, <i>S. Giovanni Crisostomo</i> (E 3; påbörjad 1497 af Moro Coducci), en nästan kvadratisk kupolbyggnad, med stor altarrelief (Marias kröning) af Tullio Lombardo, <i>S. Salvatore</i> (E 3; påbörjad 1506 af G. Spavento, fullbordad efter 1530 af T. Lombardo), i basilikeform, på det skönaste förbunden med en rik kupolanläggning (taflor af Tizian, Bellini m. fl., grafvård af J. Sansovino öfver dogen F. Veniero), <i>S. Sebastiano</i> (G 4; 1506—48, af Scarpagnino, restaurerad 1867), med en mängd tak- och altarbilder af P. Veronese, <i>Il Redentore</i> på La Giudecca (E 6; 1577—92) och <i>S. Giorgio maggiore</i> (fig. 3), på den liknämnda ön (F 5; 1565—1610), båda af Palladio, samt den imponerande kupolkyrkan <i>S. Maria della salute</i> (E 5) vid östra inloppet till Canal grande, byggd 1631—56 af Longhena (se fig. 4). Därtill komma af de andliga brödraskapens församlingshus <i>Scuola di S. Marco</i> (F 3; af Moro Coducci och Martino Lombardo, 1485—95), i klassisk för-renässans, sedan 1815 användt som sjukhus (Ospedale civile), och <i>Scuola di S. Rocco</i> (D 3), byggd 1524—60, med prunkande renässansfasad och en mängd målningar af Robusti. — Såsom knappast någon annan stad i Italien är V. rikt på palats från sin stormaktstid. Första rangen bland dem intar <i>dogepalatset</i> (<i>Palazzo ducale;</i> F4), dogernas ursprungliga bostad, sannolikt först en starkt befäst borg; det byggdes i början af 800-talet (vanligen uppges år 814) samt förstördes och ombyggdes flera gånger. Det nuv. präktiga palatset (fig. 6; tätt vid Markuskyrkan med fasader åt Piazzetta och hafvet) har steg för steg tillkommit under en tidrymd af två och ett hälft århundrade (1300—1549), restaurerades senast 1873—89 och är sedan kampanilens fall alltjämt föremål för reparation. Den arkitekt, som uppgjort planen för det hela, är ej säkert känd, men han måste ha lefvat tidigare än Filippo Calendario (afrättad 1355), hvilken ofta uppges ha varit den äldre delens hufvudarkitekt. Sannolikt var den venezianske arkitekten och bildhuggaren Pietro Baseggio (f. 1309, d. 1340) ledare af arbetet under förra hälften af 1300-talet, och från honom härrör den 71 m. långa södra, åt molon vettande fasaden. På en väldig, utmed palatsets södra och västra sidor gående, spetsbågig kolonnhall af kraftiga proportioner i två våningar, den undre bildande ett öppet galleri med en rad af 36 korta och tjocka pelare utan fotskifva, med kapitäl af växlande ornamentering, den öfre bildande med sina 71 smalare, nedtill genom en balustrad förbunda pelare den berömda loggian, hvilar elegant, djärft och ståtligt en öfre hall, sparsamt genombruten af spetsbågsfönster och tätt krönt af palmettlika tinnar. Denna halls yttervägg är betäckt med tapetmönster af rombiska marmorplattor i gulröd ton, utgörande ett väsentligt element i det helas fantasirika effekt. Ingångsporten (<i>Porta della carta</i>) i n. v., bredvid Markuskyrkan, är ett praktfullt dekorationsstycke af sengotisk, med renässansformer blandad anläggning (1438—43). På den af präktiga fasader omslutna, med två bronsbrunnar smyckade gården (fig. 7) fästes uppmärksamheten först vid den af A. Rizzo byggda marmortrappan (<i>Scala dei giganti,</i> "jättetrappan"), som bildar hufvudingången till palatsets inre och som fått sitt namn efter de öfverst stående kolossalstatyerna af Mars och Neptunus (af J. Sansovino, 1554), antydande V:s land- och sjömakt. På trappans öfversta afsats kröntes i senare tid dogerna. Genom de eldsvådor, som 1574 och 1577 skadade en stor del af palatset, förändrades rummens utseende fullständigt, och den vackra samling af äldre paduanska och venezianska taflor, som prydde väggarna i praktrummen, gick förlorad. Likväl återstår ett stort antal taflor af yngre mästare, bland hvilka särskildt Robusti och P. Veronese äro rikt representerade, den förre med sitt mästerstycke "Bacchus och Ariadne" och sin ofantliga framställning af "Paradiset", den största oljetafla i världen (22 m. lång och 7 m. hög), den senare med "Europas bortröfvande", "V. tronande på jordklotet mellan rättvisan och freden" m. fl. Dogepalatset inrymmer äfven en berömd samling antika skulpturer, till största delen grekiska och romerska konstverk, som samlats af kardinal D. Grimani och af honom 1523 skänkts till V. Närmast under dogepalatsets blytak funnos fordom fängelserum, de beryktade blykamrarna (<i>Piombi</i>). Äfven källarrummen (<i>Pozzi</i>) ha användts till fängelser. Öster om dogepalatset leder högt öfver en smal kanal (<i>Rio del Palazzo;</i> F 4) den omkr. 1600 af A. Contino byggda s. k. Suckarnas bro (fig. 5; <i>Ponte dei sospiri;</i> F 4) till det 1571—97 af A. da Ponte byggda statsfängelset (S. Markusfängelset,<i> Prigioni</i>). I sina familjepalats' arkitektoniska skönhet står V. utan medtäflerska. Vackra prof från olika tider, ända från 1100-talet, finnas, och många, äfven bland de äldre palatsen, äro ännu till det yttre väl bevarade. De märkligaste exemplen på 1100-talets bysantinska palats äro Loredano (E 3), Pal. Farsetti (förr Dandolo; E 3) och Ca' Da Mosto (E 3), alla vid Canal grande. Det vackraste från denna tid var Fondaco (Fontego) dei Turchi från 1200-talet (D 2, från 1621 turkiskt köpmanshärbärge och sedan 1880 Civico museo Correr), men det har först genom vårdslöshet, sedermera genom en total ombyggnad (1861—69) förlorat sitt forna utseende. På 1200-talet utvecklade sig en särskild arkitekturform, af venezianerna kallad "arabisk spetsbågestil" (<i>l'arte arabo archiacuta</i>). Ritningen till dogepalatsets fasad hade ett vidsträckt och långvarigt inflytande på V:s privata palats. Många af dem, hvilka byggdes på 1300-och förra hälften af 1400-talet, kvarstå ännu och tillhöra de skönaste och bäst bevarade exemplen på medeltidsarkitektur. Sin höjdpunkt nådde denna ståtliga stil mot slutet af 1300-talet i det underbara 
page_number=601, index= - Venezia. 3. Hufvudstad i prov. V. 
<i>Ca' d'oro</i> ("Gyllene huset"; E 2), så benämndt med anledning af den rika förgyllning, som förr betäckte dess skulpturer (se fig. 1 o. art. Bostad, pl. II). Några af 1400-talets palats i för-renässans äro i skönhet knappast underlägsna denna gotiska periods. Fra Giocondo, Lombardi och andra arkitekter från denna tid (1460—1510) begagnade ännu med stor skicklighet och effekt de rika orientaliska marmorarter, som fullständigt ignorerades af de senare arkitekterna. Särskildt äro palatsen Corner Spinelli (D 3; se Fönster, fig. 22), Dario (E 4) vid Canal grande, samt Pisani a S. Polo (D 4; se Fönster, fig. 19) och Trevisani (F 4), vid Rio del Palazzo, vackra prof på denna stil. I de flesta venezianska palats från senrenässansen, såsom i det ståtliga Pal. Grimani della Vida (E 2), nu appellationsdomstol, af S. Michele, och i det ofvannämnda gamla biblioteket, är fasadens hufvudmotiv hämtadt från det gamla Roms teatrars och amfiteatrars kolonnordningar, pilastrar och arkitraver. I många fall bestod palatsets hela fasad af en serie kolonner, bågar och karniser, så att ingen slät muryta lämnades kvar, hvarigenom det hela synes oroligt och vida mindre intagande än de något äldre palatsen i samma stil, såsom Vendramin-Calergi (D 2; se Fönster, fig. 24), som lämnat motiv bl. a. för fasaden till badhuset vid Sturegatan i Stockholm, kanske det vackraste af alla, vid Canal grande, och Camerlenghi (E 3), nära Rialtobron, i hvilka några gotiska reminiscenser finnas kvar. Märkliga palats i senrenässans äro Pal. Pesaro (E 2), vid Canal grande, påbörjadt 1679 af Longhena och färdigt 1710, som sedan 1902 innehåller Italiens största moderna konstgalleri (<i>Galleria internazionale d'arte moderna</i>), och Pal. Rezzonico l. Herschel de' Minerbi, byggdt 1680 af Longhena (D 4; se Fönster, fig. 23). Berömdt för sin utmärkta dekorering är Pal. Labia (D 2), med freskomålningar af G. B. Tiepolo. En af de förnämsta offentliga byggnaderna var arsenalen (H 3, 4), upptagande en hel ö i stadens östra del, anlagd 1104 och omfattande skeppsvarf, dockor, magasin, verkstäder, ankarsmedjor, kanongjuteri, vapensamling, skeppsmodeller, trofeer m. m., alltsammans omgifvet af murar och fästningsverk. Den omfattar 33 har, var fordom republikens stolthet och sysselsatte 16,000 arbetare (nu omkr. 3,000), men är nu betydligt förfallen. Vid den triumfbågelika portalen, V:s första renässansbyggnad (1460), hvars kolonner dock ha bysantinska kapital, stå 4 antika marmorlejon (ditförda 1687 från Peiraieus), af hvilka det största (3 m. högt, från 1040) har runinskrifter, som på grund af ormslingornas form visa sig vara omkr. 1070 inhuggna af en man från Svealand (sannolikast från Uppland; se vidare Piraeuslejonets runinskrift). I det dit förlagda krigsmuseet (<i>museo d'armi</i>) finnas modell och rester af det af fransmännen 1797 förstörda Bucentoro (se d. o.). — Offentliga anstalter för konst och vetenskap äro vet. akad. (<i>Istituto Veneto di scienze, lettere ed arti</i>), instiftad 1838, med zoologiskt och anatomiskt museum, konstakademien (<i>Accademia ed istituto di belle arti di V.</i>, instiftad 1771 och reorganiserad 1807 af Napoleon I, i det forna Scuola di S. Maria della carita; D 4). som innehåller en mycket stor och värdefull samling taflor af venezianska skolan, stadsmuseet (<i>Civico museo Correr</i> i Fondaco dei Turchi), med bibliotek, taflor, skulpturer och alster af V:s äldre konstslöjd; musikkonservatorium; arkiv (<i>Archivio centrale di stato,</i> D 3, ett af de största i Europa, upprättadt 1818—26 af österrikiska regeringen, med omkr. 15 mill. dokument); S. Markusbiblioteket (<i>Biblioteca nationale Marciana</i>), som grundlades 1468 af kardinal Bessarione, 1812—1905 var förlagdt till dogepalatset, nu är inrymdt i det 1536 af Sansovino ombyggda Myntet (<i>Palazzo della Zecca</i>) och har omkr. 550,000 bd samt 10,267 handskrifter; Querinistiftelsen (<i>Fondazione Querini-Stampalia</i>), i det liknämnda palatset, från 1600-talet, ett offentligt bibliotek med läsekabinett, tafvel- och myntsamling; handelsakademi, navigations- och skeppsmaskinistskola, 3 gymnasier, tekniskt institut, 2 tekniska skolor och 1 prästseminarium. Nästan alla kyrkor i V. äro ovanligt rika på taflor, och många enskilda palats innehålla vackra samlingar, men en mängd af dessa har på 1800-talet och senare sålts till utlandet. Den största af V:s fem teatrar är operan La Fenice (byggd 1791 och restaurerad 1836). — Staden är säte för en katolsk patriark, en armenisk ärkebiskop, prefekt, appellationsdomstol, general- och marinkommando m. m. Befolkningen, som före fransmännens ockupation (1797) uppgick till nära 200,000 pers., sjönk under de första årtiondena af 1800-talet till nära hälften, men har nu stigit till 168,038 (1915). Klimatet är blidt, men något regnigt till följd af de omgifvande vattnen. Tidvattnets nivåskillnad uppgår vanligen endast till 0,5 m., undantagsvis till 1,8 m., hvilket är en ovärderlig fördel för staden, som därigenom får vattnet i sina kanaler förnyadt. Industriens förnämsta alster äro glas- och mosaikvaror, guld- och silfver arbeten, sammets- och sidentyger, tvål, vax, konstmöbler och konstgjorda blommor, hvilka jämte bomull, spannmål, olja, hampa, råsilke, vin och fotogen äro föremål för stadens handel. Sedan V. satts i förbindelse med det italienska järnvägsnätet genom järnvägsbron (1845) och i synnerhet efter öppnandet af Sues-kanalen, har handeln åter uppblomstrat, så att V. är näst Trieste den förnämsta handelshamnen vid Adriatiska hafvet. V:s import från utlandet hade 1905 ett värde af 246 mill. kr. och exporten till utlandet 210 mill. kr. Hamnen anlöptes 1914 af 3,230 fartyg om 2,04 mill. ton i ingående och 3,142 fartyg om 2,03 mill. ton i utgående fart, och V. intar med afseende på sjöhandelns omfattning sjunde platsen bland Italiens städer. Med Trieste och Orienten står staden i liflig ångbåtsförbindelse. Uthamnar äro Lido och Malamocco. Ett slags förstäder till V. äro öarna Giudecca, S. Giorgio maggiore, S. Elena, S. Michele och Murano, hvilka hufvudsakligen äro bebodda af konstnärer, fabrikanter och handtverkare. Något längre bort ligga San Lazzaro (med armeniskt mechitarist-institut), Lido (med hafsbad) och S. Erasmo (med grönsaksodling). — Inloppen till V. genom Lidis smala sund försvaras genom ett stort antal befästningar: midt för V. forten Lido (S. Nicolo), Tre Porti och S. Andrea; vid Malamoccos genomfart forten Alberoni och Pietro; vid Porto di Chioggia forten Caroman och Felice; vid Brentakanalen forten Brondolo och S. 
page_number=602, index= - Venezia. 3. Hufvudstad i prov. V. - Veneziano. 1. Agostino V., italiensk kopparstickare. Se Musi - Veneziano. 2. Bonifazio V. - Veneziano. 3. Polidoro V., eg. Polidoro Lanzani - Venezianska alperna. Se Alperna, sp. 699 - Venezianska Illyrien. Se Illyrien, sp. 422 - Venezianska skolan. 1. Se Målarkonsten, sp. 191 - Venezianska skolan. 2. Mus. - Venezianska skolierna. Se Aristarchos 1 - Venezianska spetsar. Se Spetsar, sp. 676-677 samt fig. 3 o. 4 - Venezianskt arbete - Veneziansk terpentin. Se Terpentin, sp. 940 - Venezianskt glas. Se Glasfabrikation, sp. 1285 - Venezianskt hvitt, kem. Se Blyhvitt, sp. 791 - Venezolanos, mynt. Se Bolivar, sp. 1003 - Venezuela, Venezuelas förenta stater (Estados unidos de V.) - Ytbildning - Vattendrag - Klimat 
Michele, till hvilka flera batterier och smärre verk i n. ända till Piavemynningen ansluta sig. Mot landsidan bildar det stora fort Malghera jämte åtskilliga mindre verk ett brohufvud framför järnvägsbron. Under Världskriget bombarderades militära anläggningar i V., bangården och järnvägen, gasverket, fartygen i hamnen och på redden m. m. samt forten af österrikiska flygare under tiden 24 maj 1915—27 febr. 1918 27 gånger (därvid blef kyrkan S:a Maria degli Scalze 25 okt. 1915 af misstag skadad). — Om staden och republiken V:s historia se föreg. art., sp. 1123—31. E. A—t. L. W:son M. 
<b>Veneziano</b> [venetsiānå]. 1. Agostino V., italiensk kopparstickare. Se Musi. — 2. Bonifazio V., italiensk målare, den tredje och yngste medlemmen af en konstnärsfamilj (bekant i museerna under kollektivnamnet "Bonifazio"), hvars arbeten ofta sammanblandats. Släkten härstammade från Verona, hvarför de båda äldre medlemmarna af densamma kallas Veronese (se d. o.). Den här ifrågavarande målaren tillhör 1500-talets senare del. Han utvecklade sig i de bägge äldres stil, men med 1570 började han direkt efterbilda Tizian. Han utmärker sig ofta för en intagande färgstämning. Till hans tidigare år höra karakteristiska figurer af helgon (i Venezias akademi), till hans tizianska period <i>Madonna i skyn</i> med helgon på jorden (i Venezias akademi). V. är representerad äfven i gallerier i Florens och Rom. — 3. Polidoro V., eg. Polidoro Lanzani, italiensk målare, f. 1515, d. 1575, var en af Tizians svagare lärjungar (<i>Nattvarden,</i> i Venezias akademi, m. m.). 2—3. C. R. N.* 
<b>Venezianska alperna.</b> Se Alperna, sp. 699. 
<b>Venezianska Illyrien.</b> Se Illyrien, sp. 422. 
<b>Venezianska skolan.</b> 1. Se Målarkonsten, sp. 191. — 2. <i>Mus.</i>, beteckning för en grupp tonsättare, som verkade i Venezia under 1500- och 1600-talen. Den öfvertog arfvet efter nederländska skolan och fortbildade det mångsidigt i italiensk anda. Skolan grundlades af Adr. Willaert (se denne), som 1527 blef kapellmästare vid Markuskyrkan i Venezia, och den uppbars vidare af hans lärjungar A. Gabrieli, Zarlino, C. de Rore m. fl. samt nådde sin höjdpunkt med G. Gabrieli och på operans område med den epokgörande mästaren Monteverdi, och dennes lärjunge Cavalli. Utmärkande för skolans musikaliska landvinningar voro i öfrigt införandet af dubbel- och trippelkörer, friare modulation genom kromatik, orgel- och pianospelets samt sonat- och symfonikompositionens utbildning, i allmänhet ett starkt tillgodoseende af det koloristiska elementet inom musiken. 2. E. F—t. 
<b>Venezianska skolierna.</b> Se Aristarchos 1. 
<b>Venezianska spetsar.</b> Se Spetsar, sp. 676—677 samt fig. 3 o. 4. 
<b>Venezianskt arbete</b> (lat. <i>opus Venetiae,</i> fr. <i>ouvrage de Venise</i>), i Venezia förfärdigade konstverk eller konstslöjdalster i bysantiniserande stil. 
<b>Veneziansk terpentin.</b> Se Terpentin, sp. 940. 
<b>Venezianskt glas.</b> Se Glasfabrikation, sp. 1285. 
<b>Venezianskt hvitt,</b> <i>kem.</i> Se Blyhvitt, sp. 791. 
<b>Venezolanos,</b> mynt. Se Bolivar, sp. 1003. 
<b>Venezuela</b> [-tho͡ela], Venezuelas förenta stater (<i>Estados unidos de V.</i>), förbundsrepublik i Syd-Amerika, begränsas i n. af Karibiska hafvet, i ö. af Brittiska Guyana, i s. af Brasilien och i v. af Colombia. Landgränserna ha under senare år fastställts genom en rad fördrag, sålunda sydgränsen 1884, västgränsen 1891 och östgränsen 1899 (se Guyana, sp. 720). Inom de sålunda utstakade gränserna omfattar V. en areal af omkr. 942,300 kvkm. (enligt officiella uppgifter 1,020,400 kvkm). V. har emellertid ej godkänt den genom spanske konungens skiljedom 1891 fastställda västgränsen mot Colombia. 
Ytbildning. V. omfattar tre olikartade områden: 1. Det veckade berglandet med tillhörande kustslätter i n. och n. v. 2. Guyanas högplatå i s. ö. samt däremellan 3. Orinocos flodområde med llanos. Från Colombia löper en gren af kordilleran med flera parallella kedjor in i staten vid 7° n. br. och går i nordöstlig riktning hän mot Triste-bukten under namnet Sierra Nevada de Merida (högsta punkterna Pan de Azucar 4,640 och Picacho Concha 4,700 m. ö. h.). Af denna bergskedja med dess lägre., åt n. och n. v. gående utlöpare samt af gränsbergen mot Colombia Sierra de Perija inneslutes ett sänkningsområde, hvars lägsta del intas af den s. k. Maracaibosjön. Genom de infallande flodernas verksamhet har detta bäckens areal alltmera inskränkts, hvarvid de från v. kommande vattendragen verkat kraftigast, så att där ett ganska bredt slättlandsbräm bildats. Vid Triste-bukten vidtar den lägre kustkordilleran, äfven kallad Karibiska bergen. Denna kedja är äldre och har sönderstyckats utefter både på längden och på tvären löpande brottlinjer. Sålunda utgör sänkan v. om Barcelona ett sådant markeradt tvärbrott, ett annat är den längre i ö. befintliga Paria-viken, som skiljer hufvudkedjan från dess fortsättning på ön Trinidad. De på längden löpande brotten ha åstadkommit delvis vattenfyllda sänkor, hvarigenom öar och halföar afsöndrats. Ett exempel på dylika bildningar är den hammarformiga dubbelhalfön Araya-Paria. Af helt annan karaktär är det sydöstra berglandet, Guyana. Detta utgöres af ett äldre kristalliniskt berg, sammansatt af granit, gnejs och kristalliniska skiffrar. Under kritperioden var det betäckt af ett grundt haf, som där afsatte ett lager af sandsten, hvilket f. n. dock mestadels af vittringen bortförts. Till ganska stor del är området outforskadt. Höjden är mindre än i nordvästra bergen; den kulminerande punkten torde vara det ståtliga gränsberget mellan V., Brasilien och Brittiska Guyana, Roraima, äfven ett viktigt hydrografiskt centrum, "strömmarnas evigt fruktsamma moder". Mellan bergen i n. v. och s. ö. befinner sig Orinocos floddal med ett sumpigt, skogbeväxt deltaområde och längre västerut de genom A. von Humboldts klassiska skildringar bekanta llanos, gräsbevuxna slätter med mer eller mindre tätt inströdda träddungar ("savanner"). 
Bland vattendragen intar Orinoco den absolut dominerande ställningen, ty förutom några tillflöden till Amasonfloden och Essequibo finnas blott kustkordillerans smärre bergsströmmar samt den krans af vattendrag, som omger Maracaibosjön. 
Klimatet är olikartadt, som man kan förstå af de stora nivåolikheterna. Till följd af de 
page_number=603, index= - Venezuela, Venezuelas förenta stater (Estados unidos de V.) - Klimat - Befolkning - Materiell kultur - Kommunikationer - Metersystemet - Budget - Ordnar, nationalfärger, flagga 
fåtaliga observationerna är det dock blott i sina största grunddrag kändt. I kusttrakterna är hettan tropisk och temperaturvariationerna ringa. Sålunda når årstemperaturen i hamnstäderna Puerto Cabello och La Guaira upp till resp. 27° och 27,1° C. Den årliga variationen å nämnda orter är endast resp. 1,7° och 2,5°. I högländerna aftar temperaturen efter bekanta regler, så att man erhåller de tre klimatregionerna, den varma (<i>tierra caliente</i>), tempererade (<i>t. templada</i>) och kalla (<i>t. fria</i>). I dessa högre regioner närmar sig tillståndet "evig vår": så har t. ex. Colonia Tovar n. om La Victoria en årstemperatur af 14,4° och en årsvariation af endast 2,4°. Nederbördsförhållandena äro till följd af de fåtaliga observationerna mycket litet kända. På det hela taget kan dock sägas, att regnmängden är mindre, än man i allmänhet föreställer sig. Caracas (10° n. br.!), den enda regelbundna observationsplatsen, ger oss en årlig siffra af 811 mm., och på llanos äro naturligtvis nederbördsmängderna vida mindre. Regnrika äro däremot de för nordöstpassaden utsatta kusttrakterna (Trinidad har 1,698 mm.), t. ex. Paria-halfön och hela låglandsbrämet kring Maracaibosjön. Där växer regnskogen tät, där marken icke är upptagen af plantageodlingar. I ö. skiljer man mellan en regntid maj—nov. och en torrtid dec.—april. Denna skarpa skillnad mellan två årstider blir mindre utpräglad i v., där regntiden blir uppdelad i två genom en visserligen svagt utpräglad torka vid midsommartid. 
Befolkningen. Folkmängden uppgick enligt senaste officiella census 1891 till 2,323,527 pers. Enligt beräkningar från 1917 uppskattades den till 2,844,618 pers., men siffrans riktighet har betviflats och anses vara för hög. Af landets ursprungliga bebyggare, indianerna, finnas endast obetydliga rester kvar, dels i det inre af Guyana, dels i kordillerans högre liggande dalar samt stänkvis äfven i västra llanos. Den hvita europeiska befolkningen är äfvenledes ringa och torde uppgå till endast 1 proc. af hela folkmängden. Härtill komma med omkr. 10 proc. kreolerna, d. v. s. i landet födda hvita af europeisk härkomst. Hufvudmassan, enligt approximativ beräkning 70 proc., utgöres af blandras, framför allt mulatter. Återstoden är oblandade negrer, bosatta i tierra caliente. Spanska språket och katolska läran äro förhärskande, men andra bekännelser (deras anhängare äro högst få) äro tolererade. I spetsen för den romerska kyrkan står ärkebiskopen af Caracas, under hvilken lyda 5 biskopar. Folkskolundervisningen är enligt lag kostnadsfri och obligatorisk. En vidlyftig apparat är igångsatt för den högre undervisningen, men fakta gå ej riktigt väl samman med skenet. Eljest finnas 2 universitet, ett i Caracas (stängdt sedan okt. 1912), ett i Merida, 1 polyteknisk skola, flera högre specialskolor o. s. v. 
Materiell kultur. V:s produktion är till öfvervägande del grundad på odlingen af tropiska plantageväxter, i främsta rummet kaffe och kakao. Den äldsta traditionen för sig har kakaon, som redan under den spanska tiden hade en omfattande odling. Kaffet kom först på 1860-talet att mera framgångsrikt täfla på världsmarknaden. 1912—13 utgjorde denna vara 60 proc. af landets hela totalexport och hade ett exportvärde af 46,29 mill. bolivar (1916—17); kakaon kom därnäst med 12 proc. (23,07 mill. bolivar s. å.). Det bör dock sägas, att kaffet i mängd och värde visat ansenliga fluktuationer under de senare åren, medan kakaon haft stabilare tendenser. Öfriga plantageprodukter äro af underordnad betydelse; dock böra nämnas tobak, sockerrör, bananer, bomull och indigo. Af skogens alster är kautschuk viktigast; den utvinnes hufvudsakligen i Guyanas urskogsbälte och bidrog 1912—13 med 7 proc. till totalexporten (4,05 mill. peso 1916—17). Boskapsskötseln lämnar från llanos' gräsbeten kreatur och hudar, tills. omkr. 10 proc. af den årliga exporten; 1916—17 utgjorde exporten af saltadt och fruset kött 3,315 ton. Värdet af produktionen från bergshandteringen är osäkert och fluktuerande. Guld spelade länge hufvudrollen och kom på midten af 1880-talet näst efter kaffe i exportvärde; sedan dess har emellertid utvinningen (i Guyana) gått starkt tillbaka. De viktigaste mineralprodukterna 1918 voro: guld (till värde af 1,76 mill. kr.), koppar (3,19 mill. kr.), petroleum (0,79 mill. kr.), asfalt (2,10 mill. kr.) och stenkol (0,99 mill. kr.). Af öfriga näringsgrenar lämna jakt (hägerfjädrar), fiske och en ringa utvecklad industri (fruset kött) omkr. 10 proc. till totalexporten. Redan före Världskriget var V:s handelsutbyte förnämligast riktadt mot Förenta staterna; närmast i ordningen kommo, ehuru på stort afstånd, Storbritannien, Frankrike och Italien. Detta förhållande har senare framträdt än tydligare, först på långt afstånd komma som intresserade makter England, Spanien och Frankrike. 1916—17 hade importen ett värde af 169,35 mill. kr. och exporten af 165,70 mill. kr. De förnämsta hamnarna äro La Guaira, Puerto Cabello, Maracaibo och Ciudad Bolivar (vid Orinoco, på hvilken flodfarten sedan 1886 varit öppen för alla nationer). Handelsflottan räknade 1917 11 ångare om 5,298 ton och 15 segelfartyg om 2,432 ton. V:s hamnar anlöptes 1916—17 af 950 fartyg om 1,78 mill. ton. 
Kommunikationer. Vägarna ha under senare år något förbättrats; äfven <i>järnvägsnätet</i> har i ringa mån utvecklats, så att 1 jan. 1920 12 järnvägslinjer om sammanlagdt 941 km. voro i gång. <i>Telegraflinjerna</i> hade 1918 en längd af 9,356 km., <i>telefonlinjerna</i> 1914 af 20,134 km.; antalet <i>postanstalter</i> 1917 var 309. 
Metersystemet infördes officiellt 1912. Myntenhet är <i>bolivar</i> = 100 centesimos = 1 franc; enligt lagen af 15 juni 1918 skola präglas mynt af guld (100, 20 och 10 bol.), silfver (5, 2 och 1 bol. samt 50 och 25 cent.) och nickel (12 1/2 och 5 cent.). 
Budget. 1 juli 1918—30 juni 1919 voro inkomsterna 44,7 mill. bolivares (hvaraf tullar 10,7 mill., skatter på tobak, salt och sprit resp. 8,93, 5,5 och 4 mill.) och utgifter 44,7 mill. (hvaraf på finans-, inrikes- och krigsministerierna resp. 14,2, 9,66 och 9 mill.). — Statsskulden 31 dec. 1918 var 145,528 mill. bolivares, hvaraf inländsk konsoliderad a 3 proc. 46,6 mill., utländsk 96,46 mill. 
Om V:s orden se Ordnar, sp. 840. — Nationalfärger äro gult, blått och rödt. — Örlogsflaggan finnes afbildad å pl. till art. 
page_number=604, index= - Venezuela, Venezuelas förenta stater (Estados unidos de V.) - Ordnar, nationalfärger, flagga - Försvarsväsen - Författning - Historia 
Flagga; handelsflaggan liknar denna, men saknar vapnet i högra hörnet. A. N—d. 
Försvarsväsen. <i>Armen</i>, värfvad, består af 20 bataljoner infanteri om 400 man, till största delen beväpnade med mausergevär, 1 skvadron kavalleri, 8 batterier fält- och bergsartilleri om i regel 6 (kruppska 8, resp. 6 cm.) kanoner samt 1 bataljon marininfanteri. Fredsstyrkan uppgår med befäl till omkr. 10,000 man, krigsstyrkan till approximativt högst 60,000 man. För utbildning af officerare finnes en krigsskola (med 3-årig kurs) i Caracas. I krigstid är hvarje vapenför man om 18—50 år skyldig att tjänstgöra i <i>nationalmilisen</i>, som dock endast är en pappersorganisation, enär kadrer h. o. h. saknas. Huru långt den sedan länge under ledning af chilenska officerare pågående omorganisationen af armen fortskridit, är icke kändt. — <i>Flottan</i> utgöres af 1 opansrad kryssare, 3 kanonbåtar, 1 transportångare, 1 torpedbåt och några mindre till kustförsvaret hörande fartyg. H. J—dt. 
Författningen har vid flera tillfällen i det oroliga landet undergått förändringar; den nu gällande stammar från 13 juni 1914. Enligt densamma utöfvas den lagstiftande makten af en kongress på två kamrar: senaten och deputeradekammaren. Den förra består af 40 led., födda i V. och fyllda 30 år, valda för 3 år, 2 från hvardera af de 20 staterna. Den senare rekryteras så, att hvar stat väljer omedelbart för 3 år 1 deputerad, som är infödd och fyllt 21 år, för 35,000 inv. och därefter ytterligare 1 för hvarje öfverskjutande antal af 15,000. I spetsen för verkställande makten står en för 7 år af kongressen vald president, som skall vara infödd och ha fyllt 30 år; han kan omväljas. Kabinettet består af 7 ministrar (inrikes-, utrikes-, finans-, krigs-, fomento-, arbets- och undervisningsminister). I administrativt hänseende är V. indeladt i 1 förbundsdistrikt (med hufvudstaden Caracas), 20 stater (Anzoategui, Apure, Aragua, Bolivar, Carabobo, Cojedes, Falcon, Guarico, Lara, Merida, Miranda, Monagas, Nueva Esparta, Portuguesa, Sucre, Tachira, Trujillo, Yaracuy, Zamora, Zulia) och 2 territorier (Amazonas och Delta-Amacuro); staterna äro autonoma och politiskt likställda; hvar och en har sin lagstiftande församling, president och generalsekreterare; förbundsdistriktet och territorierna styras af republikens president genom guvernörer. Städerna äro genomgående små, stadsbefolkningen utgör endast omkr. 13 proc. af hela folkmängden. Endast 3 städer ha öfver 20,000 inv., nämligen hufvudstaden Caracas med 86,880 inv. (1916) samt Maracaibo och Valencia med resp. omkr. 50,000 och 40,000 inv. De båda hamnstäderna Puerto Cabello och La Guaira uppskattades 1916 till resp. omkr. 15,000 och 13,000 inv. A. N—d. 
Historia. Det nuv. V:s kust upptäcktes 1498 af Columbus på hans tredje resa, då han seglade in i Paria-viken och utmed Orinocos delta, men den beträddes först 1499 af spanjoren Alonso de Ojeda, som, åtföljd af bl. a. Amerigo Vespucci, med två fartyg företog en expedition dit med ledning af Columbus' kartutkast. Ojeda landsteg på flera ställen af kusten och påträffade bl. a. v. om Puerto Cabello en vid hafsstranden på pålar uppförd karibisk by, hvilken han kallade <i>Venezuela</i> ("lilla Venezia"), ett namn, som med tiden utsträcktes öfver hela landet. Spanjorernas första egentliga bosättning egde rum vid Cumana (1520). Landet fick 1527 en guvernör, och denne anlade staden Coro, som för en tid blef den europeiska kolonisationens hufvudort. Därifrån företog man såväl under den tid (1528—52) Karl V hade förlänat V. som säkerhet för lån åt köpmansfamiljen Welser (se d. o.) i Augsburg som några år efteråt äfventyrliga och blodiga ströftåg långt inåt landet för att uppsöka El Dorado ("guldlandet"). Bristen på guld föranledde slutligen en mängd europeer att lämna V., hvars indianska befolkning genom blodbad och slafhandel äfvenledes minskades. Under senare hälften af 1500-talet fördes lifliga strider med stammarna österut, som till en del betvungos. På deras område anlades 1567 staden Caracas, som ett tiotal år senare blef V:s egentliga hufvudstad. 1739—76 utgjorde V. en del af vice konungariket Nya Granada, men förklarades sistnämnda år för ett generalkapitanat under namnet V. eller Caracas. Under den spanska tiden fick V. i allmänhet stå tillbaka för metallrikare delar af det spansk-amerikanska väldet. — Franska revolutionens ideer och följderna af revolutionskrigen nådde äfven V. Francesco de Miranda (se denne), hvilken tjänat som general i franska republikens armeer, gjorde 1806 ett misslyckadt försök att från Spanien lösrycka V. och där grunda en "Kolumbisk republik", men 1810 (sedan det franska väldet utbredts öfver Spanien) tvangs generalkaptenen att nedlägga sitt ämbete, och en kongress valde Miranda till diktator. Han blef dock snart tillfångatagen af spanjorerna, och det af Simon Bolivar (se d. o.) 1813 eröfrade Caracas föll 1814 i spanjorernas händer. Men 1819 var största delen af V. fri och förenade sig (enligt författningen af 17 dec. 1819) med Nya Granada till <i>en</i> republik, Colombia. 1821 utrymde spanjorerna Caracas, men först 1845 erkände Spanien V:s själfständighet. Sedan Bolivar dragit sig tillbaka, skilde V. sig 1829 från Colombia och bildade en egen republik, som 1830 fick sin författning. Sedan den tiden har V., liksom det öfriga forna Spanska Amerika, ofta lidit af inre oro, framkallad af strider dels emellan de konstitutionelle l. konservative och ett radikalt, federalistiskt parti, dels emellan hvita och färgade. De konstitutionelle sutto vid makten till 1863, och V:s förnämsta politiska personlighet under denna tid var V:s förste president, general Jose Antonio Paez (se d. o.), som 1830—35, 1839—42 och 1861—63 beklädde presidentplatsen och äfven vid andra tillfällen spelade en betydande roll, såsom då han 1846, beklädd med diktators myndighet, underkufvade de färgade. Under hans styrelse afskaffades tionden (1833) och infördes fullständig religionsfrihet (1834). Han fördrefs 1848 af presidenten Jose Tadeo Monagas, som 1854 afskaffade slafveriet i V. Den 1861 ånyo till president utsedde Paez måste definitivt 1863 lämna makten efter ett blodigt krig emot federalisterna under generalerna Falcon och Guzman Blanco. Så snart Juan Jose Falcon (1863—68) blifvit president, utfärdades mycket liberala lagar och ändrades statens namn till 
page_number=605, index= - Venezuela, Venezuelas förenta stater (Estados unidos de V.) - Historia - Venezuelanska Guyana - Venezuela-viken - Wengel, Kristian Molt - Vengelälfven - Wenger, Leopold - Wengern Scheideck - Vengerov, Semen Afanasievitj 
<i>V:s förenta stater,</i> i sammanhang hvarmed statsområdet 1864 delades i 8 stater, 8 territorier och 2 kolonier. Det besegrade partiet beredde emellertid styrelsen svårigheter och lyckades genom en af förre presidenten Monagas ledd resning 1868 fördrifva Falcon. Men 1870 tillegnade sig Antonio Guzman Blanco, federalisternas förnämste statsman, makten, och denna innehade han med några få afbrott (1877—79 och 1884—86) till 1888 i nästan oinskränkt mått, ehuru under titel af president. Han upphäfde klostren (1874) och upprätthöll med stränghet ordningen i landet, men gjorde sig till sist allmänt hatad genom sin maktlystnad och gränslösa fåfänga. De statyer, som rests öfver honom i Caracas, kullvräktes (1889), presidenten J. P. Rojas Paul, som var Guzman Blancos redskap, förjagades, och till president valdes (1890) general Raimundo Andueza Palacio. Då denne 1892 vägrade att författningsenligt nedlägga presidentskapet samt upplöste kongressen och fängslade flera dess medlemmar, angrep general Joaquin Crespo, som 1884—86 varit V:s president, med vapenmakt Palacio och dennes anhängare. Efter några månaders strider lyckades han komma i besittning af makten, och sedan han genomdrifvit en författningsändring om fyraåriga presidentmandat, valdes han 1894 till president. Under hans ämbetstid inträffade den ryktbara gränskonflikten mellan V. och Brittiska Guyana, i hvilken Crespo lyckades förmå nordamerikanske presidenten Cleveland att inblanda sig genom ett budskap (18 dec. s. å.), hvari nära nog som krigsanledning betecknades hvarje brittiskt försök att utan skiljedom påtvinga V. sina kraf i gränsfrågan. I V. uppstod nu en våldsam anti-brittisk rörelse, och de diplomatiska förbindelserna afbrötos, men de återupptogos redan 1897, och 1899 af gjordes gränsfrågan genom skiljedom. Crespos efterträdare, Ignacio Andrade (från 1898) förjagades okt. 1899 af general Cipriano Castro (se d. o.), hvilken än som provisorisk president, än som president, än som diktator styrde V. till 1908 under ständiga konflikter med utländska makter och missnöjda inhemska partiledare. Systematiskt bröt Castro statens förpliktelser till dess utländska kreditorer, och afvisandet af de kraf, som medborgare i ett stort antal europeiska stater med anledning däraf framställt, ledde till en blockad af venezuelanska hamnar genom engelska, tyska och italienska krigsskepp (dec. 1902—febr. 1903). Tvisten hänsköts, hufvudsakligen genom amerikansk bemedling, till Haagtribunalet, som 1907 började afkunna sina utslag. Castro fortfor att behandla utländska makter med stötande bryskhet, 1906 afbröt Frankrike de diplomatiska förbindelserna på grund af en skymf mot dess minister, och 1908 utvisades holländske ministern i samband med en tvist om venezuelanska politiska flyktingars vistelse i Curacao. Till sist blef Castros ställning i V. ohållbar; han afreste (dec. 1908) till Europa, enligt egen uppgift för att undergå en operation, men efter hans afresa utbröt en resning i V., och efter en förvirrad öfvergångstid utsågs vicepresidenten Juan Vicente Gomez 1910 till president. Lugnare förhållanden började nu inträda i V., och Castros återkomst 1913 ledde ej till några svårare oroligheter. Genom en 1914 företagen författningsändring ökades presidentens ämbetstid från fyra till sju år. Gomez valdes till president för perioden 1915—22, men har föredragit att bibehålla sin post som armens högste befälhafvare och låta den 1914 valde provisoriske presidenten d:r V. Marquez Bustillos upprätthålla statschefsposten. V. höll sig neutralt under Världskriget och inträdde 1920 i Nationernas förbund. Litt.: J. M. Spence, "The land of Bolivar" (2 bd, 1878), J. Strickland, "Documents and maps of the boundary question between V. and British Guiana" (1896), "V., geographical sketch, natural resources, laws etc., issued by the Bureau of American republics" (1904), T. C. Dawson, "The south-american republics", II (1905), M. Landaeta Rosales, "Los gobiernos de V., desde 1810 hasta 1905" (Caracas, 1905), J. G. Fortoul, "Historia constitucional de V.", I (Berlin, 1907), och L. V. Dalton, "V." (1912). V. S—g. 
<b>Venezuelanska Guyana.</b> Se Guyana 1. 
<b>Venezuela-viken</b> [-tho͡ela-]. Se Maracaibo-viken. 
<b>Wengel,</b> Kristian Molt, dansk lustspelsförfattare, f. 24 april 1821, d. 24 sept. 1859, blef juris kandidat 1848 och var därefter anställd i justitieministeriets revisionskontor. Jämte lustiga visor skref W. muntra vådeviller och satiriska komedier, hvilka urspr. voro afsedda för studentkretsarna, där han gärna trifdes, men sedan uppfördes med stort bifall på sekundteatrarna, t. ex. <i>Cousine Lotte</i> (1854; 4:e uppl. 1880; "Dagbladsannonsen", 1855), <i>Plader</i> (1858), <i>Kjaerlighed paa taget</i> och <i>En tale</i> (utg. 1858—60). E. Ebg. 
<b>Vengelälfven.</b> Se Faxeälfven. 
<b>Wenger,</b> Leopold, tysk rättslärd, f. 4 sept. 1874 i Ober-Vellach (Kärnten), blef 1897 juris doktor, 1901 privatdocent och 1902 e. o. professor i romersk rätt, allt i Graz, hvarifrån han flyttade som ord. professor i samma ämne 1904 till Wien, 1905 åter till Graz, 1908 till Heidelberg och 1909 till München. Som författare är han mest känd genom arbeten på den rättshistoriska papyrusforskningens (se Papyrus, sp. 11—12) område, bl. a. skrifterna <i>Rechtshistorische papyrusstudien</i> (1902) och <i>Die stellvertretung im rechte der papyri</i> (1906). Han har ock lämnat värdefulla bidrag till samlingsverket "Die kultur der gegenwart", hvari framställningarna af flera delar af den antika rätten flutit ur W:s penna. C. G. Bj. 
<b>Wengern Scheideck,</b> bergpass. Se Scheideck 2. 
<b>Vengerov</b> [-åff], Semen Afanasievitj, rysk litteraturforskare, f. 1855, d. 1920, son till den judiska memoarförfattarinnan Pauline W., blef 1897 privatdocent i rysk litteraturhistoria vid Petersburgs universitet, och då han afstängdes från denna befattning af undervisningsministern Bogoljepov, flyttade han sin vetenskapliga verksamhet till Charkovs universitet och blef 1910 professor vid Petersburgs högre lärarinneseminarium. Sin mångsidiga litteraturhistoriska forskningsbana började han 1875 med en studie om Ivan Turgenev och blef 1882 redaktör af månadsrevyn "Ustoi". 1889 begynte han sitt litteraturhistoriska uppslagsverk <i>Kritiko-biografitjeskij slovar russkich pisatelej i utjennych,</i> hvaraf hittills 6 dlr utkommit. Hans 1885 författade ryska litteraturhistoria förbjöds af censuren. 
page_number=606, index= - Vengerov, Semen Afanasievitj - Wengerska Gorka - Wenglein, Joseph - Venguria - Veni - Venia - Venilia - Veni, Sancte spiritus - Venius - Veni, vidi, vici - Venizelos, Eleutherios 
Han redigerade den nya uppl. af Bjelinskijs skrifter och den litteraturhistoriska afdelningen i Brockhaus-Jefrons ryska encyklopedi. Om den ryska bibliografien inlade V. stor förtjänst och författade många uppslagsverk af värde, däribland <i>Istotjniki slovarja russkich pisatelej</i> (1—3, 1900—14). A—d J. 
<b>Wengerska Gorka,</b> riktigare Węgierska Gorka. Se Ciecina. 
<b>Wenglein</b> [-lajn], Joseph, tysk målare, f. 1845 i München, studerade juridik, men var samtidigt elev i konstakademien samt blef sedan lärjunge af Steffan och A. Lier. Han har hämtat motiv från Ober-Bayerns högslätter och de lummiga trakterna kring Isar samt har ofta målat skogspartier med staffage af jakt eller boskap. Han är representerad i Nya pinakoteket i München, Nationalgalleriet i Berlin m. fl. st. (G—g N.) 
<b>Vengurla</b> [vengō'ələ], stad och hamn på Västra indiska halföns västra kust i Ratnagiris distrikt, Bombay, omedelbart n. om Goa. 19,018 inv. (1901). Holländarna hade där 1638 en upplagsplats, från hvilken de kunde förse sin flotta med lifsmedel under blockaden af Goa. 1812 afträddes staden till England. A. N—d. 
<b>Veni,</b> departement. Se Beni. 
<b>Venia,</b> lat., tillstånd, tillåtelse, numera särskildt tillåtelse att predika (<i>v. concionandi</i>) och tillstånd att hålla föreläsningar vid ett universitet (<i>v. docendi, v. legendi</i>), att utöfva läkarpraktik (<i>v. practicandi</i>). Se äfven Sit venia verbo. — V. aetatis. Se Myndighetsålder, sp. 42. — Hanc veniam petimus dabimusque vicissim, "denna frihet jag tager mig själf och ger den åt andra" (d. v. s. vi må visa ömsesidig fördragsamhet; citat från Horatius, "De arte poetica"). 
<b>Venilia,</b> fornitalisk gudinna, som troligen hörde till hafsgudomligheterna. Hon anses stundom likbetydande med Venus och stundom som Janus' maka. 
<b>Veni, Sancte spiritus,</b> lat., "kom, Helige ande", begynnelseorden i en antifoni och en sekvens från medeltiden, af hvilka den förra, diktad för pingsthelgen, återfinnes i svenska psalmboken af 1819, n:r 132 och n:r 134. Psalmen 132, hvars latinska original finnes oafkortadt i våra gamla breviarier och missaler, användes fordom ofta vid trivialskolornas och gymnasiernas morgonböner samt vid prästvigningar, biskopsinvigningar och prästmöten. Beträffande författarskapet ha flera olika hypoteser framställts, utan att dock trovärdigheten hos någon kunnat styrkas. (E. N. S—g.) 
<b>Venius,</b> målare. Se Veen. 
<b>Veni, vidi, vici,</b> lat., "jag kom, jag såg, jag segrade". Se Caesar, sp. 951. 
<b>Venizelos,</b> Eleutherios, grekisk statsman, f. 1865 (enligt andra uppgifter 1859 eller 1860) invid Chania på Kreta, är son till en kretensisk köpman, Kyriakos V., som tillhörde en bland öns äldsta och mest ansedda familjer, förvisades från fäderneön och sedan erhöll grekisk medborgarrätt. V. studerade juridik vid Atens universitet, blef därefter advokat i Chania och omtalas som kretensisk anti-turkisk politiker redan 1887. Sedan prins Georg af Grekland öfvertagit posten som öfverkommissarie på Kreta (dec. 1898) och en författning antagits (april 1899), blef V., som spelat en framträdande roll i de närmast föregående årens revolutionära rörelser på ön, Kretas justitieminister (maj 1899), men han råkade snart i häftig politisk och personlig konflikt med prinsen, nödgades aug. 1901 afgå och var sedan ledare för ett oppositionellt nationalparti, som kritiserade regeringens godtyckliga styrelsemetoder. V. var en bland ledarna för den upprorsskara, hvilken i mars 1905 besatte bergfästet Theriso och där bildade en provisorisk nationalförsamling, som hos skyddsmakternas konsuler protesterade mot öfverkommissariens styrelse och proklamerade omedelbar förening med Grekland. På senhösten (nov.) nedlade V. och öfriga Theriso-insurgenter vapen mot löfte om amnesti, men deras resning medverkade indirekt till, att prins Georg som öfverkommissarie (sept. 1906) ersattes med förre grekiske konseljpresidenten Zaimis. V. valdes 17 maj 1910 till president i den exekutivkommitte på tre personer, som då utgjorde Kretas regering, och angaf som dess program anslutning till Grekland, ordningens upprätthållande och skydd åt den muhammedanska befolkningsminoriteten. Redan året förut hade V. trädt i förbindelse med det officersförbund, som då tillskansat sig den politiska makten i Grekland. Af de politiserande officerarna inbjöds han hösten 1910 till Grekland att söka bringa reda i de förvirrade konflikterna mellan officersförbundet, de gamla partikotterierna och dynastien. Han valdes aug. 1910 till medlem af grekiska parlamentet och kunde på grund af sitt grekiska medborgarskap där ohindradt taga säte, medan tre andra samtidigt valda kretenser på grund af krigshot från Turkiet måste nedlägga sina mandat. V. afgick nu (sept.) från regeringskommittepresidiet på Kreta och förhandlade med de grekiske partiledarna om en afveckling af den pågående krisen därhän, att officersförbundet skulle upplösas mot, att en författningsrevision företogs. Med denna revision som program utsågs V. 19 okt. 1910 till konseljpresident, upplöste (25 okt.) parlamentet och vann vid nyvalen i dec. en glänsande valseger. Därpå genomfördes 1911 författningsrevisionen (se art. Grekland, Suppl.), de militära myndigheterna ålades att afhålla officerarna från inblandning i politiken, och mellan dem och de kunglige prinsarna ingicks förlikning, hvarefter kronprins Konstantin kunde återvända från sin nödtvungna vistelse i utlandet och utsågs till generalinspektör för armen. V. hade sålunda med beundransvärd smidighet fått slut på den förlamande inre krisen och kunde rikta landets samlade kraft utåt mot förverkligandet af det panhelleniska idealet. V. tog i detta syfte våren 1912 liflig andel i bildandet af de kristna Balkanstaternas anfallsförbund mot Turkiet och samverkade under Första Balkankriget utan nämnvärda slitningar med den militäre ledaren kronprins Konstantin, som efter mordet på konung Georg 18 mars 1913 besteg Greklands tron. Han 
page_number=607, index= - Venizelos, Eleutherios - Venjan - Venjansjön 
deltog personligen i Londonförhandlingarna (från dec. 1912), lät Grekland bistå Serbien i den konflikt med Bulgarien, som ledde till Andra Balkankriget och freden i Bukarest (6 aug. 1913; jfr Balkankrigen, Suppl.). Grekland hade nu förstorats bl. a. med en betydande del af Macedonien (med Saloniki), smärre öar i Egeiska hafvet och Kreta, hvars införlifning med Grekland högtidligen försiggick i konungens och V:s närvaro 14 dec. s. å. Vid Världskrigets utbrott (aug. 1914) dref V. först med konung Konstantins begifvande en mot ententen välvillig neutralitetspolitik, dock redan i aug. förklarande, att Greklands sympatier voro på ententens sida och att dess trupper, mot garanti af skydd mot Bulgarien, stodo till förfogande, om Turkiet började krig mot de allierade. Då dessa, sedan Turkiet invecklats i kriget, planerade sitt anfall mot Dardanellerna, ville V. (febr. 1915) erbjuda dem stödet af en grekisk armekår (eller åtminstone en division) mot löfte om kompensationer i Mindre Asien, och han var t. o. m. benägen att genom afträdande af Kavala och Drama till Bulgarien underlätta ententens försök att vinna äfven bulgarisk medverkan vid anfallet mot Konstantinopel. Planen strandade på konung Konstantins och generalstabsledningens motstånd, och V. afgick (5 mars), men vann vid de af efterträdaren Gunaris utlysta nyvalen (juni) en lysande valseger och blef 23 aug. ånyo konseljpresident. V. hotade nu med grekisk intervention, om Bulgarien angrepe Serbien, lät Bulgariens mobilisering omedelbart följas af en grekisk (sept.) och förfrågade sig hos de allierade, om de ville ersätta den kontingent på 150,000 man, som Serbien enligt 1913 års allians skulle uppställa vid gemensamt serbisk-grekiskt krig mot Bulgarien. De allierade jakade och beordrade genast landstigningstrupper till Saloniki. V. svarade, att han, enär Grekland, så länge Bulgarien ej angripit Serbien, ännu vore neutralt, för formens skull ämnade protestera mot landstigningen. V:s politik hade nu småningom kommit i allt skarpare konflikt med konungens, som ville undvika krig med Tyskland, och V. nödgades till följd däraf afgå (5 okt.). Efterträdarna (Zaimis, Skuludis, Zaimis, Kalogeropulos, Lambros och för tredje gången Zaimis) fortsatte under växande svårigheter konungens neutralitetspolitik, medan V. först höll sig afvaktande och lät sitt parti hålla sig borta från de nya parlamentsvalen (dec.) under förklaring, att parlamentsupplösningen kränkte författningen. Då bulgarerna maj 1916 besatt det grekiska bergfästet Rupel och i aug. äfven Kavala, utan att röna motstånd, skärptes V:s opposition mot regeringen, och då äfven Rumänien (aug.) börjat krig mot centralmakterna, beslöt V. att organisera en revolutionär rörelse med Greklands anslutning till de allierade som mål. Han proklamerade sept. 1916 revolution på Kreta och begaf sig därifrån till Saloniki, där han under skydd af de allierades trupper organiserade en motregering, som utom de af bulgarerna obesatta grekiska områdena i Macedonien äfven behärskade Kreta och Egeiska öarna. Inom detta område organiserade han en arme på 60,000 man och anhöll hos de allierade att med denna få tåga mot Aten och störta den lagliga regeringen eller åtminstone besätta Tessalien med dess spannmålsförråd. De allierade medgåfvo intetdera, men sände i stället till Aten fransmannen Jonnart, som med stöd af franska och engelska trupper tvang konung Konstantin att med kronprinsen Georg gå i landsflykt och låta prins Alexander bestiga tronen (14 juni 1917). På Jonnarts råd tillkallade den nye konungen V. från Saloniki, och denne blef 27 juni åter konseljpresident öfver hela Grekland (Saloniki-regeringen upplöstes). V. lät, för att undgå nya parlamentsval, inkalla det i juni 1915 valda och i nov. s. å. upplösta parlamentet och anslöt helt Greklands politik till de allierades. Grekiska trupper hade betydande andel i våroffensiven 1918 mot bulgarer och tyskar i Macedonien, och under fredskonferensen 1919 bevakade V. i Paris med öfverlägsen skicklighet Greklands intressen, hvarjämte han lät grekiska trupper besätta Smyrna (15 maj s. å.). Han tog äfven framträdande del i utarbetandet af förbundsakten för Nationernas förbund, särskildt i förhandlingarna med neutrala makters ombud om deras önskemål rörande ändringar i det ursprungliga förslaget. Åt Grekland förvärfvade han, stödd i all synnerhet på Englands beskydd, stora landområden (Tracien med Adrianopel, Smyrna med vidsträckt uppland m. m.) i de allierades fred i Sevres med Turkiet (1920), och genom en expedition mot de turkiske nationalisterna i Mindre Asien vann han nya anspråk på de allierades frikostighet mot Grekland. Mot sina inhemska partimotståndare förde han ett strängt tvångsregemente, rikt på personliga förföljelser, och bland allmogebefolkningen växte missnöjet öfver den tryckande mobiliseringsbörda, som annexionspolitiken nödvändiggjorde. V., som i aug. 1920 i Paris utsatts för ett attentat af en exalterad grekisk oppositionsman, underskattade likväl missnöjets utbredning och räknade på, att de bländande nya landförvärfven och ententepressens lofsånger öfver honom såsom "den store hellenen" skulle vid de parlamentsval, som ej längre kunde uppskjutas, påverka valmännen mera än konung Konstantins bland folkets breda lager fast rotade popularitet, de gammalgrekiske partiledarnas ingrodda hat mot "uppkomlingen från Kreta" och massornas missnöje öfver polisförtrycket och mobiliseringsbördan. Hans partis valutsikter minskades emellertid genom den unge konung Alexanders död (till följd af en olyckshändelse) 20 okt. 1920 kort efter valkampanjens början, i det att tronfrågan därigenom plötsligt blef akut och ropen på Konstantins återkallande tilltogo i styrka. Så kom det sig, att valen (15 nov.) resulterade i ett förkrossande nederlag för V., som genast afgick (16 nov.) och undan sina många fienders befarade hämndeplaner flydde ur landet. Med stöd af en i hast anordnad folkomröstning återkallades Konstantin, och V. afvaktar f. n. (jan. 1921) i Nizza händelsernas vidare utveckling. Jfr <i>V. om Greklands politik 1912—1917</i> (svensk öfv. af hans utrikespolitiska expose i aug. 1917 inför grekiska parlamentet; 1918). V. S—g. 
<b>Venjan,</b> socken i Kopparbergs län, Mora tingslag. 68,921 har. 1,954 inv. (1919). V. utgör ett pastorat i Västerås stift, Mora kontrakt. 
<b>Venjansjön,</b> sjö inom Venjans och Mora socknar, Dalarna, omkr. 30 km. v. om Siljan, 273 m. ö. h., har en längdutsträckning i n. v.—s. ö. af 17 km. och en största bredd af 3,5 km. Dess 
page_number=608, index= - Venjansjön - Venjetinderne - Wenlock - Venloo l. Venlo - Venn, Hohes l. Hohe Veen - Wennberg, Ture Gustaf - Wennberg, Charlotta (Lotten) Kristina - Venne, Adriaen van de - Wennerberg, 1. Gunnar 
areal är 37 kvkm. Genomfluten af Vanån, Väster-Dalälfvens största biflod, bildar V. en för flottning och vattenkraft viktig uppsamlingsbassäng for ett nederbördsområde om 1,880 kvkm. areal. Vid sjöns nordvästra ända ligger Venjans stora kyrkby. Venjansjön anses vara mycket fiskrik. J. V. E. 
<b>Venjetinderne</b> [-tinn-], en rad fjälltoppar af ända till 1,820 m. höjd i Romsdalen, Norge, hvilka tills. med Troldtinderne och Romsdalshorn bilda ett af landets mest storartade och egendomliga fjällpartier. Aak i Romsdalen erbjuder förträfflig utsikt öfver V. och Romsdalshorn. K. G. G. 
<b>Wenlock</b> [ωe'nlåk l. ωe'nlək], "municipal borough" i engelska grefsk. Shropshire, s. ö. om Shrewsbury. 15,244 inv. (1911). Much W., s. v. om Severn, har ruiner af ett kloster från omkr. 680. A. N—d. 
<b>Venloo</b> l. Venlo [fe'nlå], stad i norra delen af nederländska prov. Limburg, på högra stranden af Maas. V. är en viktig järnvägsknutpunkt med starkt utvecklad transitohandel, men de planer, som man en gång hyste, att genom kanal komma i förbindelse med Rhen och Schelde, ha icke kunnat förverkligas. 14,300 inv. (1900). Ett flertal bryggerier, tillverkning af läder m. m. V. var fordom befäst (verken slopades 1868) och har genomgått en mängd belägringar. A. N—d. 
<b>Venn</b> [fen], Hohes V. l. Hohe Veen (eg. <i>Fenn</i>, sumpmark), platå i neder-renska berglandet, i s. ö. förbunden med Eifel, ligger till större delen i Rhenprovinsen, till en mindre del i Belgien. Den är flack, skoglös, folktom, utan vägar, rik på torfmossar, som ha en mäktighet af ända till 8 m. I mera begränsad mening omfattar platån landet mellan städerna Eupen, Montjoie och Malmedy. Dess högsta punkt är Botrange, som har 695 m. absolut, men obetydlig relativ höjd. A. N—d. 
<b>Wennberg,</b> Ture Gustaf, ämbetsman, kritiker, f. 1 juli 1759, d. 23 jan. 1818, studerade arkitektur, blef konduktör och sekreterare i Öfverintendentsämbetet och amanuens vid konstakademien, där han tidvis hade stort inflytande, var skattmästare 1792—96 och blef led. 1795. Han var flitigt verksam som konstkritiker i tidningar och broschyrer, var rättrogen klassicist och uppträdde ofta som akademiens vapendragare, senast under den götiska rörelsen 1817. Hans framställning i kritiker liksom i minnestal öfver hädangångna konstnärer är svassande, frasrik och krumbuktande. I konstens och konstakademiens historia under detta skede stöter man oupphörligt på hans namn. Han var en högst originell tidstyp; kvick, grälsjuk, intrigant och ful som en apa, blef han af Fredenheim, som han med ifver trakasserade, kallad "okynnesodjur". — I de två dramer, som han fick uppförda på K. teatern, tycks han ej ha haft annan delaktighet än den, att han inlämnat manuskripten på resp. författares vägnar. G—g N. 
<b>Wennberg,</b> Charlotta (Lotten) Kristina, välgörarinna, f. 2 juni 1815 i Stockholm, d. där 4 nov. 1864, dotter till kommerserådet J. O. Wennberg, tillbragte sina yngre år till stor del på föräldragodset Yxe i Nora bergslag och började redan som barn att outtröttligt bispringa bygdens fattiga och sjuka. Om vintrarna var hon firad deltagarinna i hufvudstadens societetslif, tills hon efter faderns död (1837), då familjens förmögenhet befanns väsentligen hopsmält, gjorde välgörenheten till sin lifsuppgift. Dagligen vandrade hon omkring i Jakobs och Johannes församling i Stockholm, uppsökande personer, som voro verkligt nödlidande och förtjänta af hjälp, för att på sitt eget glada, aldrig gudsnådliga sätt trösta dem och bereda dem understöd dels af egna medel, dels genom att för dem intressera lyckligare lottade samhällsmedlemmar. Hon var led. af styrelserna för flera föreningar och anstalter med välgörande ändamål. Under koleraåret 1853 verkade hon som sekreterare i den filantropiska fruntimmers-centralkommitte, hvars ordf. var Fredrika Bremer. Lotten W:s graf, på Johannes kyrkogård, är en skänk af Jakobs och Johannes församling. Några dagar efter hennes död stiftade drottning Lovisa, till ära för hennes minne, Lotten Wennbergs fond för hjälpbehöfvande. — Hennes syster, Hilda Karolina W., f. 22 nov. 1828 i Stockholm, d. där 19 juni 1914, egnade sig åt samma människovänliga värf. Hon anställdes 1871 hos Karl XV för att utdela hans fattigunderstöd och innehade samma befattning hos Oskar II och drottning Sofia, konung Gustaf V och drottning Viktoria samt prinsarna Karl och Eugen. 
<b>Venne</b> [fe-], Adriaen van de, holländsk målare, f. 1589 i Delft, d. 1662 i Haag, var lärjunge till en guldsmed Simon de Valck i Leiden och till Hieronymus van Diest i Haag, verkade 1614—25 i Middelburg och sedan i Haag från 1625, då han där blef mästare i Lukasgillet. Han var 1656 med om att inrätta ett nytt gille i Haag. Han målade porträtt, landskap och genre. Bland bilder, som tillhöra hans första tid, då han mottog flamska intryck, särskildt af Jan Brueghel d. ä., märkas landskapen <i>Sommar och Vinter</i> (1614, i Berlin), som tillhöra de bästa af hans sällsynta arbeten i denna art af måleri, vidare skildringen af fredsfesten 1609 (1614, i Louvre) och <i>Prins Morits besöker kermessen i Rijswijk</i> (1618, i Amsterdams Rijksmuseum). Bland hans i Haag målade taflor äro <i>Konungens af Böhmen jakt</i> (1627, i grisaille, flera gånger utförd) och <i>Prins Fredrik Henrik till häst med följe</i> (1635, grisaille, i Rotterdams museum). Berömdt är <i>Själafisket</i> med realistiskt framställda, men symboliserande protestantiska och katolska andliga, som "fiska själar" (Amsterdams Rijksmuseum). I Stockholms Nationalmuseum finnas <i>Faraos dotter upptagande Mose, Konungarna tillbedja Kristusbarnet</i> (1644) och <i>Jägare i en skog.</i> C. R. N.* 
<b>Wennerberg.</b> 1. Gunnar W., skald, tonsättare, lärare, ämbetsman, f. 2 okt. 1817 i Lidköping, där fadern (bondson från Tunhem i Västergötland) var kyrkoherde, d. 24 aug. 1901 på Läckö. Efter att ha genomgått Skara skola och gymnasium blef W. student i Uppsala 1837. Där studerade han 
page_number=609, index= - Wennerberg, 1. Gunnar 
först klassiska språk och naturvetenskap, senare filosofi och estetik, hvarvid i synnerhet Spinozas djupa tankebyggnad fängslade honom och utgjorde hans älsklingsstudium. Den begåfvade studenten och barytonen fann inträde i dåtidens vittra Uppsalasalonger och kom i beröring med Uppsalas berömda män (Geijer, Atterbom, Hwasser, Järta, Palmblad, Böttiger m. fl.). W:s första studenttid sammanföll f. ö. med sådana tilldragelser som Geijers "affall", Almquistska "Det-går-an"-striden, skandinavismens frambrytande bland studenterna, sträfvandet för en studentförening och bildandet af "allmänna sången". I studentpolitiken deltog W. icke; däremot var han en intresserad sällskapsmänniska, både i det mera städade familjeumgänget och det uppsluppna studentsvyckandet. Af stor betydelse för W:s utveckling som skald och musiker var den krets af vittra, musikaliska och muntra ynglingar, hvilka samlades under namnet Juvenalerna (se d. o.) och till hvilka W. slöt sig 1843. För denna krets skref han en hel mängd sånger, samfödda i ord och toner. Bland dessa sånger var en serie af 10 studentikosa buffatrior för tenor, baryton och bas, som tillkom åren 1846—47 och 1851 utgafs under titeln <i>De tre</i> och som, efter tenorens afflyttning till Stockholm, följdes af de inom kort ryktbara <i>Gluntarne,</i> 30 duetter för baryton och bas med pianoackompanjemang. Dessa duetter, hvari episoder ur studentlifvet skildras, tillkommo 1847 (hösten)—1850 (sju af de sista, bl. a. "En kväll på kyrkogården" och "Examenssexa", först i Skara). Redan 1848 voro flera af dem spridda i afskrifter ej blott inom, utan äfven utom Uppsala. Den begärlighet, med hvilken de mottogos, framkallade från författarens sida ett motvilligt medgifvande till deras tryckning, och de utkommo i häften 1849—51. Namnet "Gluntarne" fingo de af följande anledning. En bland Juvenalerna (Otto Beronius) var synnerligen lycklig i föredragandet af uppländska bondvisor och utmärkte sig särskildt i en sådan, som började "Inte vet ja' hva hä' ä' sum fallerargamle glunten [d. v. s. pojken] Mitkel vår".Han erhöll efter den visan inom kamratkretsen binamnet "Glunten". Då de nya duetterna sedan skrefvos för honom och "Magistern" (Wennerberg), förekom hans binamn i texten och gaf sedan sitt namn åt sångerna. "Gluntarne", som tillegnades Beronius och pianoackompanjatören (sedermera förste direktören för K. M:ts hofkapell och spektakler frih. E. von Stedingk), ha icke förlorat i popularitet under årens lopp, utan tvärtom på senaste tiden alltmera fått tillträde till den offentliga konsertsalen, liksom de sjungits rätt mycket i våra nordiska grannländer. Ord och musik ha efter hand utgetts i minst 15 upplagor, orden särskildt 1876 samt 1882 (i 2:a bandet af W:s "Samlade skrifter", där beledsagade af en historisk inledning och upplysningar). Om Gluntarne se vidare nedan, sp. 1160 och 1163. W. hade redan före dessa börjat dikta och tonsätta dels solosånger och trior, dels "frihetssånger", körer för Uppsalasången, hvilkas text närmast slöt sig till den Nybomska fosterländska tonen (om dem se sp. 1161). W:s popularitet var omkr. 1850 utomordentligt stor. Då han, som 1845 blifvit filos. magister, 1846 docent i estetik och (för vårterminen 1846) anförare för studentsången samt 1849 utnämnts till lektor i filosofi och modersmålet vid Skara gymnasium, vid denna tid företog en resa genom Sverige, firades han med tillställningar så storartade, att de icke i mannaminne haft sin like. 1850 invaldes han i Mus. akad., och s. å. erhöll han Karl-Johans-priset af Svenska akad. "för sånger" — hette det —, "som voro för allmänt kända att erfordra något vidare vitsord". Som lärare verkade han med stor framgång och sällspord lärarförmåga något mer än ett årtionde, men därefter togos hans krafter i anspråk för mera omfattande uppdrag. I början af 1860-talet kallades han till hufvudstaden för att medverka såsom led. i en kommitte (1861—62) för Nationalmuseets ordnande, och 1863—64 sändes han utomlands för nämnda museums räkning. Det var nämligen hans nära vän konung Karl XV:s afsikt, att W. skulle bli Nationalmuseets intendent, men då löneförhållandena icke gestaltade sig så, som konungen önskat, fästes W. likväl i hufvudstaden, som t. f. expeditionssekreterare och byråchef 1865 för den afdelning inom Ecklesiastikdepartementet, som handlägger ärenden rörande elementarundervisningen. Från denna plats kallades W., som 1866 invalts i Svenska akad., 3 juni 1870 efter F. F. Carlson till ecklesiastikminister i Adlercreutz' ministär. Förut jämförelsevis främmande för politiken, kom W. nu att spela en rätt framstående roll, äfven i försvarsfrågan (1871 års urtima riksdag), men naturligtvis i främsta rummet vid behandlingen af de ärenden, som rörde hans eget departement och hvarvid han ofta, tack vare sin mindre vanliga vältalighet, fann ett vänligt öra hos riksdagen, ej minst hos dess Andra kammare. W. kom att kontrasignera en hel del viktiga förordningar, såsom fattigvårdsförordningen, förordning om allmän änke- och pupillkassa för prästerskapet, änkekassa för folkskollärarna, förordningarna om upphörandet af teatercensuren, afskaffandet af de säljbara apoteksprivilegierna, den tekniska undervisningens ordnande, lönereglering för elementarlärare, ordnande af veterinärundervisningen, understöd åt elementarläroverk för kvinnlig ungdom, lapparnas och finnarnas undervisning m. m. Äfven för kvinnans tillträde till högre akademisk undervisning och till olika sysslor verkade han. Det var ock under hans chefskap för Ecklesiastikdepartementet, som den så länge omstridda "medicinska frågan" (om Karolinska institutets ställning till den medicinska bildningen) erhöll sin slutgiltiga lösning (k. br. 12 dec. 1873). Han planlade också under denna tid en reform af elementarundervisningen och sökte motverka den öfveransträngning, hvaröfver klagades, samt började nedifrån genom den 1873 utfärdade undervisningsplanen för läroverkets tre lägsta klasser. 
page_number=610, index= - Wennerberg, 1. Gunnar 
Läroverksreformens utvidgande äfven till det högre stadiet hann W. icke genomföra, emedan han 11 maj 1875 utträdde ur statsrådet tills. med fyra af sina kamrater. Det såg en tid ut, som skulle W. mottaga kräklan öfver det stift, där han födts och verkat som lärare, men då han ej nådde förslagsrum, utnämndes han i stället 21 maj 1875 till landshöfding i Kronobergs län. Där verkade han i tretton år som en synnerligen ansedd länschef. Landstinget utsåg honom 1876, 1884 till led. af Första kammaren, som 1894—1901 insatte honom i talmanskonferensen och där han med ifver deltog i debatten, särskildt i frågorna om undervisningen, om försvarsväsendet (han var motståndare till kompromissen med grundskattefrågan), kommunikationsväsendet, edgången (hvarvid han kämpat för afskaffandet af officiella eder) samt i kyrkliga lagstiftningsfrågor, hvarvid han uppträdde som målsman för en friare riktning. Från midten af 1880-talet kom W. i en oppositionell ställning till regeringen. Han uppträdde vid 1885 års riksdag mot härordningsförslaget, var vid 1887 års majriksdag en af de skarpaste oppositionsmännen i den konstitutionella frågan om "ny eller fortsatt" riksdag, och 1888 invaldes han, fastän förtroendeämbetsman, i konstitutionsutskottet och blef dess ordf. Länge stannade han dock ej i detta utskott, ty kort efter riksdagens början inkallades han, som slutit sig till tullskyddspartiet, i febr. ånyo i regeringen som ecklesiastikminister. I denna egenskap framlade han 1890 ett förslag till läroverksreform i samband med lönereglering. Dess hufvudpunkter voro elementarkursens fördelning i tre fakultativt fristående kursafslutningar vid tredje, femte och sjunde klassens slut, lästidens förlängning från trettiosex till fyrtio veckor, införande af skolafgifter för de öfre klasserna, med stark befrielseprocent, samt indragning och ombildning af smärre läroverk. Denna reform strandade, liksom löneregleringen, icke på något principiellt motstånd, utan på de villkor i afseende på latinets inskränkning till fyra årsklasser, hvilket Andra kammaren fordrade som förutsättning för löneförbättringen, men hvarpå Första kammaren icke ville gå in. Endast en del af de föreslagna ändringarna om de smärre läroverken blef riksdagens beslut, men W. förberedde emellertid ett nytt förslag på hufvudsakligen samma principer. Under sin andra ministertid genomdref han i öfrigt döfstumundervisningens ordnande, kvinnors valbarhet till skolråd och fattigvård, hälsovårds- och sjukvårdsstadga för landsorten med en ändamålsenlig länshygien och definitiv lönereglering för provinsialläkarna, nybyggnadsanslag till konstakademien, förordning om likbrännings ordnande samt den nya stadgan för filos. kandidat- och licentiatexamen, såsom tvenne särskilda examina (utan latin som lagtvunget ämne), genom hvilket det första och viktigaste steget togs till en examensreform, i samband hvarmed universitetsundervisningen äfven reglerades i viktiga punkter. Med hans kontrasignation utfärdades äfven statut för Sveriges yngsta högskola, Göteborgs, hvilken af W. invigdes i sept. 1891. Kort därefter, 6 nov. 1891, lämnade han med pension sitt statsrådsämbete. Anledningen därtill voro icke de anmärkningar Andra kammarens hälft uti 1891 års konstitutionsutskott gjort mot hans åtgärder i några frågor, utan den meningsskiljaktighet, som yppade sig mellan honom och statschefen i en akademisk befordringsfråga (den Widmark-Nordensonska striden), tillsättandet af e. o. professuren i oftalmologi vid Karolinska institutet. 1893 och 1898 valdes W. till led. af kyrkomötet, där han representerade en tämligen moderat riktning. 1894—97 var han ordf. i kommitten för utarbetande af musik till svenska mässan. Han var led. af Mus. akad. (1850), hedersled. af Fria konsternas akad. (1871) och Vet. o. vitt. samh. i Göteborg (1893). 
Huru mycket än arbetet i skolsalen, rådkammaren, länsresidenset och riksdagen upptog W:s tid, gjorde han icke sällan besök i såväl tonkonstens som diktens land. Som musiker så godt som h. o. h. autodidakt, studerade han sig dock småningom in i äfven mera lärda och invecklade konstformer. Hans kompositioner äro uteslutande satta för en eller flera röster, med eller utan pianoackompanjemang (oratorieverken dock med orkester). Hans intresse för musik hade väckts i föräldrahemmet (som gymnasist var han sångledars för syskonen och skolkamrater), och det närdes under ett informatorsår 1838—39 hos en konstälskande familj v. Essen i Västergötland. De närmast följande studentåren (han var den tiden en sjuklig och grubblande enstöring) spelade han mycket piano, inträngde på egen hand i kontrapunktikens och den musikaliska formlärans hemligheter, öfvade sig i fuga- och motettkomposition efter gammalitalienares och Händels mönster. Som förelöpare till hans patriotiska körsånger tillkom 1844 den märgfulla <i>Bjöd så i Thule en konungased,</i> och de burleskt-backanaliska sångtriorna "De tre" (se ofvan, sp. 1157) utgjorde med sin liffulla stämföring en förstudie till den ofvan omtalade duettcykeln "Gluntarne", detta genialiska verk, som utgör grundvalen för W:s konstnärsrykte. "Gluntarne" företedde flerstädes i melodibildning och harmonik djärfva nyheter, som stötte den dåtida, i ensidig "mozartism" fångna kritiken. I öfrigt var ju denna musik egnad att genom sin lefvande karakteristik, stämningsfullhet och rena, klara form slå an på alla. Betydande är W:s förmåga att uppfinna vackra melodier, som i sin på en gång lättflytande och uttrycksfulla naturlighet tyckas själffallna; hans cantilena verkar nästan italiensk. Han förstår att skrifva väl för rösterna, ehuru han ofta fordrar stort omfång och särskildt djupa basar; ett sådant utnyttjande af rösttillgångarna var något dittills okändt i svensk tonkonst. W. skyr ej att emellanåt tillgripa dissonanser för att få det rätta uttrycket. Eljest röra sig hans harmonier gärna med så enkla medel som sexter eller terser i parallellrörelse, men gestalta sig äfven som verkningsfull motrörelse, icke minst i "Gluntarne", där dessutom pianoackompanjemanget har att uppvisa en mängd lyckliga fynd. Den mycket beundrade enheten mellan text och musik i "Gluntarne" sammanhänger med, att han här liksom till nästan alla sina världsliga sånger själf författat orden. Liksom han i denna dialogcykel afspeglat studenthumorn i alla dess gradationer, skänkte han lyftning åt ungdomens lyrisk-erotiska svärmeri i sina <i>Serenader,</i> af hvilka 9 trestämmiga, komponerade 1845—50, utgåfvos 1852, däribland 
page_number=611, index= - Wennerberg, 1. Gunnar 
sådana förtjusande trior som <i>Minns du den gången, Darrande ton, Ack säg mig, hvar är du,</i> medan andra äro haltlösa. 5 liknande serenader utgaf han 1875. Vida större räckvidd fingo dock den tolkning och eggelse han skänkte ungdomens fosterlandskänsla genom sina storvulna <i>körer</i> för mansröster (intagna i samlingarna "Odinslund och Lundagård" samt "Studentsången"). Det uppsvenska folklynnets kraftiga och något sträfva allvarspatos framträder här i toner af eld och lif, och den polyfona behandlingen är verkligt själfständig. Bland dessa körer ha i synnerhet fansången <i>Stå stark</i> (1848), den majestätiska hymnen <i>O Gud, som styrer folkens öden</i> (1849) och den till nationalsång vordna <i>Hör oss Svea</i> (1853) blifvit folkkära och äro stående nummer på sångföreningarnas repertoar, medan den trotsiga hetblodigheten i <i>Frihet bor i Norden</i> (1847) och <i>Hur länge skall i Norden</i> (1848) numera tycks ha blifvit för stark för ett tamt släkte och <i>Trummarsch</i> (s. å.) orättvist afglömts på grund af svårsjungenhet samt <i>Skarpskyttemarsch</i> (1861) och <i>Kung Karls drapa</i> (1872) fingo endast öfvergående betydelse, hvaremot den patetiskt eftertryckliga <i>Säg oss ditt namn, du fruktansvärde</i> (1871) genom sin sociala innebörd begynt få en återuppståndelse och den gammalsvenskt humoristiska segervisan <i>Så contigit in Lenom</i> (1871) bibehåller sin plats i Uppsalasången. Äktenskaplig lycka tolkas i solokvartetten <i>Min ros</i> (1880). Den dramatiska episoden <i>Auerbachs keller</i> (ur Goethes "Faust"), komp. 1876 och utg. 1878, tillegnad "Orphei drängar", utgör en efterklang af gluntstilen. Bland W:s 7 <i>Sånger för blandad kör</i> (1875) framstår skogsidyllen <i>En junidag.</i> Solosånger vid piano (de flesta komp. på 1840-talet) utgaf han i häften 1850—54, 1870 och 1876; af varaktigt värde bland dem äro åtminstone <i>Jätten, Fiskaren på Kinnekulle, Tösa på Svältera, Min vår</i> och <i>Djaevelsklokken.</i> Hans lyckliga uppfinning förnekar sig icke heller i åtskilliga af de sångduetter vid piano, som han komponerade mestadels i slutet af 1840- och början af 1850-talet, såsom <i>Gondolieren, Du bist mein mond, Tidt er jeg glad.</i> — På 1860-talet vände W. alltmera sin håg till den andliga sången. Under en för konststudier företagen resa till Tyskland och Italien 1851—52 hade han gjort flitiga iakttagelser öfver kyrkomusiken. Hans <i>Davids psalmer,</i> hela 55 nummer kör- och solosånger med pianoackompanjemang, utgåfvos i häften 1861—87. De äro hållna i en populariserad Händelsstil, väl utan Händels kontrapunktiska ofelbarhet, men genom sin enkla och högstämda, ofta innerliga ton en skatt, som gaf den populärreligiösa sången i Sverige en välbehöflig lyftning. Dessa sånger ha kommit i vidsträckt bruk för anspråkslösare kyrkokonsertsr och i hemlifvet samt vunnit spridning äfven i Nord-Tyskland, Skottland och Amerika. Särskildt psalmen <i>Min själ längtar och tränqtar</i> utgör en höjdpunkt af W:s kompositoriska ingifvelse. I ungefär samma stil är oratoriet <i>Jesu födelse,</i> utg. af Mus. konstföreningen i sångpartitur med piano 1863, sedermera orkestreradt af W. själf (endast i några smärre delar af K. Nordqvist) och utfördt 1888. Sitt studium af instrumenteringskonsten tillgodogjorde W. vidare i det religiösa körverket <i>Stabat mater</i> (utfördt 1893) samt oratorierna <i>Jesu dom</i> (utfördt 1901) och <i>Jesu död,</i> det senare ej helt fullbordadt. — Våren 1919 stiftades i Stockholm af ledande musiker och musikvänner Gunnar Wennerbergs-sällskapet med uppgift att dels sprida och vidmakthålla kännedomen om W:s kompositioner, närmast genom ett reglera frågor om förlags- och uppföranderätt till hans oratorier, bidraga till eller bekosta tryckning af notmaterialet till dessa för att tillhandahållas hugade musiksällskap, dels ock samla och bearbeta material för en biografi öfver W., främst med hänsyn till hans musikaliska verksamhet. En fullständig förteckning öfver W:s tonverk utgafs 1918 af Mus. akad:s bibliotekarie C. F. Hennerberg. 
Gunnar Wennerbergs staty på Slottsbacken i Uppsala. Medan sålunda sånger af olika art då och då kommo till allmänhetens kännedom, vanligen genom Uppsala studentsång som förmedlare, arbetade äfven skalden W. Då W. började utge sina <i>Samlade skrifter</i> (4 bd, 1881—85), visade det sig, att hans portfölj rymde en hel mängd saker, om hvilka allmänheten ej haft en aning. Samlingen inleddes med <i>Romerska minnen,</i> i hvilka han på vers omskref de dagboksanteckningar, som han fört under sin för konststudier 1851—52 med understöd af statsmedel företagna utländska resa. Denna omskrifning skedde i de mest olika versformer — rimmade och orimmade, antika och moderna, någon gång i en form, som starkt närmar sig prosatalets. I dessa dikter tar sig en varm beundran för Roms minnen, konst och folklif uttryck. Än är framställningen patetisk, i synnerhet då det gäller munkadömet, än ger han luft åt sin sympati för Italiens kamp mot påfveväldet. Andra bandet innehåller "Gluntarne" (se ofvan). Tredje bandet utgöres af de 
page_number=612, index= - Wennerberg, 1. Gunnar - Wennerberg, 2. Gunnar Brynolf - Wennerberg, 3. Gunnar Gunnarsson - Wennerberg, 4. Sara Wennerberg(-Reuter) - Vennerholm, John Georg Heriberg 
starkt efterklangsromantiska "Trollrunor" och det fjärde af en samling "Smärre dikter" från olika tider. Sin plats inom vår litteratur har W. vunnit genom "Gluntarne", hvilka äro ett pregnant uttryck för 1840-talets studentlif i Uppsala. Man träffar i dem som ett grunddrag den sorglöshetens romantik, som lätt nog blir hemmastadd bland de glada ungdomsskarorna vid ett småstadsuniversitet, helst under en tid, då "öfverliggeriet" var vanligt. W. ser hela denna lifsåskådning med själfironikerns godmodigt observerande blick och framställer den i en humoristisk belysning, med briljant lynne och äkta kvickhet, med verklighetskär realism och på samma gång ideell syn på lifvet. Beundransvärd är den dramatiska kraft han ådagalägger i dialogen, likaså ledigheten i meter och rim, så mycket mer som "ordval och ordföljd äro tagna ur den vanliga hvardagsprosan, uppblandad med studentslang och emellanåt höjande sig till lyrik". Omedelbarhet, naturlighet, "improvisation", dramatisk liflighet och fint lyriskt natursinne äro hufvudegenskaper hos "Gluntarne" liksom hos deras stora föregångare "Fredmans epistlar". — W:s namnteckning meddelas på pl. IV till art. Autograf. Statyer öfver W. ha rests i Uppsala (på Slottsbacken 1912, åstadkommen genom nationalinsamling, mod. af T. Lundberg; se fig. å sp. 1162), i Minneapolis (mod. af K. Eldh, 1915) och på Djurgården (reproduktion af Eldhs staty, bekostad af grosshandlaren J. Josephson, 1916), hvarjämte hans byst (en herm, mod. af Eldh) på hans hundraårsdag aftäcktes i Lidköpings stadspark. Hans marmorbyst (mod. af J. Börjeson, 1897) finns i Nationalmuseum. — Se Signe Taube (W:s dotter), "G. W. Bref och minnen" (3 dlr, 1913—16), och S. Almquist, "Om G. W., hans tid och hans gärning" (1917), samt uppsats af K. R. Nyblom i "Ord och bild" 1900. 
2. Gunnar Brynolf W., den föregåendes broder, målare, f. 16 aug. 1823 i Lidköping, d. 3 okt. 1894 i Göteborg, studerade i Düsseldorf och Paris, målade till en början mytologiska ämnen och porträtt, öfvergick efter hand till djur- (speciellt häst-)målning i förening med folklifsskildring: <i>Hemfärd från marknaden, Representanter på det hala, Spannmålskörare, Hästtransport</i> m. fl. 
3. Gunnar Gunnarsson W., son till W. 1, konstnär, f. 17 dec. 1863 i Skara, d. 20 april 1914 i Paris, blef student i Uppsala 1882, öfvergick snart till konststudium, begaf sig till Paris, där han 1886 blef elev af Bonnet och Gervex, slog sig på porträtt-, men hufvudsakligen på blomstermålning, ofta i pastell, öfvergick så till keramik, som han studerade i Sevres och flerstädes i utlandet, började på detta område med modern tillämpning af Wedgwoodtekniken med motiv ur växtvärlden, gjorde sedan intressanta försök med sgraffitomaner i blått, hvitt och grönt och slutligen med stengods i rika färger, här under påverkan af Dammouse. I arbetet på höjande af den svenska konstindustrien var W. en af banbrytärna. 1892—1908 var han artistisk ledare vid Gustafsbergs porslinsfabrik. Han var äfven med framgång verksam på textilkonstens område — flera af hans kompositioner väfdes af Handarbetets vänner och Licium. 1908 återvände han till Paris och vann där en aktad ställning, ritade bl. a. åt Sevresfabriken och utförde gobelänger, vaser, målningar och möbler för slottet Les Bouleaux vid Chantilly, doneradt till Franska akad. 1916. W. är representerad i Louvre med glas- och porslinsarbeten och i Nationalmuseum (Rejmyreglas, en gobeläng, en blomstermålning, ett hundratal afbildningar af svenska blommor m. m.). 
4. Sara W. (-Reuter), dotter till W. 2, tonsättarinna, f. 11 febr. 1875 i Otterstads socken, elev af Elfrida Andree, af konservatorierna i Stockholm och Leipzig samt M. Bruch i Berlin, organist vid Sofiakyrkan i Stockholm sedan 1906, gift 1907 med filos. licentiaten H. Reuter, har komponerat omtyckta sånger och manskvartetter, <i>Skogsrået</i> för soli, kör och orkester m. m. 1. K. W—g.* E. F—t. 2—3. G—g N. 
<b>Vennerholm,</b> John Georg Heribert, högskollärare och författare i veterinärvetenskap, f. 10 maj 1858 i Falkenberg, aflade mogenhetsexamen 1878 och veterinärexamen 1882 samt utnämndes s. å. till distriktsveterinär i Sala. 1887 studerade han kirurgi och oftalmologi i Danmark och Tyskland och har sedan på offentligt uppdrag i utlandet inhämtat kännedom om det civila veterinärväsendets administration och med statsunderstöd studerat veterinärskolors organisation och byggnadssätt. V. tjänstgjorde vid Veterinärinstitutet i Stockholm 1888—89 som t. f. professor i kirurgi och blef 1890 professor i detta ämne jämte operationslära och obstetrik samt chef för kliniken för yttre sjukdomar. Genom V:s enastående teoretiska och praktiska insikter och stora skicklighet inträdde undervisningen i dessa ämnen i ett nytt, epokgörande skede, och genom hans energiska arbete har den kirurgiska afdelningen utbildats till en mönsterinstitution. 1902 utnämndes V. till föreståndare för Veterinärinstitutet (sedan 1915 rektor för Veterinärhögskolan) och har i denna egenskap inlagt synnerligen stora förtjänster om veterinärundervisningens höjande; tillkomsten af det 1911 färdigbyggda nya Veterinärinstitutet och det forna institutets omorganisation till veterinärhögskola och likställighet med öfriga högskolor är i väsentlig grad hans förtjänst. 1896—1919 var V. ordf. i Svenska veterinärläkareföreningen och har mycket bidragit till den raska utveckling, som veterinärväsendet under denna tid genomgått i såväl administrativt och organisatoriskt som socialt och ekonomiskt hänseende. Sin stora kirurgiska erfarenhet har han framlagt i <i>Handbok i allmän veterinärkirurgi</i> (1894), <i>Handbok i allmän veterinäroperationslära</i> (1895), <i>Grunddragen af hästens operativa speciella kirurgi</i> (1901; äfven utg. på ty.) och <i>Grunddragen af hästens icke operativa speciella kirurgi</i> (1914). V. har vidare skrifvit <i>Krankheiten der weiblichen geschlechtsorgane und der milchdrüsen, incl. ovariotomie</i> (i Bayer-Fröhners "Handbuch der tierärztlichen chirurgie und geburtshilfe'', III, 1897) och i facktidskrifter en mängd afh. samt är sedan 1896 utgifvare af "Svensk veterinärtidskrift". V. 
page_number=613, index= - Vennerholm, John Georg Heriberg - Vennersten, Axel Fredrik - Wennersten, Oskar - Vennerström, Ivar Teodor - Vennesla 
blef led. af Landtbruksakad. 1905 samt hedersdoktor (medicine) i Uppsala 1907 och vid Veterinärhögskolan i Berlin 1912. E. T. N. 
<b>Vennersten,</b> Axel Fredrik, affärsman, politiker, f. 20 jan. 1863 i Borås, var kemist vid ett kattuntryckeri i Mülhausen 1883—87 och en färgfirma i New York 1887—88 och ingick 1888 som delegare i faderns firma (J. F. V.) i Borås samt blef vid dess ombildning till aktiebolag (kattuntryckeri och färgeri) 1895 verkställande direktör (till 1915). V. har varit ordf. i Södra Älfsborgs läns industri- och handelskammare och är f. n. (1921) bl. a. hedersordf. i Västergötlands och Norra Hallands handelskammare och ordf. i Sveriges industriförbund (förut vice ordf.), ordf. i Svenska sockerfabriks-a.-b., led. af Ekonomiska rådet (1921), af tull- och traktatkommitten och vice ordf. på dess traktatafdelning samt har dessutom varit mångårig stadsfullmäktig och landstingsman. Riksdagsman i Andra kammaren för Borås, resp. Älfsborgs läns södra valkrets 1906—20, gjorde han sig tidigt bemärkt för stor smidighet och habilitet både i debatter och förmedlande förhandlingar och har under denna tid varit led. af tuberkulossanatorieutskottet (1908), vattenlagutskottet (1918 lagtima), led. af tillfälligt utskott (1909) samt i bevillningsutskottet 1910—14 (vice ordf. 1912—14), 1919 (lagt.) och 1920. V., hvilken torde kunna betecknas som moderat högerman, har därjämte varit led. af nationella framstegspartiets förtroenderåd 1911 och sedan 1912 af landtmanna- och borgarpartiets förtroenderåd. Han är sedan 1921 riksdagsman för Älfsborgs län i Första kammaren. Vid Hammarskjöldsministärens bildande febr. 1914 inträdde V. som finansminister i denna och afgick gemensamt med den öfriga ministären 30 mars 1917. Bland de af honom kontrasignerade k. propositionerna märkas: vid sommarriksdagen 1914 propos. ang. värnskatt, arfsskatt och skatt för gåfva, ny förordning ang. stämpelafgift, ändringar i brännvinsförsäljningsförordningen (äfven 1915 och 1916), efterbeskattning i fråga om bevillning af fast egendom och inkomst, förordning om försäljning af alkoholhaltiga drycker, lag mot oriktig ursprungsbeteckning, införande af tobaksmonopol, nytt aflöningsreglemente för tjänstgöring vid postsparbanken, sjöförsäkring mot krigsfara; vid riksdagen 1915: ang. centralkassor för jordbrukskredit och krigskonjunktursskatt (äfven 1916); riksdagen 1916: ang. spirituosa-accis, krigstidshjälp åt statens ämbets- och tjänstemän och tonnageafgift; riksdagen 1917: ang. krigstidstillägg och krigstidshjälp samt ang. extra inkomst- och förmögenhetsskatt. Som en af underhandlarna ang. handelstraktat med Tyskland 1910 och 1911 anses V. ha gjort en betydande insats. Han har dessutom varit led. af tulltaxekommitten 1906—09, ordf. i kommitten för ordnande af lägre handelsundervisningen samt ordf. i statens industrikommission 1917. T—s. 
<b>Wennersten,</b> Oskar, teaterdirektör, dramatisk författare, f. 28 maj 1868 i Harplinge, Halland, grundlade och ledde 1905—17 Folkets hus teater i Stockholm, har sedan ledt revy- och sommarteatrar. 1912 uppförde han Strindbergs "Gustaf Adolf" på cirkus i Stockholm. Af W:s folkskådespel kunna nämnas <i>Bröllopet på Solö, Sankte Per och bohuslänningarna</i> och <i>Bröderna Östermans huskors.</i> R—n B. 
<b>Vennerström,</b> Ivar Teodor, tidningsman, vänstersocialistisk politiker, f. 9 nov. 1881 i Brunskog, Värmlands län, blef student i Uppsala 1900, men öfvergick inom kort till pressen, var 1904—06 medarbetare i "Uppsala nya tidning" och senare bl. a. redaktör för de socialdemokratiska tidningarna "Norrskensflamman" och "Värmlands folkblad" samt är sedan 1912 redaktör för "Nya Norrland" i Sollefteå. Han har dessutom varit led. af socialdemokratiska partistyrelsen 1911—16. Riksdagsman för Ångermanlands södra valkrets sedan 1913, har han därunder varit led. af tillfälliga utskott 1915, 1916, 1917 samt af vaccinationsutskottet 1915 (där förslagsställare till den af riksdagen antagna "samvetsklausulen"), kommunallagsutskottet 1918 (urt.), författningsutskottet 1919 (lagt.) och af utskottet ang. Sveriges anslutning till Nationernas förbund 1920. Han har dessutom tillhört 1918 års ersättningssakkunnige, församlingsfrihetskommitten och folkomröstningskommitten. V. var en af initiativtagarna till socialdemokratiska vänstergruppens bildande 1917 och har varit ordf. i dess arbetsutskott 1918 och vice ordf. 1919. Hans motioner ha hufvudsakligen omfattat norrländska, kulturella och sociala frågor samt författningsfrågor. Bland motionerna må anföras de om vidgad rätt för arrendatorer till jakt och fiske, förbättring af kronotorpares m. fl:s ställning, ökning af kolonisationen å kronomark, förbättringar i norrländska arrende- och vanhäfdslagarna, lagstadgad maximalarbetsdag (1918), rusdrycksförbud (1918), koncession å teaterverksamhet (1920), billiga upplagor af klassiska författare, kostnadsfri skolmaterial åt barn i folk- och småskolor, allmän rösträtt, enkammarsystem, folkomröstning om republik (1919 och 1920), införande af referenduminstitutet, afväpning, socialisering m. m. Bland interpellationerna till resp. statsministrar må nämnas de om en grundlig författningsreform (1917), mot väpnad intervention i Finland (1918), om inbjudningen till Mannerheim att gästa Sverige (1919) samt om återknytande af diplomatiska och ekonomiska förbindelser med Sovjet-Ryssland (1920). I sistnämnda riktning har V. varit energiskt verksam bl. a. genom att som suppleant i konstitutionsutskottet påyrka anmärkning mot regeringen för afbrytandet hösten 1918 af nämnda förbindelser. Då frågan om partiets anslutning till tredje internationalen 1919 vållade stark brytning inom partiet, ville V. jämte riksdagsgruppen med en sådan anslutning förbehålla sig rätten att häfda partiprogrammet i de punkter, som afveko från nämnda internationals program, t. ex. allmänna rösträttens demokrati och afväpning. Partimajoriteten beslöt emellertid anslutning utan förbehåll. Hösten 1920 intog V., som alltid tagit ett visst afstånd från bolsjevismens metoder, en ganska kraftig oppositionell ställning mot partiets godkännande af de i de s. k. Moskvateserna uppställda villkoren för anslutning till tredje internationalen (bl. a. absolut lydnadsplikt under Moskva för den europeiska vänstersocialismen). Utom agitationsbroschyrer m. m. har V. utgett <i>Svenska utopister</i> (I, 1913). T—s. 
<b>Vennesla,</b> härad och socken under Övrebo pastorat vid Torrisdalselven, n. om Kristiansand, i Vest-Agder fylke (före 1919 Lister og Mandal amt), 
page_number=614, index= - Vennesla - Venngarn - Wenn jemand eine reise thut, so kann er was erzählen - Vennola, Juho Heikki - Venosa - Venpuls - Wens, Mathias - Wensjoe, Ture - Vensläktet (Hvensläktet) - Wenster, M. E. - Venstrereformpartiet - Wenström, 1. Karl Edmund 
Norge. 106,17 kvkm. med 2,850 inv. Jordbruks- och fabriksdistrikt. K. G. G. 
<b>Venngarn.</b> Se Vängarn. 
<b>Wenn jemand eine reise thut, so kann er was erzählen</b> [-ajne rajṡe tot-], ty., när någon har en resa gjort, kan han minsann berätta. (Matthias Claudius.) 
<b>Vennola,</b> Juho Heikki, finländsk nationalekonom, politiker, f. 19 juni 1872 i Uleåborg, blef student 1892, filos. kandidat 1896 och licentiat 1900 på afh. <i>Pohjois-Suomen maalaisvarallisuus 16:lla ja 17:lla vuosisadalla</i> (Landtbefolkningens förmögenhet i norra Finland i 16:e och 17:e årh.). V. var kassör vid Helsingfors' universitet 1901—08, blef docent i nationalekonomi och statistik 1904 samt professor i nationalekonomi 1908. Under flera år var han medarbetare i det statistiska arbete ang. jord- och egendomsförhållandena på landet, som 1901 igångsattes af regeringens kommitte för att upphjälpa den obesuttna befolkningens ställning. Han har redigerat den del af dess publikationer, som omfattar statistiken öfver jordbesittningen i Finlands landskommuner. I den af den finskspråkiga nationalekonomiska föreningen utg. serien "Taloustieteellisiä tutkimuksia" (Nationalekonomiska undersökningar) ingå två arbeten af honom: Om förhållandet mellan spannmålens och brödets pris i Finlands städer (I, 1904) och Om natura- och penninghushållningens gradvisa framträdande i nationalekonomien och förhållande till statsfinanserna (VIII, 1908). 1917 utgaf han ett arbete om kapitalkoncentrationen i de finländska bankerna. Agrarpolitiska frågor (arbetarskyddet, jordbesittningsfrågan) har V. behandlat i några smärre arbeten. Han var ordf. i det stora andelsbageriet Elanto i Helsingfors från 1905 till 1917, då ledningen öfvergick i socialisternas händer. Vid de finska borgerliga partiernas ombildning 1918 blef V. ordf. i det s. k. framstegspartiet. Han blef 1919 handels- och industriminister i K. Castrens borgerliga samlingsministär och öfvertog efter det parlamentariska statsskickets införande statsministerposten i aug. s. å. Hans ministär bildades af två minoritetspartier, framstegspartiet och landtmanna-("maalais")partiet. Hans försök att under en ministerkris i anledning af amnestilagens stadfästande bilda regering ur alla partier misslyckades. Ministären afgick i sin helhet 1 mars 1920. V. var sedan en af Finlands underhandlare vid afslutandet af freden med Sovjet-Ryssland i Dorpat s. å. T. C. 
<b>Venosa</b> [-nå'sa;- lat. <i>Venusia</i>], stad i norra delen af prov. Potenza, södra Italien. 8,500 inv. (1901). Biskopssäte. I klostret S:ta Trinita ligger Robert Guiscard begrafven. Nära staden upptäcktes 1853 judiska katakomber med hebreiska, grekiska och latinska inskrifter. — Det gamla <i>Venusia</i> var beläget vid floden Aufidus på gränsen mellan Apulien, Samnium och Lukanien. 290 f. Kr. förlade Rom efter samnitkrigens slut dit 20,000 kolonister för att behärska förbindelserna i trakten, och samtidigt fortsattes antagligen Via appia till V. I 2:a puniska kriget (218—201 f. Kr.) var den befästa staden en säker stödjepunkt för romarna. Där föddes 65 f. Kr. skalden Horatius ("Venusias svan"). A. N—d. 
<b>Venpuls,</b> <i>fysiol.</i> Se Puls, sp, 580. 
<b>Wens,</b> Mathias, fästningsbyggare (födelse- och dödsår ej kända), införskrefs 1630 af Axel Oxenstierna från Nederländerna till Preussen och började 1632 bygga "pentagonen" vid Pillau, då öfverste för ett eget regemente, som han delvis värfvat redan i Holland och använde som arbetsmanskap. Han hade dock ej hunnit afsluta befästningarna, då Pillau enligt 1635 års fördrag skulle utrymmas af svenskarna. W. återvände 1636 till Holland. 1639 uppgjorde han förslag till slussarnas vid Lilla Edet iståndsättande, men synes 1640 åter ha lämnat Sverige. L. W:son M. 
<b>Wensjoe</b> [-ʃö], Ture, präst, f. 1 april 1801 i Torslanda socken, Göteborgs stift, d. 6 okt. 1865 i Stockholm, blef student i Uppsala 1822 och filos. magister 1827, hvarpå han efterträdde skalden Nicander som lärare för excellensen grefve A. G. Mörners yngre söner, och sedan han 1828 blifvit prästvigd, anställdes han därjämte som huspredikant hos denna grefliga familj. 1833 blef han e. o. hofpredikant och 1835 vice pastor vid Uppsala domkyrka. Han utnämndes till kyrkoherde 1848 i Mariestad och 1856 i S:t Klara församling i Stockholm samt blef 1860 teol. doktor. W. åtnjöt stort anseende för teol. kunskaper och duglighet. Under den tid han var domkyrko-vicepastor i Uppsala blef han 1844 adjungerad led. af bibelkommissionen och 1845 adjungerad led. af domkapitlet, hvarjämte honom mer än en gång erbjöds docentur vid universitetet. 1852 blef han led. i kommitten för kyrkohandbokens och katekesens omarbetning. Som författare efterlämnade han endast ett tal i Stockholms prästsällskap 1837 och ett tal vid Svenska bibelsällskapets allmänna sammankomst 1840 samt några strödda predikningar och griftetal. Men däremot gjorde han sig bemärkt som öfversättare af flera värdefulla teol. arbeten, bland hvilka det förnämsta är "Gerlachs förklaring af Nya testamentets heliga skrifter" (1842—45) och "af Gamla testamentets heliga skrifter" (1848—56), hvarjämte må nämnas "Hutterus redivivus" (1833), länge undervisningsbok vid universitetet, Sartorius "Christi person och verk" (1835) och Martensens "Den christliga dogmatiken" (1849—50). J. P. 
<b>Vensläktet</b> (Hvensläktet), <i>bot.</i>, namn på grässläktet <i>Agrostis.</i> 
<b>Wenster,</b> M. E. Se Kuylenstierna 3. 
<b>Venstrereformpartiet,</b> da. Se Reformpartiet. 
<b>Wenström.</b> 1. Karl Edmund W., präst, författare, f. 17 okt. 1810 i Sala, d. 18 dec. 1879 i Falun, blef student i Uppsala 1831, prästvigd 1833, filos. doktor 1836, amanuens vid hofkonsistorium i Stockholm 1837, s. å. prisbelönt af Sv. akad. för skaldestycket <i>Luthers prestvigning,</i> e. o. hofpredikant 1840, komminister vid Storkyrkoförsamlingen 1848, notarie i hofkonsistorium 1849, ord. hofpredikant 1850, kyrkoherde i Falun 1858 och kontraktsprost 1860. W. utgaf en mängd predikningar, tillfällighetstal och vittra arbeten (<i>Teckningar ur Luthers lif,</i> 1838—46; <i>Stockholmslivet för 30 år sedan. En själasörjares anteckningar,</i> 1873; 2:a saml., <i>För fyrtio år sedan,</i> 1874) m. m. äfvensom en fortsättning af Westens "Svenska k. hofclereciets historia" (4:e afd. 1800—50; 1850). — Hans son Oskar Edmund W., lexikograf, f. 8 jan. 1845 i Stockholm, d. 4 aug. 1902 i Visby, där han sedan 1889 var adjunkt i moderna språk, utgaf (tills. med E. 
page_number=615, index= - Wenström, 1. Karl Edmund - Wenström, 2. Vilhelm - Wenström, 3. Jonas 
Lindgren) <i>Engelsk-svensk ordbok</i> (1884—89) och (tills. med O. Jeurling) <i>Svenska språkets ordförråd</i> (1891; 2:a uppl. 1894) samt <i>Svensk-engelsk ordbok</i> (tills. med Harlock och Morgan, 1904). 
2. Vilhelm W., broder till W. 1, ingenjör, f. 22 okt. 1822 i Skinnskatteberg, d. 28 jan. 1901 under ett tillfälligt besök i Kristiania, genomgick Filipstads bergsskola och Teknologiska institutet, var därefter bruksbyggmästare och smidesmästare vid Hällefors bruk, Finspångs styckebruk och Sandviken samt egnade sig sedermera åt enskild byggnadspraktik och lämnade i mellersta Sveriges bergslager många minnen af sin verksamhet (masugnar, valsverk, lancashiresmedjor och bessemerverk). "Wenströmska turbinerna" gällde länge som synnerligen goda och effektiva motorer. W. var en längre tid bosatt i Örebro. Där deltog han i det kommunala lifvet, var stadsfullmäktig och äfven kommissarie vid den i samband med ett treläns-landtbruksmöte förbundna industriutställningen där. Under några år var W. disponent vid Eds-valla bruk. Tills. med professor Karl Ångström ordnade W. maskinafdelningen vid Skandinaviska konst- och industriutställningen i Stockholm 1866. I sällskapet Bergshandteringens vänner var han mångårig styrelseledamot och, till sin död, vice ordf. Han stod i nära förbindelse med John Ericsson, för hvars varmlufts-("kalorik-")maskin han var ombud i Sverige, och han hemförde till Sverige den första symaskinen (system Wheeler & Wilson). 
3. Jonas W., den föregåendes son, ingenjör, elektrotekniker, f. 4 okt. 1855 i Hällefors, Örebro län, d. 22 dec. 1893 i Västerås, blef student i Uppsala 1875, och efter några års studier där och i Kristiania började han egna sig åt studier af tekniska ämnen, särskildt åt elektricitetslärans tekniska tillämpning, och gjorde för detta ändamål 1881—88 vidsträckta utländska resor. På en af honom 1881 framställd dynamotyp, sedermera utvecklad och fullkomnad, och andra hans uppfinningar, bl. a. en magnetisk malmskiljare, som kommit till vidsträckt praktisk användning, grundades 1883 Elektriska a.-b. i Stockholm, som 1890 uppgick i Allmänna svenska elektriska a.-b. ("Asea") i Västerås, i hvars tjänst W. alltifrån dess begynnelse var anställd. Från en med statsanslag 1891 företagen resa till elektriska utställningen i Frankfurt a. M. och Schweiz hemförde han goda uppslag, bl. a. till den serie anläggningar för elektrisk kraftöfverföring, som snart därefter kom i praktiskt bruk vid Grängesberg, Bofors m. fl. st. I den af W. 1881 konstruerade dynamon hade han tillgodogjort en dittills ej beaktad princip, som sedan låg till grund för alla hans egna dynamotyper och iakttagits äfven af andra konstruktörer. Han gaf nämligen magnetismen en kort och rymlig väg (i själfva maskinstommen), hvarigenom det magnetiska motståndet och således äfven det erforderliga magnetiseringsarbetet minskades; detta förhållande förbättrades ytterligare genom armaturlindningens förläggning i hål nära omkretsen, så att "luftgapet" kunde göras litet, hvarigenom också magnetismens "spridning" väsentligen minskades. Detta allt hade åter till följd mindre hastighet och större verkningsgrad, än maskinerna dittills i allmänhet haft. Sedan uppmärksamheten börjat rikta sig åt elektricitetens öfverförande af arbete på längre afstånd, egnade sig W. med ifver åt detta problem, och hans arbete därpå resulterade i uppfinningen af trefassystemet (se d. o.), hvars problem löstes helt eller delvis samtidigt af italienske fysikern G. Ferraris (1888), tysken Dolivo Dobrolowsky och N. Tesla. Medan de bägge sistnämnde erhöllo patent på vissa trefaskonstruktioner, afsåg W:s 1890 publicerade svenska patent trefassystemet i hela dess vidd och beviljades för en "anordning för omsättning och spridning af arbete genom användning af tre växelströmmar af samma växeltal och inbördes fasskillnad af en tredjedels växelperiod". W. har alltså äran af det fullständiga systemets uppfinning, och hans patent afsåg ett helt system för kraftöfverföring med trefasström, däri innefattande också maskinerna: generatorer, transformatorer och motorer, som erfordras för systemets användning. W., vid denna tid "Aseas" chefingenjör, öfverlät patentet på bolaget, som sommaren 1890 hade ett försöksmaskineri färdigt, hvilket bestod af själfmatande generator, transformator och motor. Den sistnämnda vållade en del svårigheter, men tills. med E. Danielsson lyckades W. 1892 konstruera en fullt användbar trefasmotor, och därmed var uppfinningen praktiskt fullt färdig. Den 1893 fullbordade, i allo lyckade anläggningen, första beviset på det nya systemets utomordentliga egenskaper, ännu i dag i gång, utgjordes af en hydroelektrisk kraftstation för 300 hkr vid Hällsjön, 15 km. kraftledning för 9,500 volts spänning till grufområdet vid Grängesberg samt där anordnad motoranläggning. Väl hade förut flera kraftöverföringar utförts, alla dock, med några få undantag, såsom 1891 den berömda trefasanläggningen mellan Lauffen och Frankfurt a. M., enligt de före trefassystemets uppfinning använda likströms- eller enfassystemen och alla afseende små kraftbelopp, utnyttjade nästan uteslutande för belysning och utförda på korta afstånd. Någon kraftöfverföring för industriellt ändamål för större effekt och längre afstånd hade man då ännu ej byggt. Hällsjön-Grängesbergsanläggningen icke blott öfverträffade den från Lauffen, utan var äfven, och icke minst, betydelsefull genom den utomordentligt bekväma kraftfördelningen inom bruksområdet till ett flertal på olika platser uppställda motorer med sina små utrymmesbehof. Några afhandlingar och föredrag i tekniska ämnen af W. återfinnas i "Vet. akad:s handl.", "Jernkontorets annaler", "Teknisk tidskr.", "Blad för bergshandteringens vänner" m. fl. st. Till hugfästande af W:s minne restes af Örebro ingenjörsklubb i dec. 1920 ett storartadt monument framför tekniska skolans hufvudentre i Örebro för medel skänkta af en vän och beundrare (bruksegare T. Lindberg). 1. J. H. B.* 2—3. T. B—l. 
page_number=616, index= - Ventadour (Ventadorn), Bernard de - Vent alize - Vent de Cers - Vente a remere - Ventenat, Étinenne Pierre - Ventholmen (Vendtholmen) - Ventidius - Ventignano, Cesare della Valle - Ventil 
<b>Ventadour</b> [vãtadōr], provens. Ventadorn, Bernard de. Se Provensalska språket och litteraturen, sp. 439. 
<b>Vent alize</b> [vãtaliṡē], <i>meteor.</i> Se Alize och Passadvindar. 
<b>Vent de Cers</b> [vã də sǟr], <i>meteor.</i> Se Cers. 
<b>Vente a remere</b> [vãt], fr., <i>jur.</i> Se Mortgage, sp. 1148. 
<b>Ventenat</b> [vãtna'], Étienne Pierre, fransk botanist, f. 1 mars 1757 i Limoges, d. 13 aug. 1808 i Paris, tillhörde först Genoveva-orden, men blef sedan lärare vid Lycee republicain i Paris och bibliotekarie vid Pantheon. Han författade några större, deskriptiva verk, som illustrerades af Redoute, däribland öfver Jardin de J. M. Cels (1800 och 1803) och Jardin de la Malmaison (1803, 1804), samt <i>Tableau du regne vegetal selon la methode de Jussieu</i> (1794) m. m. C. Lmn. 
<b>Ventholmen</b> (Vendtholmen), kungsgård i Hilleshögs socken, Stockholms län, på en af Mälaren genom Näsfjärden, i n., och Löfstafjärden, i s., begränsad halfö af Svartsjölandet, 2 1/2 mtl med 125,000 kr. tax.-värde (1919). 8 okt. 1567 hade konung Erik och den nyligen ur fängelset på Gripsholm frigifne hertig Johan ett möte på V., hvarvid försoning ingicks mellan bröderna. E. A—t. 
<b>Ventidius,</b> namn på en romersk släkt, bland hvars medlemmar märkes Publius V. Bassus, son till en man från Picenum, hvilken i bundsförvantkriget blef fången och afrättad 89 f. Kr. Gynnad af Caesar och af honom insatt i senaten, blef V. sedan anhängare af Antonius, spelade en viss roll vid försoningen mellan denne och Octavianus samt erhöll år 43 konsulatet efter Hirtius. Han sändes några år därefter af Antonius till Österlandet för att förbereda det tillämnade fälttåget mot parterna och den till dem flyktade Labienus. V. kämpade med framgång mot denne, han besegrade den partiske härskaren Pacorus och besatte Syrien och Cilicien. R. Tdh.* 
<b>Ventignano</b> [-tinjānå], Cesare della Valle, hertig af V., italiensk författare, f. 1776 i Neapel, d. 1860, innehade municipala ämbeten där. V. författade det beskrifvande poemet <i>Il Vesuvio</i> (1810), ett antal regelbundet byggda sorgespel i smakfull stil (<i>Medea, Ippolito</i> m. fl.), åtskilliga lustspel (<i>La provincia e la capitale, Il poeta e l'economista</i> m. fl.), i hvilka udden riktas företrädesvis mot adelsklassen, och lyrik (<i>Poesie liriche,</i> 1851). Till andra områden höra <i>Elementi di statistica</i> (1844), <i>Filosofia della storia</i> (1845) och <i>Stato attuale del teatro italiano</i> (1846). 
<b>Ventil</b> (ty. <i>ventil,</i> af lat. <i>ventus,</i> vind, drag). 1. <i>Mek.</i> Inom hus- och fartygsbyggnader samt maskiner m. m. använd mekanisk detaljkonstruktion, som tjänar till att dels reglera, dels afstänga förbindelsen mellan olika rum, kärl, skåp och ledningar vid öfverföring af gasformiga eller flytande ämnen, såsom luft, ånga, vatten, olja, gas e. d. Till hvarje ventil hör ett säte, mot hvilket den slår an, då öppningen invid densamma slutes, och en anordning för styrning och begränsning af dess slaglängd. Ventiler förekomma under mycket växlande former, dels rektangulära, vridbara omkring en kant, klaffventiler, med plana anslags- eller tätningsytor, dels runda, tallriks-, ring- eller kulventiler, med plana, koniska eller sfäriska tätningsytor. Ventilerna utföras vanligen af en eller annan metall, men stundom är materialet trä, läder eller gummi. Alltefter det sätt, på hvilket ventilrörelsen åstadkommes, skiljer man i fråga om pumpar mellan sug- och tryckventiler. De förra öppnas vanligen genom det yttre lufttryckets fortplantning till ventilens inloppssida, då trycket genom sugning å motsatt sida minskas på ett eller annat sätt; de senare öppnas genom tryckstegring på tilloppssidan. Den s. k. snyftventilen är ock en sugventil (se Pump, sp. 592). Å nedre delen af en pumps sugledning anbringas ofta en fotventil till hindrande af vätskans tillbakagång vid afbrott i driften. Utblåsnings- l. pysventiler användas å ångcylindrar för bortledning af vid ångans afkylning å de under igångsättningen kalla cylinderväggarna bildadt kondensationsvatten, som, om det finge samlas, kunde föranleda söndersprängning af cylindrarna, då kolfvarna komma intill vändpunkterna af kolfslagen, och å ångledningar, där kondensationsvatten kunde verka alltför mycket hämmande på ångans framledande. Trottelventilen är en på äldre ångmaskiners tilloppsledning anbragt strypventil, förbunden med en centrifugalregulator på så sätt att, då maskinens hastighet vid aflastning ökas, ångtilloppet strypes i viss mån — en anordning, som emellertid numera kommit ur bruk, emedan den är oekonomisk; i dess ställe betjänar man sig af precisionsreglering, en mekanism, som med bibehållet admissionstryck inleder i cylindern en ångmängd, afpassad efter belastningens storlek. Synnerligen viktig är den af fransmannen Papin (se denne) införda säkerhetsventilen, som nu allmänt används på ångpannor och med dem jämförliga kärl, i hvilka explosioner kunna befaras uppstå genom tryckets alltför starka stegring med åtföljande frigöring af en mängd i vattnet magasineradt latent värme, som plötsligt omsättes i mekaniskt arbete och kunde åstadkomma synnerligen förödande verkningar. Säkerhetsventilen utgöres vanligen af en med en central spindel försedd tallriksventil, belastad antingen direkt af en pålagd tyngd eller spänd spiralfjäder eller ock indirekt af en med motvikt eller fjäder försedd häfstång. Verkan af anordningen i fråga är gifvetvis den, att ventilen lyftes, då trycket nått högsta tillåtna belopp, och lämnar aflopp för ångöfverskottet. — Om trippelventil se Broms, sp. 249—250 och fig. 8. Ett särskildt slag af ventiler utgöra glidventilerna l. sliderna (se Slid). Striktionsventilen är en i samband med striktionselementet (se d. o.) för uppmätning af höga strömstyrkor använd elektrisk ventil. Spetsventilen är ock en elektrisk ventil. Synnerligen märklig är den under namnet solventilen (fig. 1—3) kända anordning, som är uppfunnen af G. Dalen och som används inom fyrväsendet öfver snart sagdt hela världen (se Fyr, sp. 134). Ventilens öppnande och slutande bestämmas af omgifningens öfvergång från ljus till mörker och tvärtom. Vid mörkrets inbrott invid fyren öppnas ventilen autor matiskt, och från en gasackumulator utströmmar då en viss mängd acetylengas (se Acetylengasverk), som antänds af en liten s. k. evighetslåga. När det sedan dagas, slutes ventilen 
page_number=617, index= - Ventil - Ventilation - Ventilator 
automatiskt, och fyrljuset slocknar. Gasförbrukning förekommer alltså endast under den del af dygnet, då fyrbelysning är behöflig; härigenom nedbringas gifvetvis driftkostnaden afsevärdt. Ventilens rörelse åstadkommes af en metallstång, som utvidgar sig, då den belyses af dagsljuset (stängning af gastilloppet), och sammandrar sig, då mörkret inträder (öppnande af gasledningen). En ytterligare reduktion af gasförbrukninffen ernås vid användning af Dalens klippapparat (fig. 4), ett ventilsystem, så anordnadt, att gasen tändes och släckes efter vissa korta mellantider, som kunna afpassas på flera olika sätt. Medelst klippapparaten reduceras gasförbrukningen till ungefär endast en tiondel af den vid permanent belysning erforderliga. Ehuru de lysande gasflammornas varaktighet är mycket kort, äro de dock på grund af sin stora ljusintensitet för ändamålet fullt tillräckliga. Äfven inom järnvägsväsendet ha de enligt Dalens system anordnade ljussignalerna vunnit en betydande användning. I äldre klippfyrar hålles lampan brinnande dygnet om, och en omkring henne roterande skärm afklipper efter vissa mellantider det från fyren utgående ljuset. — 2. <i>Skpsb.</i> Ventil i fartygssida och däck afses för belysning och ofta äfven för luftväxling af innanför varande rum. Omkring ventilen sitter en i fartyget fäst ram; ventilglaset är infattadt i en annan ram, som på sidoventiler är rörlig kring gångjärn i den fasta ramen, till hvilken den kan vattentätt ansättas, och på runda däcksventiler vattentätt inskrufvas i den fasta ramen. — 3. (Fr. <i>piston</i>) <i>Mus.</i>, inrättning på musikinstrument, afsedd att öppna eller stänga tillträde för luften. På mässingsinstrument lämnas genom nedtryckning af ventiler (pistonger, tonväxelmaskiner) luften tillträde till en större eller mindre del af hela röret, hvarigenom grundtonen jämte serien af öfvertoner förändras. I orgeln lämna <i>fångventilerna</i> på undersidan af bälgen (se d. o. 2) luften tillträde till denna, då öfversidan lyfter sig; <i>spelventilerna</i> åter äro beroende af utväxlingar från tangenterna och bereda, då dessa nedtryckas, den från bälgen kommande luften tillträde från luftkistan till kancellerna och därifrån genom de för tillfället andragna parallellernas hål upp i piporna. Jfr Basun 1, Horn 2, Klaff, Kornett, Mässingsinstrument, Orgel, Saxhorn, Spärrventil, Trumpet 1 och Tuba 2. — 4. (Ty. <i>klappe</i>, fr. <i>valvule</i>) Anat. Se Valvel. 1. O. E. W. 2. C. K. S. 3. E. F—t. Fig. 1. Ituskuren gasackumulator med ventiloch skyddskåpa enligt "Aga"-systemet. 
Fig. 2. Längdsektion af G. Dalens solventil. 
Fig. 3. Solventilens yttre. 
Fig. 4. Dalens klippapparat med multipelbrännare. 
<b>Ventilation</b> (lat. <i>ventilatio,</i> luftning, af <i>ventus</i> vind). 1. Luftväxling (se d. o.). — 2. Undersökning af en fråga, diskussion etc. Se Ventilera. 
<b>Ventilator</b> (fr. <i>ventilateur,</i> af lat. <i>ventus,</i> vind, drag). 1. <i>Mek.</i>, en mekanisk anordning (vanligen fläkt) för åstadkommande af luftväxling. En fläkt benämnes sugfläkt (aspirationsfläkt), om med densamma luft utsuges ur det rum, som därmed skall ventileras, samt tryckfläkt (pulsionsfläkt), om luft blåser in i rummet. Vid användning af förra slaget finnes en tendens till vakuumbildning i rummet; den senare tenderar att ge öfvertryck. Då "kalldrag" i allmänhet beror på inströmning af kalluft (genom springor och otätheter vid dörrar, fönster o. d.) och då det i vissa lokaler är angeläget att undvika sådant drag, kan detsamma motverkas genom pulsion af luften. Vid mycket stora anläggningar få ofta en sug- och en tryckfläkt samverka vid luftens framförande, hvarvid man kan vinna god reglering af både tryck och luftmängd. (Exempel: Operan och Riksdagshuset i Stockholm.) Man plägar tala om centrifugalfläkt l. centrifugalventilator (se d. o.) och axial- l. propellerfläkt, vidare luftturbin o. d. alltefter 
page_number=618, index= - Ventilator - Ventilbasun - Ventilera - Ventilhorn - Ventilhäfvert - Ventilregering - Ventiltrumpet - Ventimiglia - Ventlinge - Ventnor - Ventôse - Ventotene - Ventral - Ventre a terre - Ventriculi Morgagnii - Ventrikel - Ventrikelkräfta - Ventrilokvist - Vent-tsung - Ventura di Raulica, Gioachino - Venturi, Adolfo 
vingarnas ställning, form och däraf betingadt sätt att fungera. Om ventilatorer inom bergshandteringen se Blåsmaskin, sp. 808. — Beräkning och konstruktion af fläktar kräfva synnerligen omfattande specialkunskaper, såväl teoretiska som praktiska, och i marknaden finnes ett stort antal fläktar, som icke motsvara utlofvad luftmängd eller utlofvadt tryck hos luften. — 2. <i>Skpsb.</i>, en plåttrumma för luftväxling af underliggande rum. Ventilatorn, som ofta har betydliga dimensioner, gjordes urspr. i två delar, en undre, cylindrisk, fast trumma och en på toppen af denna påkrängd huf med vid, trumpetformad mynning, hvilken huf var vridbar för att kunna inställas i den för luftväxlingen bästa riktningen. Numera byggas ofta ventilatorer af 4-kantig genomskärning med stora, utskurna öppningar i öfre delen. Genom jalusispjäll af plåt kunna dessa öppningar regleras för olika lufttillopp eller luftaflopp. — För tillfällig ventilering begagnas stundom i st. f. plåt ventilatorer s. k. vädersegel (se d. o.). 1. K. S—n. 2. C. K. S. 
<b>Ventilbasun,</b> <i>mus.</i> Se Basun 1. 
<b>Ventilera</b> (lat. <i>ventilare,</i> fläkta, lufta, af <i>ventus,</i> vind, drag), vädra, lufta, åstadkomma luftväxling; allsidigt skärskåda, öfverlägga om, dryfta, diskutera, debattera (en fråga); offentligen försvara (en akademisk af handling). Subst. ventilation och ventilering. — Ventilerad termometer, <i>meteor.</i> Se Lufttemperatur, sp. 1317. 
<b>Ventilhorn,</b> <i>mus.</i> Se Horn 2, sp. 1110, och Lewy-Hoffmann, J. R. 
<b>Ventilhäfvert,</b> <i>fys.</i>, är en häfvert (se d. o.) så inrättad, att man ej behöfver suga för att fylla densamma och få vätskan att rinna. Dess kortare ben är försedt med en ventil, som öppnar sig inåt benet, och därigenom, att man gång på gång kraftigt stöter häfverten mot vätskan, fylles den småningom. A. Bi—n.* 
<b>Ventilregering,</b> <i>mus.</i> Se Orgel, sp. 865. 
<b>Ventiltrumpet,</b> <i>mus.</i> Se Trumpet, fig. 2. 
<b>Ventimiglia</b> [-mi'lja], en med flera fort befäst stad i italienska prov. Porto Maurizio, belägen vid floden Rojas mynning i Liguriska viken, 6 km. ö. om franska gränsen. 11,450 inv. (1901). Biskopssäte. Från V. leder en järnväg, som haft att öfvervinna svåra naturhinder, genom en 14 km. lång tunnel under Col di Tenda till Cuneo. A. N—d. 
<b>Ventlinge,</b> socken på Öland, Kalmar län, Gräsgårds härad. 2,109 har. 469 inv. (1919). Annex till Ås, Växjö stift, Ölands södra kontrakt. 
<b>Ventnor</b> [ve'ntnə], stad och badort på sydöstra kusten af ön Wight, vackert belägen på en rad terrasser, som slutta ned mot hafvet. På grund af skyddadt läge, jämn temperatur och jämförelsevis torr luft betraktas V. som en af de bästa kurorterna i England för lungsiktiga. I midten af 1800-talet var det endast en liten fiskarby; nu har det en utsträckning längs stranden af mer än 3 km. och inemot 6,000 inv. (1911). A. N—d. 
<b>Ventôse</b> [vãtås], fr. (af lat. <i>ventus,</i> vind), "stormmånad", 6:e månaden och 3:e vintermånaden i den franska republikanska kalendern (se Kalender 1), hade 30 dagar och räknades fr. o. m. 19 febr. t. o. m. 20 mars af åren 1793—95 och 1797—99, 20 febr.—21 mars af åren 1800—03 och 1805, 20 febr.—20 mars af året 1796 samt 21 febr.—21 mars af året 1804. 
<b>Ventotene</b> [-tåtē-], ö. Se Pandataria och Ponzaöarna. 
<b>Ventral</b> (af lat. <i>venter,</i> buk). Se Dorsal. 
<b>Ventre a terre</b> [vã'tr a tä'r], fr., "magen på marken", <i>ridk.</i>, benämning på hästens snabbaste lopp: "karriär", "sporrsträck", "fyrsprång" (se Galopp). Före ögonblicksfotografiens tillkomst uppfattades och afbildades hästen i full fart vanligen med så att säga magen på marken (se fig. 1). En nutida fotografi af slutkampen på täflingsbanan, då hästen presterar sitt snabbaste lopp, lämnar en helt annan bild (se fig. 2.). B. C—m. Fig. 1. Fig. 2. 
<b>Ventriculi Morgagnii.</b> Se Laryngocele. 
<b>Ventrikel</b> (lat. <i>ventriculus</i>). 1. Mage (se d. o.). — 2. Om hjärnans och hjärtats "ventriklar" (kamrar) se Hjärnan och Hjärtat. 
<b>Ventrikelkräfta.</b> Se Magsjukdomar, sp. 518. 
<b>Ventrilokvist</b> (fr. <i>ventriloque,</i> af lat. <i>venter,</i> buk, och <i>loqui,</i> tala), buktalare (se d. o.). 
<b>Ven-tsung.</b> Se Kina, sp. 65. 
<b>Ventura</b> [-tōra] di Raulica, Gioachino, italiensk predikant, filosof, f. 7 dec. 1792 i Palermo, d. 2 aug. 1861 i Versailles, inträdde 1808 i jesuit- och 1817 i teatinorden och hänförde i många år Roms befolkning med sina advents- och fastlagspredikningar. I början af Pius IX:s pontifikat uppträdde han som kristlig demokrat och målsman för Italiens enhet samt 1848 som försvarare af revolutionen och Romerska republiken, men sedan fransmännen intagit Rom, lefde han i Frankrike och vann äfven där stor berömmelse som predikant, bl. a. predikade han 1857 i Tuilerierna. Hans <i>Opere complete</i> utgåfvos 1852—64 i 31 bd, hans <i>Opere postume</i> 1863 i 3 bd. 
<b>Venturi</b> [-tōri], Adolfo, italiensk konstforskare, f. 1856 i Modena, egnade sig redan vid unga år åt museimannens kall, var konservator vid galleriet i sin födelsestad 1878—87, flyttade då till Rom, vann 1888 anställning vid de kungl. museerna där, var generalinspektör för de sköna konsterna till 1898 blef nämnda år direktör för 
page_number=619, index= - Venturi, Adolfo - Venturia - Wentworth, släkt - Wentworth, 1. Thomas - Wentworth, 2. Peter - Wentworth, 3. Sir Thomas, Cleveland - Wentworth, 4. Thomas, Strafford 
nationalgalleriet (samlingarna i palazzo Corsini) i Rom — en befattning, som han innehade till 1904 — och 1899 professor i konsthistoria vid Roms universitet. 1898 blef han redaktör för facktidskriften "Arte". — Som författare har han samlat sig uteslutande på sitt eget lands konst. Han har utgett arbeten om galleriet i Modena (1882), om madonnabilden (1900, öfv. till fr., ty., eng.), vidare det omfattande verket <i>Gallerie nazionali italiane</i> (5 dlr, 1894—1902) och — hans hufvudverk — <i>Storia dell'arte italiana</i> (hittills 7 dlr, 1901—14; skildrar konsten i Italien från kristna tidens början t. o. m. måleriet under 1400-talet). Det är ett grundläggande arbete, ett alster af gedigen och inträngande kunskap och öfverrikt på sakuppgifter, men utmärkes mindre för konstnärlighet i framställningssättet. V. har dessutom lämnat detaljstudier i den kritiska upplagan af Vasaris "Vite" 1896 o. f. och i facktidskrifter. Hans sista arbete är <i>Raffaello</i> (1920). G—g N. 
<b>Venturia,</b> <i>bot.</i>, svampsläkte. Se Fruktskorf och Fusicladium. 
<b>Wentworth</b> [ωe'ntωəth], en i Englands parlamentariska historia ryktbar godsegarsläkt från Yorkshire, omtalad där redan på 1300-talet och delad i två grenar, som uppkallades efter stamgodsen W. Woodhouse och North Elmshall. Jfr W. L. Rutton, "Three branches of the family of W." (1891). 
1. Thomas W., 2:e baron W., militär, f. 1525, d. 1584, tillhörde den yngre släktgrenen och var son till hofmannen Thomas W. (f. 1501, d. 1551), som var kusin till drottning Jane Seymour och lordkammarherre hos hennes son Edvard VI samt 1529 upphöjts till baron W. of Nettlestead. W. ärfde 1551 faderns plats i öfverhuset, förklarade sig 1553 i god tid för Maria Tudors tronrätt och belönades s. å. med guvernörsposten i Calais, hvars siste innehafvare han var. Sedan han 7 jan. 1558 nödgats uppge Calais till fransmännen, anklagades han för förräderi, men frikändes 1559. 
2. Peter W., politiker, f. omkr. 1530, d. 1596, tillhörde jämväl den yngre släktgrenen, var 1571—93 led. af parlamentet och förfäktade där, ofta i hetsig ton, de puritanska synpunkterna. Särskildt ifrade han för parlamentets fri- och rättigheter emot konungamakten och hölls för frispråkighet i detta ämne 1576 och 1587 kortare tider fängslad i Tower. W. fängslades 1593 ånyo, för en petition i tronföljdsfrågan, och afled i Tower. Han skref under fängelsetiden den ryktbara afh. <i>A pithie exhortation to her majesty for establishing her successor to the crown</i> (postumt utg. 1598). W. var svåger till statssekreteraren Walsingham. — Såväl W:s broder Paul W., f. 1533, d. 1593, som hans son Thomas W., f. omkr. 1568, d. 1623, utmärkte sig som parlamentsledamöter för frimodig kritik af det kungliga prerogativet. Den sistnämndes son, sir Peter W., f. 1592, d. 1675, var från 1641 led. af Långa parlamentet, och det var under en ordväxling där mellan honom och Cromwell 20 april 1653, som denne förklarade Långa parlamentet upplöst. Sina gods testamenterade sir Peter W. till en släkting, tillhörande familjen Dilke, hvilken därefter i flera generationer bar namnet W. 
3. Sir Thomas W., 1:e earl af Cleveland, sonson till W. 1, militär, f. 1591, d. 25 juli 1667, ärfde 1593 titeln baron W. och blef 1626 genom gunst hos Buckingham upphöjd till earl af Cleveland. Han utmärkte sig under inbördeskriget för öfverdådig tapperhet som rytterianförare på den kungliga sidan, togs 1645 till fånga vid Newbury, blef fri 1648, räddade 1651 vid Worcester Karl II från fångenskap, men blef då själf fången och satt i Tower till 1656. Hans son sir Thomas W., f. 1613, d. 1665, sedan 1640 baron W., var under Karl II:s landsflyktstid dennes ledsagare och besökte med ett diplomatiskt uppdrag från Karl Danmark 1658. Denne sir Thomas W:s dotter, Henrietta Maria W., baronessa W., f. omkr. 1657, d. 1686, var älskarinna till Karls son hertigen af Monmouth och pantsatte sina gods för att skaffa medel till dennes upprorsförsök 1685. 
4. Thomas W., 1:e earl af Strafford, statsman, f. 13 april 1593 i London, afrättad där 12 maj 1641, tillhörde den äldre släktgrenen, studerade i Cambridge, erhöll 1611 knightvärdighet och blef 1614 led. af underhuset. I förgrunden framträdde han 1621, då han med fasthet och moderation häfdade parlamentets rätt mot konungamakten. 1624 bekämpade han Buckinghams mot Spanien riktade krigspolitik och blef därför 1625 utsedd till sheriff i Yorkshire för att på så sätt hållas aflägsnad från parlamentet. Han hölls 1627 en tid fängslad för vägran att lämna bidrag till ett utan parlamentets hörande påbjudet tvångslån. W. var 1628 ånyo led. af underhuset och tog då ledande andel i dess opposition mot konungamaktens öfvergrepp. Hans försök att åstadkomma en uppgörelse strandade på konungens envishet, och denne fick i stället kort därefter acceptera den vida längre gående "Petition of right" (juni s. å.). W. hade understödt denna, men fjärmade sig nu alltmer från oppositionen, hvars puritanska ifver han aldrig delat och hvars önskan att åt parlamentet bereda bestämmande inflytande på regeringsmakten han ogillade. W. var sålunda ingen affälling från sina äldre grundsatser, då han nu blef konungens man. Han upphöjdes till baron W. (juli) och viscount W. (dec.), utsågs 25 dec. 1628 till ståthållare i norra England (<i>president of the council of the north</i>) samt fick nov. 1629 säte i Privy council. Han utnämndes jan. 1632 till ståthållare (<i>lord deputy</i>) på Irland och öfvertog juli 1633 i Dublin Irlands styrelse. På den allmänna riksstyrelsen hade han, ehuru rådsmedlem, ingalunda det stora inflytande, som äldre historieskrifvare antagit. På Irland lyckades W. betydligt upphjälpa landets materiella välmåga; han införde hampodling och uppmuntrade industriens utveckling, återställde disciplinen inom armen och undertryckte sjöröfveriet i Irländska kanalen. Hans stora misstag var emellertid, att han konsekvent ville göra irländarna till engelsmän och 
page_number=620, index= - Wentworth, 4. Thomas, Strafford - Wentworth, sir John - Wentworth, William Charles - Wentzel, Nils Gustav - Venus (mytologi) 
ej visade någon tolerans för deras egenartade seder och bruk eller för deras katolska religion. Bl. a. sökte han, fullföljande Jakob I:s politik, kolonisera Connaught med protestantiska, engelska nybyggare. Mot själfrådiga ämbetsmän, t. ex. vice skattmästaren lord Mountnorris (se Annesley 1), ingrep han med hänsynslös stränghet och skaffade sig genom sitt starka häfdande af statens rätt på alla enskilda intressens bekostnad många fiender, äfven vid hofvet. — Då W. maj 1639 besökte London för en process, ombads han af Karl I att kvarstanna som dennes främste politiske rådgifvare i det bekymmersamma läge, hvari konungamakten försatts, sedan expeditionen mot Skottland misslyckats. W., som jan. 1640 upphöjdes till earl af Strafford och erhöll lordlöjtnants titel, tillrådde parlamentets sammankallande och lyckades af irländska parlamentet erhålla en stor bevillning. "Korta parlamentet" däremot vägrade bevillning och påyrkade fred med skottarna. Det upplöstes då (maj 1640), och vid en rådskommittes sammanträde talade W. enligt statssekreteraren Vanes anteckningar om armen på Irland såsom användbar för att "betvinga detta rike". Då fälttåget mot Skottland misslyckats och "Långa parlamentet" sammanträdt (3 nov.), blef W. åtalad för högförräderi och insatt i Tower (25 nov.). Vanes anteckning, röjd för parlamentsledarna af dennes son (se Vane 2), var ett hufvudargument mot W., men dennes glänsande försvar förmådde oppositionen att låta riksrättsförfarandet falla och i stället söka få honom förklarad i akt (genom en "bill of attainder"). Denna antogs äfven af öfverhuset (8 maj 1641), sedan konungen genom planer på en väpnad kupp ökat parlamentets misstro, och skrämd af demonstrerande folkhopar, sanktionerade konungen billen (10 maj). Två dagar senare afrättades W. Eftervärlden har erkänt hans patriotism, reformifver och administrativa duglighet; han föll på sin sträfvan att återupplifva huset Tudors af parlamentet obehärskade konungamakt. Jfr S. R. Gardiners biografi öfver W. i "Dictionary of national biography", biografier af H. D. Traill (1889) och R. Browning (1892) samt S. R. Gardiner, "History of England.... 1603—1642" (10 bd, 1883—84)." 1—4. V. S—g. 
<b>Wentworth</b> [ωe'ntωəth], sir John, brittisk koloniguvernör, f. 1737 i Portsmouth, New Hampshire, d. 8 april 1820 i Halifax, Nova Scotia, tillhörde en 1636 till Boston utvandrad puritansläkt från Lincolnshire, blef 1766 guvernör i New Hampshire, men vid utbrottet af de nordamerikanska koloniernas resning blef hans ställning där ohållbar; han nödgades juli 1775 fly till Boston, vistades 1778—83 i London, var sedan chef för skogsvården i Brittiska Nord-Amerika 1783—92 och guvernör i Nova Scotia 1792—1808. Han upphöjdes 1795 till baronet. W. var en duglig guvernör och hade stor andel i grundläggningen af det för Nya Englands kulturella lif betydelsefulla lärosätet Dartmouth college i Hanover, New Hampshire. V. S—g. 
<b>Wentworth</b> [ωe'ntωəth], William Charles, australisk statsman, f. 26 okt. 1793 på Norfolk island, d. 20 mars 1872 nära Wimborne i Dorset, uppfostrades i England, utgaf där 1819 en statistisk beskrifning öfver Australien, blef 1822 advokat och började s. å. som sådan praktisera i Sydney. Jämte sin kompanjon doktor Wardell började han 1824 utge tidningen "Australian", som lidelsefullt tog de frigifne f. d. deporterades, "emancipisternas", parti mot ämbetsmännen och de aristokratiska nybyggarfamiljerna, "exklusivisterna". Genom sin agitation lyckades W. få den högdragne guvernören Darling återkallad (1831) och fick under dennes efterträdare Bourke stort inflytande. Han hade tidigt påyrkat kolonial själfstyrelse och blef, när 1842 ett delvis valdt lagstiftande råd infördes i Nya Syd-Wales, medlem däraf och uppträdde sedan som ledare för koloniens stora boskapsskötare, "squatters" (se d. o.). Då 1854 parlamentarisk själfstyrelse infördes i Nya Syd-Wales, hade W. väsentlig andel i den nya författningens tillkomst, men han hade redan tidigare känt sig alltmer bortstött af den radikalt demokratiska riktning, som i kolonien företräddes af R. Lowe (se d. o.) och H. Parkes (se d. o.). och föredrog därför att långa tider vistas i England, där han definitivt bosatte sig 1862. W. tog 1849 initiativ till grundläggningen af universitetet i Sydney, som 1861 hedrade honom med en staty. Hans lik hemfördes till Australien och begrofs enligt koloniparlamentets beslut på allmän bekostnad. Redan 1857 hade W. framkastat framtidstanken på federativ förening af de australiska kolonierna. V. S—g. 
<b>Wentzel,</b> Nils Gustav, norsk målare, f. 7 okt. 1859 i Kristiania, son till en sadelmakare, blef först murarlärling, var elev vid K. Bergsliens skola 1879—81 och 1883 vid Thaulows "friluftsakademi" i Modum, vistades flera gånger i Paris, reste i Tyskland och Italien, har f. ö. varit bosatt på olika platser i Norge, i Kristiania och på landsbygden. Han plägar framhållas som den mest betydande och mest representative af de norske målare, som på 1880-talet fingo sina bestående intryck af Werenskiold, Thaulow och Krogh. Hans måleri är omedelbar verklighetskonst af skarpt utpräglad karaktär och af stark målerisk kraft. Hans typer af norsk medelklass och hans interiörer från dess hvardagliga lif ha af A. Aubert blifvit kallade "demokratisk konst, naivt demokratisk, ej medvetet demokratisk som vissa sidor af hans lärare Christian Kroghs". Hans målning <i>En snickarlärling,</i> 1881, blef afvisad af Konstföreningen, hvilket blef anledning till anordnandet af höstutställningar 1882 o. f. år. Af hans öfriga tidigare alster eger Nationalgalleriet en hel rad: <i>Frukost</i> (två olika, 1882 och 1885, den sistnämnda en öfverlägsen existensbild från ett välbärgadt norskt arbetarhem och enligt Thiis "målad med en djärfhet och kraft, som på den tiden voro osedda i norsk konst"), vidare <i>Konfirmationsgille</i> (1887), <i>Dans i Saeterdalen</i> (i sommarnattsstämning, 1891) samt flera landskap: <i>Aprilafton, Töväder</i> o. a. Bland senare verk må nämnas <i>I ateljen</i> (1893, Trondhjems galleri), <i>En middag</i> (1895, Lübeck), <i>Sjömannens sista färd</i> (liktåg af slädar i snölandskap, 1896, inköptes af franska staten), <i>I skidbacken</i> (utsikt från höjden nedåt dalen; utst. i Stockholm 1902) och <i>Utvandrare</i> (på väg genom dalen i sommarsol, 1903). Vid denna tid ansåg man i Norge, att han förlorat något af sin ursprungliga naivitet och sökte ett hälften franskt raffinemang, som ej låg i hans natur. G—g N. 
<b>Venus</b> (lat. genit. <i>Veneris,</i> af fornind. <i>vanah,</i> 
page_number=621, index= - Venus (mytologi) - Venus (alkemi) - Venus (astronomi) 
längtan), <i>rom. myt.</i>, fornitalisk gudinna (<i>venas,</i> behag), hvilken urspr. synes ha dyrkats, särskildt hos latinerna, som det på våren uppvaknande, svällande <i>naturlifvets</i> gudomlighet, åt hvilken de skönaste blomster, i synnerhet myrten och rosor, voro helgade. Sannolikt uppfattades hennes verksamhet och betydelse därutinnan som ett uttryck af den alstringsdrift, som genomgår naturen och människolifvet, så att hon af ålder betraktades äfven som en <i>kärlekens</i> gudinna, hvilken ock hade till sin uppgift att förena människor med hvarandra samt stifta familjer och samhällen. Med tiden uppgick hennes väsen inom den bildade romarvärlden i den grekiska "kärleksgudinnans", med hvilken hon hade så mycket gemensamt (se Afrodite, med bilder). — Från den äldre tiden härrörde den dyrkan, som egnades V., i egenskap af skyddsgudinna för allt hvad <i>trädgårdar</i> och <i>vinplanteringar</i> hette, af bl. a. blomsterhandlare och grönsaksmånglare. Hon dyrkades ock som <i>Murcia,</i> stundom fattadt som den "uppmjukande" eller "förvekligande", antagligen betecknande hennes makt öfver hjärtan, vidare som <i>Cloacina</i> (<i>Cluacina</i>), möjligen i sin egenskap af förenande, samt som <i>Libitina</i> (se d. o.), hvilken var på en gång lifsglädjens (samt vinodlingens) och dödens eller grafvens gudinna. Helgedomar funnos i Rom åt Murcia vid Aventinus, åt Cloacina nära Comitium och åt Libitina i den s. k. lunden, där ett begrafningskontor var anordnadt. Senare, under de puniska krigens tidehvarf, upptogs i Rom den <i>erycinska V.</i> (se Erycina), hvilken var af fenicisk-grekiskt ursprung. Hon erhöll tempel på Capitolium och vid Collinska porten. — Betydelsefullare blef den kult, som i Rom uppkom till ära för <i>V. Victrix</i> ("segrarinnan") och <i>V. Genetrix</i> ("stammodern"). Huruvida dyrkan af V. som segrarinna — t. o. m. uppfattad som <i>Victoria</i> — är inhemsk italisk eller kommen från Grekland, synes icke vara fullt utredt. Så mycket är säkert, att hon dyrkades af fältherrar, såsom af Pompejus, hvilken gaf henne en helgedom i sin teaterbyggnad. V. "stammodern" — eg., såsom ofvan är nämndt, den alstrande kraften i universum — fick särskild betydelse för romarna, i samma mån sägnen om romarfolkets härstamning från Æneas, V:s son, blef en trosartikel i Rom. För den juliska släkten, som ville leda sitt ursprung från Æneas' son Iulus, blef V. en "genetrix" i ordets fulla mening, och Julius Caesar byggde åt henne, såsom på en gång <i>victrix</i> och <i>genetrix,</i> ett i slaget vid Farsalos utlofvadt tempel. Augustus utbildade vidare föreställningen om V. som Roms stammoder och Mars som dess stamfader. I förening med <i>Roma</i> fick hon af Hadrianus ett präktigt dubbeltempel nära Titus' triumfbåge. — Äfven under andra namn åtnjöt V. dyrkan hos romarna. Kändt är, att hon allmänt hölls i helgd som kärlekens och den kvinnliga skönhetens gudinna. Den första dagen i april, hvilken månad gällde för hennes, var den förnämsta högtidsdagen till hennes ära. R. Tdh.* 
<b>Venus,</b> alkemisternas benämning på koppar, efter den åt gudinnan Venus (Afrodite) helgade ön Cypern. Se Koppar, sp. 972. 
<b>Venus,</b> <i>astron.</i>, den 2:a, från solen räknadt, af de stora planeterna, af de gamle äfven benämnd <i>Afrodite</i> (Aphrodite) samt <i>Fosforos</i> (Phosphorus), då den uppgick före solen, och <i>Hesperos</i> (Hesperus), då den nedgick efter solen, motsvarande våra uttryck morgonstjärna och aftonstjärna, namn, som planeten erhållit, emedan den på grund af sin banas läge innanför jordbanan icke kan skenbart aflägsna sig från solen mer än 48° och till följd däraf endast om morgnar och aftnar kan iakttagas, då solen icke är för djupt under horisonten. — V:s medelafstånd från solen är 0,72333 uttryckt i jordbanans radie såsom enhet, eller 108 millioner km. Banans excentricitet är ytterst liten, nämligen 0,00682; dess lutning mot jordbanan var för år 1900 3° 23,6'. Omloppstiden i banan är 224,7 dagar. V:s skenbara diameter växlar med dess afstånd från jorden mellan gränserna 10″ och 64″; reduceradt till afståndet 1 (jordbanans radie), utgör den 17,0″. Dess verkliga radie är på grund däraf 0,966 af jordradien och dess volym sålunda 0,900 af jordens. Dess massa utgör 1/408000 af solmassan, eller 0,817 af jordens massa, hvadan dess täthet utgör 0,91 af jordens, eller 5,0 gånger vattnets täthet. Tyngden på dess yta är 0,88 af tyngden på jordytan. Emedan V:s största afstånd från jorden förhåller sig till dess minsta afstånd som 25 : 4, varierar äfven dess skenbara ljusstyrka i hög grad. När planeten lyser starkast, är den himmelens klaraste stjärna, tillhörande storleksklassen — 4,4 och kan då t. o. m. skönjas, medan solen ännu är öfver horisonten. Och dock lyser den vid dessa tillfällen — 35 a 40 dagar före eller efter dess nedre konjunktion med solen — blott med en ringa del (ungefär 1/4) af sin skifva. Planeten företer nämligen, såsom redan Coppernicus förutsade, fasväxlingar af samma slag som vår månes, hvilka växlingar första gången 1610 iakttogos af Galilei strax efter kikarens upptäckt och af honom framhöllos som ett af de viktigare bevisen för planetens rörelse kring solen och det koppernikanska systemets riktighet. På grund af svårigheten att i detalj iakttaga planetens yta, enär den ständigt står nära horisonten, så ofta den öfver hufvud kan iakttagas, har man länge sväfvat i ovisshet om V:s rotationstid och läget af dess rotationsaxel. Så angaf den äldre Cassini 1669 en rotationstid af omkr. 24 timmar, under det att hans samtida Bianchini antog densamma utgöra lika många dagar. Schröter, som sedan 1779 flitigt iakttog planeten och särskildt vissa ojämnheter, som stundom visa sig på inre delen af dess skära, fastslog därefter ett värde af rotationstiden af ungefär 23 1/2 timmar, ett resultat, som understöddes bl. a. genom de af de Vico 1839—42 utförda iakttagelserna. Frågan syntes en tid ha definitivt blifvit afgjord genom Schiaparelli, hvilken under loppet af 1890 som resultat af sina iakttagelser kungjorde, att både V. och Merkurius ha en rotationstid, som sammanfaller med hvardera planetens omloppstid, hvadan sålunda dessa planeter ständigt vända samma sida åt solen, på samma sätt som månen gör det mot jorden. Enligt dessa undersökningar har Venusekvatorn en lutning af 12,9° mot Venusbanan. Dessa resultat, som funno bekräftelse äfven ur andra iakttagelser, ansågos länge som afgörande, men ha dragits i tvifvelsmål genom undersökningar af Belopolsky i Pulkova, hvilken 1900 genom att använda Dopplers princip (se d. o.) funnit en rotationstid af ungefär 24 timmar. Senare 
page_number=622, index= - Venus (astronomi) - Venusberget - Venusflugfälla - Venusia - Venuskronan - Venusmussla - Venusmåne - Venuspassage 
har dock Lowell på Flagstaff-observatoriet ansett sig med användning af samma metod finna ett vida större värde på rotationstiden och af den storleksordning, som angetts af Schiaparelli. Frågan är således ännu oafgjord, men de nyaste resultaten synas tala för en kort rotationstid. De hvarandra motsägande resultat, som erhållits med spektralanalytiska metoder, förklaras ur den omständigheten, att rotationshastigheten i synlinjens riktning måste vara mycket liten och förskjutningen af spektrallinjerna således helt ringa och svår att konstatera. Med förbättrade instrumentella hjälpmedel skall man dock på denna väg framdeles kunna lösa den segslitna frågan om storleken af V:s rotationstid. 
V:s reflexionsförmåga (albedo) är synnerligen stor. Af det solljus, som träffar dess yta, återkastas ej mindre än 0,88; planeten eger sålunda en reflexionsförmåga, som öfverträffar den nyfallna snöns. Genom reflexion mot en fast yta liknande vår jords kan ett så stort albedovärde icke förklaras, utan man måste anta, att solljuset reflekteras mot mycket täta molnlager, som bilda de öfversta skikten i Venusatmosfären. 
Genom spektralanalytiska iakttagelser har det blifvit ådagalagdt, att V. sannolikt har en tät atmosfär, i hvilken vattenånga ingår som en väsentlig beståndsdel. Vid ett flertal tillfällen, när V. är nära sin öfre konjunktion, så att den framträder som en smal skära, har det visat sig, att hornen på denna skära sträcka sig vida öfver planetens halfva omkrets. Detta förhållande kan förklaras endast genom förhandenvaron af en atmosfär, hvarigenom skymningsfenomen liknande dem hos vår planet framkallas. Yid Venuspassagerna 1874 och 1882 fann man planeten, så snart den befann sig utanför solskifvan, vara omgifven af en mycket smal ljusring. Ur dessa iakttagelser beräknade Watson, att V:s atmosfär måste ha en höjd af 88 km. Om den s. k. Venuspassagen se d. o. (där äfven redogöres för hit hänvisade svarta droppen). 
V. är den första af de stora planeterna, utifrån räknadt, som icke har någon drabant. Dock må nämnas, att under 1600- och 1700-talen flerfaldiga iakttagare (Fontana, Cassini, Short m. fl.) påstodo sig ha sett en "Venusmåne". Man var på den tiden så öfvertygad om dess tillvaro, att Lambert i en till Berlinakademien inlämnad afhandling t. o. m. beräknade dess bana kring V., och Fredrik II var betänkt på att ge den nya himlakroppen namnet d'Alembert, en hedersbetygelse, som den berömde matematikern emellertid fann för godt att afböja. Man är ännu icke på det klara med tydningen af dessa iakttagelser, som sedermera icke bekräftats. Antagligt är, att man icke med pater Hell (1766) kan reducera alla dessa iakttagelser på falska bilder i tuben, sådana som man stundom i mindre goda kikare kan få se. Möjligen har man någon gång tagit en fixstjärna, som tillfälligtvis var i planetens närhet, för en dess måne. Dock synes det fastslaget af nyare iakttagelser, att planeten icke kan ha någon måne, som ens är så stor som någon af Mars' bägge drabanter. K. B. (K. L—rk.) 
<b>Venusberget.</b> Se Tannhäuser. 
<b>Venusflugfälla,</b> <i>bot.</i>, namn på <i>Dionaea muscipula.</i> 
<b>Venusia,</b> stad. Se Venosa. 
<b>Venuskronan,</b> <i>med.</i> Se Corona Veneris. 
<b>Venusmussla,</b> <i>zool.</i> Se Veneridae. 
<b>Venusmåne.</b> Se Venus, <i>astron.</i> 
<b>Venuspassage</b> [-passāʃ]. Om planeten Venus' bana exakt låge i ekliptikans plan, skulle Venus vid hvarje nedre konjunktion med solen från jorden synas af teckna sig på solskifvan, och man skulle vid hvarje dylikt tillfälle kunna iakttaga planeten som en liten mörk skifva rörande sig öfver solskifvan, d. v. s. en Venuspassage. Detta fenomen kan, emedan Venusbanan lutar mot ekliptikan, inträffa endast då, när Venus och jorden samtidigt befinna sig (nära) i Venusbanans nodlinje på ekliptikan. Inträffar detta vid en viss tidpunkt, kan det åter inträffa efter 8 år, emedan 8 år approximativt motsvara 13 Venusomlopp. Denna motsvarighet är dock ej tillräckligt noggrann, för att fenomenet skulle kunna inträffa 3 gånger å rad med 8 års mellanrum. Men, emedan 235 år nära motsvara 382 Venusomlopp, kan samma fenomen ånyo uppträda efter 235 år. Under 243 år kunna därför Venuspassager inträffa 4 gånger — nämligen 2 gånger, då Venus är i den nedstigande noden af sin bana, och 2 gånger, då planeten är i den uppstigande noden —, alltså högst 2 gånger på århundradet. Kepler var den, som först (1631) fäste uppmärksamheten på Merkurius' och Venus' passager öfver solskifvan. Merkuriuspassagen 1631 iakttogs ock af Gassendi m. fl., men Venuspassagen blef icke det året observerad, utan först 24 nov. (g. st.) 1639, af Horrocks. Emellertid hade dessa observationer på den tiden sitt största intresse som kuriositeter. Först sedan Halley, i enlighet med en ide, som redan J. Gregory 1663 i "Optica promota" skall ha framkastat, föreslagit användning af Venuspassagerna för bestämning af solparallaxen (i "Methodus singularis, qua Solis parallaxis, sive distantia a Terra, ope Veneris intra Solem conspiciendae, tuto determinari poterit"; 1716), fingo dessa iakttagelser ett synnerligen stort vetenskapligt intresse. Enligt Halleys förslag skulle man från två långt skilda ställen på jorden — t. ex. det ena på norra och det andra på södra halfklotet — iakttaga tiderna för Venus' inträde på solskifvan och dess utträde därifrån. Storleken af de båda kordor <i>AB</i> och A1B1 (se fig. 1, i hvilken <i>O</i> föreställer solens skenbara medelpunkt), som Venus från hvartdera af dessa båda ställen af jorden synes beskrifva på solskifvan, erhålles lätt, då Venus' skenbara rörelse på himmelen till sin storlek kan anses känd af de tidsintervall <i>t</i> och t1 som för hvardera observationsorten falla mellan inträdet och utträdet eller som, med andra ord, behöfvas för de båda kordornas beskrifvande af Venus. Äro 2<i>k</i> och 2<i>k1</i> vinkelvärdena af dessa kordor samt <i>r</i> solens skenbara radie, kan distansen mellan dessa kordor, 2<i>d,</i> såsom af figuren synes, beräknas ur formeln 
2d = EE^ = EO + Eß = = Vr^Tfca~+ V r2 -1^ ' 
om man bortser från solytans krökning. Vi föreställa oss nu (se fig. 2, hos hvilken den större och mindre cirkeln föreställa genomskärningar af solen och jorden), för enkelhets skull, att de båda observatörerna befinna sig på de nära diametralt 
page_number=623, index= - Venuspassage 
<b>Till art. Venuspassage.</b> 
Fig. 1. Fig. 2. 
<i>Nordisk Familjebok. B. XXXI.</i> 
page_number=624, index= - Venuspassage 
page_number=625, index= - Venuspassage - Venusti, Marco - Venusto - Wenzel, Venceslav (Vaclav), den helige 
belägna punkterna af jorden <i>e</i> och <i>e1.</i> Vi anta, att <i>V</i> är planeten Venus, och föreställa oss V:s rörelse vara riktad vinkelrätt mot papperets plan. <i>E</i> och <i>E1</i> äro då punkter på solen, som motsvara punkterna <i>E</i> och <i>E1</i> på solskifvan i fig. 1. Vinkeln <i>Ee1E1</i> är därför (nära) detsamma, som vi betecknat med <i>2d,</i> medan vinkeln <i>e1Ee</i> är (nära) lika med dubbla solparallaxen, eller <i>2π,</i> samt <i>e1Ve</i> är den dubbla Venusparallaxen, eller <i>2p.</i> Af fig. erhålles nu omedelbart 
<i>2p = 2π + 2d</i> 
eller 
<i>p — π = d</i>........(1) 
Äro nu <i>a</i> och <i>a1</i> jordens och Venus' afstånd från solen, så är, om jordens radie tages till längdenhet, 
J l 
a = - , CL - o, = - 
Jl p 
samt å andra sidan, enligt Keplers tredje lag — om med <i>T</i> och <i>T1</i> betecknas de båda planeternas omloppstider kring solen — 
Sätta vi 
så är på grund af de kända värdena af <i>T1</i> och <i>T</i> (se Jorden och Venus) 
således 
p 
Af (1) och (2) erhålles nu värdet af <i>π,</i> nämligen 
l - m A n = -- d = 0,3826 d. m 
Af denna formel inses äfven, att solparallaxen genom iakttagelse af kvantiteten <i>d</i> blir dess säkrare bestämd, ju närmare <i>m</i>:s talvärde är 1, d. v. s. ju närmare planetens bana faller intill jordens. Detta är skälet, hvarför Merkuriuspassagerna icke så väl egna sig till bestämning af solparallaxen som Venuspassagerna. — Halleys förslag blef icke obeaktadt, och många expeditioner afgingo för att iakttaga de båda Venuspassagerna 6 juni 1761 och 3 juni 1769. Det samlade observationsmaterielet behandlades såväl omedelbart efter iakttagelsernas utförande som senare af Encke, hvilken af de båda passagerna härledde värdena 8″,5309 ("Die entfernung der sonne von der erde aus den Venusbeobachtungen 1761 hergeleitet", 1822) och 8″,6030 ("Der Venusdurchgang von 1709", 1824), eller i medeltal 8″,5776. En ännu senare behandling ("Neue untersuchung des Venusdurchganges von 1769", 1864) af dessa iakttagelser genom Powalky gaf den med moderna resultat bättre öfverensstämmande siffran 8″,83. Ännu större anslutning vunno iakttagelserna af Venuspassagerna 8 dec. 1874 och 6 dec. 1882, vid hvilken tid äfven de instrumentella hjälpmedlen för dessa observationer vunnit betydlig utveckling. Så utfördes mångenstädes iakttagelser med heliometer samt, i synnerhet 1882, på fotografisk väg för att, i anslutning till Delisles (d. 1768) förslag, bestämma icke blott in- och utträdet af planeten, utan äfven dess distans och positionsvinkel i förhållande till solcentrum för en hel serie af bestämda tidsmoment, fördelade öfver hela passagetiden. Orsaken, hvarför dessa metoder, särskiidt 1882, vunno så stor anslutning, var den, att man redan 1769 och än mer 1874 blifvit uppmärksam på en svårighet, som är förknippad med iakttagelserna efter Halleys metod, nämligen svårigheten att skarpt ange momentet för inträdet och utträdet af planeten på och från solskifvan. Ty då planeten, exempelvis vid inre kontakten vid inträdet, lämnar solranden, sker detta icke momentant, utan man ser den en stund, sedan den, geometriskt taget, borde vara skild från randen genom ett ljust mellanrum, sammanhänga med denna genom ett smalt, mörkt band, den s. k. <i>bailyska</i> l. <i>svarta droppen,</i> ett fenomen, som beror dels af det använda instrumentets diffraktion, dels möjligen ock af irradiation i observatörens öga och hvilket, då det är af olika långvarighet för instrument af olika dimensioner, gör det omöjligt att sinsemellan jämföra olika iakttagelser af de moment, då droppen släpper randen, oafsedt att dessa moment icke motsvara den verkliga kontakten. 
Af de tyska (heliometer-)observationerna från 1874 och 1882 har professor Auwers för solparallaxen härledt värdet 8″,880; de af prof. Harkness bearbetade amerikanska (fotografiska) iakttagelserna dessa år ge 8″,842. Dessa värden afvika ej så obetydligt från det numera som definitivt antagna värdet 8″,80, som grundar sig på flera olika bestämningsmetoder, och det synes sannolikt, att något systematiskt fel af hittills ej utredd natur ingår i de observationer, som utförts vid Venuspassagerna. Jfr Parallax. — De närmast följande Venuspassagerna inträffa 8 juni 2004 och 6 juni 2012. Naturligtvis skall man äfven framdeles egna dessa slags iakttagelser stor uppmärksamhet. Det är dock tydligt, att Venuspassagerna för bestämning af solparallaxen icke framdeles skola komma att spela samma stora roll som tillförne, emedan man numera är i besittning af andra metoder för denna konstants bestämning (såsom bestämningen af vissa småplaneters parallax i deras opposition mot solen, se Eros, jämte metoder, som grunda sig på uppmätning af ljushastigheten), hvilka lämna resultat af större tillförlitlighet än Venuspassagerna. K. B. (K. L—rk.) 
<b>Venusti</b> [-o'sti], Marco, italiensk målare, f. i början af 1500-talet i Mantua, d. mellan 1572 och 1585, var lärjunge af Perino del Vaga, målade bl. a. <i>S. Katarinas kröning</i> (i S. Agostino, Rom), öfvergick till Michelangelo, målade efter dennes teckning <i>Bebådelsen</i> (i Lateranen), kopierade hans <i>Yttersta domen</i> (i Neapels museum) samt målade bl. a. <i>Madonna med helgon</i> (i S. Maria della Pace) och en följd bilder i S. Maria sopra Minerva. Ett porträtt af Michelangelo i Capitolinska samlingen uppges vara måladt af V. C. R. N.* 
<b>Venusto</b> [-o'stå], it., <i>mus.</i>, täckt, behagligt. 
<b>Wenzel</b> [ve'ntsel], Venceslav (tjech. Vaclav), den helige, hertig af Böhmen, f. omkr. 908, uppfostrades af sin kristtrogna farmoder, Ludmila, och öfvertog 925 regeringen. Han styrde i enlighet med sitt veka skaplynne, afskaffade dödsstraffet, öfvade välgörenhet mot de ringe, förde ett hart när asketiskt lif, byggde kyrkor o. s. v. I det att W. ställde sig tributpliktig under 
page_number=626, index= - Wenzel, Venceslav (Vaclav), den helige - Wenzel (Venceslaus) I (bömisk konung) - Wenzel II (bömisk konung) - Wenzel III (bömisk konung) - Wenzel IV (bömisk konung) 
Tysklands skydd, befäste han i Böhmen den romerska katolicismens öfvervikt öfver den grekiska. På anstiftan af sin grymma, hedendomen tillgifna moder, Drahomira, och sin med henne likasinnade broder Boleslav mördades W. af den senare och hans män 28 sept. 929 i själfva kyrkan i Altbunzlau. Bland menigheten växte W:s anseende år efter år. Han blef förklarad för helgon och Böhmens skyddspatron, och än i dag gäller han hos folket för mer än någon annan gestalt i dess historia. Jfr J. Pekar, "Die Wenzels- und Ludmilalegenden" (1906). (A—d J.) 
<b>Wenzel</b> [ve'ntsel], tjech. <i>Vaclav,</i> latinis. Venceslaus, bömiska konungar. 1. W. I, f. 1205, d. 1253, efterträdde sin fader Ottokar I 1230. I det inre fortsatte W. sina företrädares arbete för den tyska kulturens utbredning i Böhmen. Utåt var hans regering fylld af förvecklingar med babenbergare och hohenstaufer, särskildt föranledda af W:s aspirationer på hertigdömet Österrike. Vid tatarernas infall i Mellan-Europa härjades Mähren, men deras väg till Böhmen stängdes af W., som också kraftigt bidrog att organisera Tyska rikets krafter till motvärn. 1248—49 hade W. att bekämpa ett uppror af sin son Ottokar (se d. o.), som vid hans död efterträdde honom. 
2. W. II, den föregåendes sonson, son till Ottokar II och Kunigunda af Halicz, f. 1271, d. 1305, ärfde Böhmens tron 1278. Då han 1283 efter sin förmyndare, Otto af Brandenburg, öfvertog regeringen, befann sig landet till följd af adelspartiernas ohämmade fejder i full anarki. W:s styffar Zavis af Falkenstein, som blef landets egentlige herre, arbetade på att återvinna de 1276 till huset Habsburg förlorade österrikiska länderna. W:s förmälning med Guta, Rudolfs af Habsburg dotter, ledde till, att Falkenstein störtades (1290) och kronans forna makt återställdes. I utrikespolitiskt hänseende blef W:s regering en ny tid af expansion, som dock nu företrädesvis riktades åt andra håll än åt s. Sin valrätt vid de tyska konungavalen (1292—98) begagnade han för att vinna fast fot i nuv. Sachsen. Under den upplösning, som rådde i Polen, hade W. redan 1289 erkänts som länsherre till Schlesien. Hyllad som konung i Lill-Polen 1292, vann han erkännande äfven af Stor-Polens adel och blef 1300 krönt till Polens konung. Följande år vann han åt sin son (se W. 3) Ungerns krona efter arpadska ättens utgång. Det bömiska konungahusets snabba makttillväxt aktualiserade den latenta spänningen mellan habsburgska och przemyslidiska husen. Konung Albrekt I (af Habsburg) riktade 1304 ett angrepp mot W., som då sökte stöd i ett förbund med Frankrike. Angreppet strandade på staden Kuttenbergs framgångsrika försvar. Året därpå afled W. hastigt. Se Pfeffer, "Die böhmische politik unter könig W. II" (1901). 
3. W. III, den föregåendes son, f. 1289, blef 1301 Ungerns och 1305 Böhmens konung. Efter faderns död slöt han fred med konung Albrekt (se ofvan), hvarvid han afstod från Ungerns krona. Däremot motsatte sig Albrekt ej, att han fullföljde faderns polska politik. W. stod i begrepp att genom ett fälttåg till Polen trygga den bömiska konungaättens nyvunna herravälde där, då han, den siste przemysliden, 4 aug. 1306 föll för mördarhand. Förbindelsen mellan Polen och Böhmen var därmed upplöst. 
4. W., konung af Böhmen (W. IV) och Tyskland, äldste son till kejsar Karl IV af huset Luxemburg och dennes tredje gemål, Anna von Schweidnitz, f. 1361, d. 16 aug. 1419, efterträdde, i kraft af ett redan under faderns lifstid (1376) försiggånget val, vid faderns död (1378) denne som tysk konung. Af de vidsträckta familjebesittningarna kommo på hans lott Böhmen (till hvars konung han krönts 1363), Luxemburg (från 1383), Schlesien m. m. W. hade fått god uppfostran och egde begåfning, men saknade faderns energi och statsmannaegenskaper. Ödesdiger blef hans lust för jaktens och bordets nöjen liksom hans hetsiga lynne. För den vanskliga uppgiften att häfda och utveckla landsfreden i Tyskland — som f. ö. invecklades genom de partikularistiska elementens allt starkare organisation (utom hansan och schwabiska stadsförbundet: en rad adelsförbund 1379 och renska stadsförbundet 1381) — saknade han nödig kraft och målmedvetenhet. Först sökte han (i samförstånd med furstarna, liksom fadern) hejda konfederationsrörelsen och ersätta ständerförbunden genom uppgörelser om allmän landsfred. Då detta misslyckades, öfvergick han till en annan politik, i det att han erkände stadsförbunden. Men då furstarna sedan grepo till vapen och i "det stora stadskriget" (1388) bröto städernas maktställning, var han en overksam åskådare. Genom sin vacklande politik förspillde han all sin auktoritet och förlorade faktiskt ledningen af rikets angelägenheter. Med åren alltmer indolent, förlorade han efter hand också allt intresse för dessa. I Böhmen omgaf han sig med rådgifvare ur den lägre adeln och borgarståndet, men råkade i häftiga konflikter med prästerskapet (om mordet på Johan af Nepomuk 1393, ej 1383, se Johan, sp. 14—15) och högadeln. Det stigande missnöjet med konungens våldsamma och godtyckliga regemente utmynnade 1394 i ett af W:s broder Sigmund och hans kusin Jost af Mähren understödt uppror i Böhmen; W. togs till fånga. Inom kort blef han frigifven, men hans anseende hade fått en obotlig stöt, och Jost fortsatte fejden. Äfven i Tyskland växte missnöjet; man förebrådde konungen hans likgiltighet för rikets angelägenheter och hans overksamhet i de stora kyrkopolitiska frågorna. Förgäfves sökte W. dämpa oron genom att utnämna Sigmund till riksvikarie (1396) och genom att återuppta sina bemödanden om landsfreden (från 1397). Under ledning af Johan af Mainz och Ruprecht af Pfalz beslöto do tyske furstarna 1399 att skrida till nytt konungaval. Inom städerna saknades ej benägenhet att stödja W:s sak, som emellertid genom hans egen dådlöshet blef hopplös. På ett möte i aug. 1400 förklarades han af kurfurstarna afsatt, hvarefter Ruprecht valdes till konung. W. uppgaf ej sina anspråk, men fullföljde dem ej med nödig styrka; härtill bidrogo äfven förvecklingar med brodern Sigmund och andra medlemmar af luxemburgska huset samt den bömiska högadeln (1401—05). Konsiliet i Pisa erkände W. som konung, men vid det efter Ruprechts död (1410) företagna valet trädde han frivilligt tillbaka för Sigmund. Den tyska konungatiteln fick han dock behålla, och äfven kejsarvärdigheten förbehölls honom, om 
page_number=627, index= - Wenzel IV (bömisk konung) - Wenzel (tysk konung) - Wenzel, Karl Friedrich - Wenzelkronan - Venäjä - Venös - Veorr - Veprik - Vepser, Vepsiska - Vera, Augusto - Veracini, Francesco Maria - Veracruz 
han förmådde förvärfva den; därtill gjorde han emellertid intet försök. — Då den tyska majoriteten vid universitetet i Prag ej fogade sig i W:s konsilievänliga ståndpunkt, utfärdade denne, eggad af Hus, påbud, som åt den bömiska nationen gaf ett dominerande inflytande vid universitetet (1409). Detta blef genom tyskarnas däraf föranledda bortdragande en rent tjechisk högskola. Hus blef dess rektor och åtnjöt konungens synnerliga gunst. Att W. sålunda gynnade kätteri och tjechisk nationalitet, bidrog ej i Tyskland att förbättra hans eftermäle. Då den husitiska rörelsen kom i radikalare banor, blef han vacklande och uppträdde slutligen bestämdt emot den; ett däraf föranledt upplopp i Prag vållade ett slaganfall, som ändade hans lif. Litt.: Lindner, "Geschichte des deutschen reichs unter könig W." (2 bd, 1875—80), Loserth, "Geschichte des späteren mittelalters von 1197 bis 1492" (1903). — För 1—4 se äfven under Böhmen (Historia) anförd litt. samt bland nyare arbeten Bachmann, "Geschichte Böhmens", I (1899). 1—4. N. H—tz. 
<b>Wenzel</b> [ve'ntsel], tysk konung. Se Wenzel, bömiska konungar 4. 
<b>Wenzel</b> [ve'ntsel], Karl Friedrich, tysk kemist, f. 1740 i Dresden, d. 1793 i Freiberg, sattes af fadern i bokbindarlära, hvarifrån han rymde till Amsterdam, där han studerade kemi och kirurgi. Han gjorde som skeppsläkare en resa till Grönland och tjänade flera år i holländska marinen. 1766 återkom han till Sachsen samt studerade i Leipzig kemi och metallurgi. Han utnämndes 1780 till kemist vid porslinsfabriken i Meissen och blef senare direktör för Freibergs bergverk. W. är bekant i kemiens historia genom sina undersökningar öfver syrors och basers neutralisering. Han uppdagade därvid den viktiga lagen, att de relativa mängder af olika baser, som neutralisera en och samma kvantitet af en syra, äro desamma för alla syror. Hans försök finnas i hans arbete <i>Vorlesungen über die chemische verwandtschaft</i> (1777), hvars värde icke uppskattades af samtiden, oaktadt W:s analyser voro särdeles noggranna. Man ansåg hans undersökningar mindre tillförlitliga än Bergmans och Kirwans, som åtnjöto samtidens obegränsade förtroende, ehuru de i själfva verket voro mindre riktiga än W:s. W. var en af alkemiens sista försvarare. En af honom författad och af Köpenhamns vet. akad. prisbelönt afhandling om metallers sönderdelning i sina beståndsdelar genom oxiderande glödgning utkom 1781. P. T. C.* 
<b>Wenzelkronan</b> [ve'ntsel-], tyska namnet på bömiska konungasymbolen, förfärdigad 1347, på föranstaltande af Blanche af Valois, Karl IV:s gemål. Den har sitt namn efter den helige Wenzel, Böhmens skyddspatron. Den förvaras i Prag; å dess kors finnes en tagg ur Frälsarens törnekrona. 
<b>Venäjä,</b> finska namnet på Ryssland. 
<b>Venös</b> (af lat. <i>vena,</i> blodåder, ven), <i>anat.</i>, som står i samband med vener (se d. o.). Jfr Arteriell. 
<b>Veorr,</b> <i>nord. myt.</i>, ett af Tors namn, hvilket synes beteckna honom som den med hammaren Mjolner "signande" eller "vigande". Ett dylikt signande omtalas flerstädes. När Tor med hammaren signade hudarna och benen efter sina slaktade bockar, uppstodo dessa lifs lefvande igen. Th. W.* 
<b>Veprik,</b> ort i Ukraina, guv. Poltava, nära floden Psiols vänstra strand. V. var 1709 befäst, hade en garnison af antagligen 1,100—1,600 man reguljära trupper, förutom beväpnade bönder under befäl af en öfverste Ferber. Då Karl XII gjorde sitt försök att forcera Psiols linje och öppna vägen öfver Kursk mot Moskva, låg V. som ett af hindren i hans väg. Han lät 7 Jan. 1709 företaga en stormning af fästet, men denna misslyckades med svåra förluster; enligt en samtida dagbok stupade 200 man och sårades 1,000. Bland de döde voro många framstående högre officerare. V. gaf sig påföljande dag, men den stora manspillan vållade en dyster stämning i den svenska armen och gick Karl XII djupt till sinnes. A. S. 
<b>Vepser,</b> Vepsiska. Se Finsk-ugriska språk, sp. 378. 
<b>Vera,</b> Augusto, italiensk filosof, f. 1813 i Umbrien, d. 1885, fullbordade sin akademiska utbildning i Paris och London, hvarefter han i tjugu år var lärare i filosofi vid olika franska colleges och i England. Han kallades 1861 till professor i filosofi vid Neapels universitet. Hängifven anhängare af Hegel, utöfvado V. stort inflytande som spridare och tolk af dennes filosofiska läror såväl i Frankrike och England som uti Italien. Sina flesta arbeten skref han på franska, åtskilliga på engelska eller italienska. Här må nämnas <i>Introduction a la philosophie d'Hegel</i> (1853; 2:a uppl. 1864), <i>L'hegelianisme et la philosophie</i> (1861). <i>Essais de philosophe hegelienne</i> (1864), utmärkta öfv. till fr. af Hegels logik, naturens filosofi, andens filosofi och religionsfilosofi, <i>Il problema dell'assoluto</i> (4 bd, 1874—82) och <i>Saggi filosofici</i> (1885). Jfr J. K. F. Rosenkranz, "Hegels naturphilosophie und ihre erläuterung durch A. V." (1868), och Mariano, "A. V." (1885—86). S—e. 
<b>Veracini</b> [-tjīni], Francesco Maria, italiensk violinist, f. 1685 i Florens, d. 1750 nära Pisa, uppträdde 1714 i Venezia med sådan framgång, att Tartini därigenom föranleddes till förnyade studier. V. företog därpå större konsertresor samt var 1717—22 kammarvirtuos i Dresden och sedan anställd hos grefve Kinsky i Prag, tills hans rykte fördunklades af Geminianis. V. var bosatt i London 1736—45 och skref där 3 operor. Han komponerade vidare för stråkorkester symfonier samt för violin både konserter och sonater, af hvilka senare två äro i nyare tid utg. af Ferd. David och Wasielewski. Hans stil är mera modern och pikant än Corellis och Tartinis. A. L.* 
<b>Veracruz</b> [-kro'th]. 1. Stat i östra Mexico, omfattande ett långsmalt kustbälte vid Mexikanska viken, bredden omkr. 80 km., längden 516 km. 75,863 kvkm. 1,165,934 inv. (1912). Största delen af statens område tillhör den heta zonen med sandig stäppmark närmast den med saltlaguner rikt utrustade kusten. Därbakom höjer sig emellertid landet till den mexikanska högplatån med bergstoppar öfver snögränsen (Pico de Orizaba 5,550 m. ö. h.), medan ett fruktbart, af bergströmmar rikt bevattnadt land utbreder sig utmed platåns sluttningar. Flera af kustfloderna äro segelbara kortare sträckor, men inloppet är i de flesta fall försvåradt eller omöjliggjordt genom sandbankar. 
page_number=628, index= - Veracruz - Veranda - Verard, Antoine - Vera Tassis y Villarroel, Juan de - Veratrin - Veratrum 
Regnmängden är riklig, särskildt i s., där Coatzacoalcos har en årlig nederbördssiffra af 3,500 mm., men aftar mot n. Tropiska plantageprodukter äro förnämligast föremål för odling, såsom sockerrör, bomull, kakao, kaffe, tobak, vanilj. Kautschuk och färgträ hämtas från skogarna. Industrien, ej synnerligen utvecklad, omfattar tillverkning af papper, choklad, tvål och tändstickor. V. var fordom säte för en inhemsk kultur, från hvars glanstid ännu minnen finnas bevarade. Den nuv. befolkningen utgöres förnämligast af indianer och negrer samt blandras, mulatter och samboer. Huivudstad är Jalapa (med omkr. 20,000 inv.), belägen vid platåranden mellan förbundsstatens hufvudstad Mexico och dess största hamnstad, Veracruz. — 2. Befäst stad i ofvannämnda stat och hela republiken Mexicos förnämsta hamn, ligger vid Mexikanska viken på en låg, sandig strand. Hamnen är skyddad af ref och smärre öar, men är starkt utsatt för vinterhalfårets farliga nordanstormar. 48,633 inv. (1910), hvaraf många europeer, i hvilkas händer handeln hufvudsakligen ligger. Staden har breda, hvarandra vinkelrätt korsande gator med merendels låga hus. Många vackra öppna platser. Katedral. Cigarrtillverkning. Den nuv. staden Villa rica de vera cruz ("det sanna korsets rika stad"), som ligger flera km. s. om den ursprungliga, af Cortez anlagda staden, anlades af vicekonungen Monterey i slutet af 1500-talet på den plats, där F. Cortez 1519 först landsteg, och blef stad 1615. 1 o. 2. A. N—d. 
<b>Veranda</b> (af persiskt eller indiskt ursprung och genom portugiserna redan på 1400-talet infördt ord i de europeiska språken: port. <i>varanda,</i> fr. <i>veranda</i> o. s. v.), en lätt, vanligen åt tre sidor öppen, ofta lägre tillbyggnad till en villa eller ett landthus, afsedd att åt husets invånare lämna skydd mot sol, blåst och regn, då de vilja vistas i fria luften. Den har formen af ett galleri eller en loggia med tak, som bäres af pelare, och mellan dessa stundom glasfönster, gardiner eller spjälverk, ofta öfverdraget af klängväxter. 
<b>Verard</b> [-rār], Antoine, fransk boktryckare, d. 1513, en bland de tidigaste och mest berömde, uppsatte 1480 ett boktryckeri jämte bokhandel och utgaf mer än 200 editioner af äldre franska litteraturalster, i synnerhet krönikeverk, andliga arbeten och riddarromaner, bl. a. "Les grandes chroniques de France" (3 bd, 1493), "Le roman et les prophecies de Merlin" (3 bd, 1498) och "Heures gothiques". Hans editioner voro lyxupplagor, afsedda för furstar och förnäma. Se J. Mac Farlane, "A. V." (i "Bibliographical society", London, 1900). 
<b>Vera Tassis y Villarroel</b> [-i viljarråel], Juan de, spansk bokförläggare och författare, f. mellan 1634 och 1640, gjorde sig mest känd genom att befordra till trycket Calderons verk, till hvilka han ensam hade förlagsrätten. Af V:s dramatiska arbeten äro de mest bekanta komedierna <i>Cuanto cabe en hora y media, El patron de Salamanca, La corona en tres hermanos, Felipe V en Italia</i> och <i>El triunfo de Castro o Francisco de Castro.</i> Se f. ö. Rivadeneiras "Biblioteca de autores espanoles", bd 7. Ad. H—n. 
<b>Veratrin,</b> <i>kem.</i>, en i sabadillfrön (se d. o.) förekommande alkaloid, C32 H49 NO9, som i rent tillstånd utgör ett hvitt, kristalliniskt pulver. Det egentliga, kristalliserade veratrinet, äfven kalladt cevadin, åtföljes i sabadillfröna af flera närbesläktade alkaloider, bland hvilka märkas <i>veratridin.</i> Det officinella veratrinet är en blandning af dessa båda växtbaser. Veratrinet är synnerligen giftigt; redan 0,01 gr. framkallar häftiga förgiftningssymtom. Det utöfvar på slemhinnorna häftig retning, som förorsaker tårflöde, nysning, krampaktig hosta samt efter nedsväljning kräkning och våldsamt diarre. Om veratrin i 3—5-procentig salfva ingnides i huden, uppstår först en stunds sensibel retning (stickning, bränning, senare köldkänsla), hvarefter känseln nedsättes; huden rodnar, och ibland uppstå enstaka blåsor. På grund af denna verkan på hudkänseln används veratrinsalfva till ingnidning mot neuralgi. På musklerna utöfvar veratrin i helt små doser den egendomliga verkan, att dessa efter sin sammandragning endast helt långsamt och småningom åter förlänga sig. Förlängningsfasen tar 40—50 gånger längre tid än normalt. Samtidigt äro musklernas förkortning och energiutveckling stegrade. Djurens rörelser bli häraf högst egendomligt förändrade. Större doser förlama muskulaturen. Äfven hjärtmuskeln förändras på motsvarande sätt som skelettmusklerna, och pulsen förlångsammas däraf. Små doser veratrin reta kärlnervernas centra i förlängda märgen och höja blodtrycket; medelstora och större doser förlama dessa centra och medföra i stället en betydlig sänkning af blodtrycket. I samband härmed och genom försvagande af hjärtat inträda kollaps och död. P. T. C. (K. A. V—g. C. G. S.) 
<b>Veratrum</b> Tourn., <i>bot. farm.</i>, ett till fam. <i>Liliaceae</i>, underfam. <i>Melanthioideae</i>, hörande släkte af fleråriga, med rotstockar försedda, högväxta örter med raka leder och många breda, elliptiska eller lansettlika, ofta längsefter veckade, bågnerviga, slidomfattande blad. Blommorna äro många och tämligen små samt sitta i täta, greniga klasar, som utgå från de öfre bladvecken och stjälkens topp. Hvarje blomkalk består af 6 fria blad i 2 kransar, hvilka vanligen ha mer eller mindre olika färg. Kalkbladen äro stjärnlikt utbredda, aflånga, trubbiga eller, hos somliga arter, spetsade. På deras bas sitta i hanblommorna ståndarna fästa. Blommorna äro mångbyggare och stiften mycket korta. Frukten består af 3 baljkapslar. I Europa finnas 3 arter, af hvilka två för blommornas färg af Linne benämndes <i>V. nigrum</i> och <i>V. album.</i> Den förra tillhör mellersta och östra Europa, från Frankrike till Ryssland, och odlas i Sverige för de vackra svartbruna, länge kvarsittande, rika blomklasarna. Den senare arten tillhör alpina och subalpina trakter, och en närstående art, <i>V. viridiflorum</i> (<i>V. Lobelianum</i>), träffas i norska Finmarken. Den lökluktande rotstocken af <i>V. album</i> är bekant under namnet hvit prustrot (farmakopeernas <i>rhizoma Veratri albi, rh. Hellebori albi</i>), hvars pulver, "nyspulver", förorsakar våldsam nysning. En likartad drog erhålles af den nordamerikanska <i>V. viride,</i> hvilken var redan af indianerna känd som ett gift och fann användning, när val af en ny höfding skulle anställas, på det sätt, att den af kandidaterna, som minst angreps af en viss dos af drogen, ansågs vara den duktigaste och utkorades. Af <i>rh. Veratri albi</i> och <i>viridis</i> beredes en tinktur, som i Amerika och England 
page_number=629, index= - Veratrum - Vera y Ordonez de Villaquiran, Diego de - Verb 
nyttjas mot lunginflammationer, såsom feberstillande och nedsättande en för hastig hjärtverksamhet, samt var använd någon tid äfven i Sverige för samma ändamål. Ur rotstocken har man framställt alkaloiden <i>jervin,</i> men icke det rätta veratrinet, som erhålles ur sabadillfrön (se Veratrin). O. T. S. (G. L—m.) 
<b>Vera y Ordonez de Villaquiran</b> [ve'ra i årdå'njeth de viljakira'n], Diego de, spansk skald, f. omkr. 1750 i Madrid (dödsår ej kändt), tillhörde gongoristernas skola, hvars förkonstlade skrifsätt framträder i synnerhet i hans <i>Heroydes bilicas y amorosas</i> (1622), åtta bref på terziner. V. skref en del komedier, bland hvilka må nämnas <i>Merecer de la fortuna ensalzamientos dichosos,</i> och en samling erotiska dikter, intagna i "Ensayo de una biblioteca espanola de libros raros y curiosos". Ad. H—n. 
<b>Verb</b> (lat. <i>verbum,</i> plur. <i>verba,</i> "ord"), <i>gramm.</i>, betecknar enligt gängse språkbruk en viss ordklass inom de flesta kända såväl indoeuropeiska som icke indoeuropeiska språk. Benämningen <i>verbum</i> härleder sig från de romerske grammatikerna (Varro m. fl.) och är en direkt öfversättning af det i samma betydelse ända från Platon och Aristoteles speciellt af de grekiske grammatikerna (Dionysios Thrax, Apollonios o. s. v.) använda grekiska <i>rhema,</i> "ord", "utsago". Af de gamle definierades verb såsom den ordklass, hvilken betecknar en "utsago", m. a. o. hvars specifika användning är att vara "predikat". Denna definition, som afser funktionen, går igen i våra grammatikor, t. ex. under formen: "verb kallas sådana ord, som tjäna att utsäga en handling eller ett tillstånd om ett ting, så att därigenom en sats uppkommer" e. d. — Emellertid är en ordklassindelning efter funktionen i satsen för definitionen af ordklassen verb föga användbar. Ty från denna synpunkt bör man komma snarast till den definitionen, att verb är den ordklass, som i och för sig kan utgöra en sats. Så är nu fallet i flera, speciellt de äldre indoeuropeiska språken, t. ex. lat. <i>legit,</i> "han läser". Men detta är icke fallet i särskildt de nyare språken och endast delvis i de äldre. Att endast fästa sig vid ordens betydelse leder icke heller till en uttömmande definition af verb. Från denna synpunkt kunde man säga, att verbet betecknar ett "skeende". Men äfven t. ex. nomina kunna uttrycka ett skeende. Bäst torde man med afseende på böjningen kunna definiera verb såsom ett sådant ord, hvilket kan konjugeras (till skillnad från t. ex. nomen, som har deklination, och flexionslösa ord). Men denna definition passar icke in på t. ex. kinesiskan (de isolerande språken i allmänhet), där endast funktionen, som i sin tur bestämmes af ställningen i satsen, afgör, om ett ord är t. ex. nomen eller verb. Liknande är förhållandet i de ural-altaiska språken, där ingen annan skillnad mellan nomen och verb finnes än den, att den för nomen och verb i formellt hänseende gemensamma kategorien är nomen, när den står som subjekt, verb när den står som predikat eller predikativ, i hvilket fall speciella pronominalelement, som tillkomma, förtydliga eller förstärka den resp. funktionen. Frågan om prioriteten af nomen eller verb i de indoeuropeiska språken är betydelselös och belyses af förhållandet t. ex. i de ural-altaiska språken, där funktionen i hvarje särskildt fall är bestämmande (jfr fall sådana som <i>läsa är en konst,</i> där <i>läsa</i> är subst., och <i>jag skall läsa,</i> där <i>läsa</i> är en del af verbaluttrycket). Och det är en allmänt gjord iakttagelse, att vissa verbalkategoriers stammar äro identiska med vissa nominalstammar. Det är endast arten af (den under tidernas lopp utvecklade) flexionen, som i de faktiskt lefvande språken bestämmer skillnaden mellan nomen och verb. Emedan nu denna är i allmänhet olika, när ordet står som subjekt och som predikat, samt man i det aktuella språket fäster ett annat slags betydelse vid predikatet än vid subjektet, så har däraf följt, att man vid definition af verb sökt göra såväl betydelsen som funktionen bestämmande. Båda synpunkterna äro berättigade, men kunna icke åstadkomma en bestämd afgränsning till andra ordklasser, emedan de faktiskt öfvergå i hvarandra. Så äro för vårt språkmedvetande infinitiv och particip så tillvida nära sammanhörande med verbet, som de mera än andra nomina i sin stambildning ansluta sig till verbet, men till formen äro de, som bekant, nomina. — I de flekterande språken har hos verbet utvecklat sig en rik böjning i olika kategorier, som kallas <i>konjugation.</i> De viktigaste dylika kategorier äro numerus, person, tempus, modus och genus (se dessa ord), som betecknas genom personaländelsernas eller vissa stambildningselements beskaffenhet. Speciellt viktig är den kategori, som kallas genus, till hvars utbildning hufvudsakligen funktionen bidragit. Bland de viktigaste genera nämnas aktivum, medium och passivum (i vissa språk ges också andra genusnyanser). <i>Aktivum</i> (af lat. <i>activus,</i> "verksam") är den kategori af former, som (med afseende på betydelsen) antingen beteckna den i verbet uttryckta verksamhetens öfvergång på ett annat föremål än subjektet (nämligen objektet), i fall verbet till betydelsen är "transitivt" (se d. o.), eller — dock ej uteslutande — det i verbet uttryckta tillståndet eller skeendet i allmänhet, i fall verbet är "intransitivt" eller neutralt. <i>Medium</i> (af lat. <i>medius,</i> "i midten befintlig") är den kategori, hvarigenom det transitiva verbets verksamhet uttryckes återgående på subjektet. Det är ofta, historiskt sedt, uppkommet genom tillfogande af reflexiva pronomina. Liksom det s. k. aktiva (= transitiva) verbet har sin specifika betydelse uttryckt i aktivum, så finna de s. k. "reflexiva" verben sin motsvarighet i medium. Specifika användningar af neutrala verb (i aktiv form) eller reflexiva verb (i äldre språken uttryckt genom medium) i satsen ha ofta gett upphof åt passivum (se vidare Medium 1). Nästan följdriktigast är innebörden af ifrågavarande kategorier uttryckt i namnen för aktivum och medium hos inderna: <i>parasmaipada,</i> ordform, som hänför sig till en annan (än subjektet), <i>atmanepada,</i> ordform, som hänför sig till subjektet själft. <i>Passivum</i> (af lat. <i>passivus,</i> "mottagande intryck") är det gemensamma namnet för den kategori af former, hvilka uttrycka, att subjektet är föremål för en på detsamma (utifrån) riktad verksamhet eller är innehållet i ett verbs handling. Skillnaden mellan aktivet och passivet är, som nämndt, af syntaktisk natur. Den omständigheten att hvad som vid ett aktivt brukadt verb är objekt, vid ett passivt brukadt verb subjekt, gör det möjligt, att ett 
page_number=630, index= - Verb 
psykologiskt subjekt, som annars måste uttryckas i form af objekt, äfven blir grammatiskt subjekt. Är psykologiskt subjekt det, hvarvid en föreställning (predikatet) för medvetandet hufvudsakligen anknytes, så inses, att vid ett passivt brukadt verb är subjektet, såsom det, hvarpå uppmärksamheten hufvudsakligen är riktad, psykologiskt subjekt, äfven om det vid ett aktivt uttryckssätt är grammatiskt objekt. I opersonliga satser är skillnaden mellan aktiv och passiv knappast märkbar; endast bruket har ledt till olika uttryckssätt vid olika slags verb, t. ex. <i>det regnar</i> i förhållande till <i>det sjunges.</i> Och i allmänhet äro t. ex. nominalformerna urspr. indifferenta med afseende på genus verbi; sv. <i>hafvande</i> är aktivt, men <i>innehafvande</i> kan i vissa ålderdomliga förbindelser (laguttryck) vara passivt. Passivet såsom grammatisk kategori har olika upprinnelser. Närmast har det utvecklats ur aktivet af verb med neutral betydelse eller med sådan (ockasionell) användning. Då det om ett subjekt säges, att det är aktivt verksamt i en handling <i>hänga</i> (= komma någon att hänga, upphänga), har detta verb aktiv (kausativ) betydelse. Om det däremot om objektet i en aktiv sats säges, att det är (eller kommer i) ett passivt tillstånd af hvad som ligger i begreppet <i>hänga,</i> kan detta i denna neutrala (intransitiva) betydelse närmast jämföras med pass. <i>hängas</i> (upphängas). Skillnaden mellan <i>hänga</i> och (<i>upp-</i>) <i>hängas</i> består endast i den olika tidsarten (durativ, momentan). Så kan sv. <i>falla</i> vara ett passiv till <i>fälla,</i> lat. <i>cadere,</i> "falla", till <i>caedere,</i> "fälla". I lat. har man också vid <i>cadere</i> utbildat en konstruktion, som öfverensstämmer med passivets: lat. <i>cadere ab aliquo</i> = "falla för någon" (eg. orsaken utgående <i>från någon</i>), ungefär detsamma som <i>occidi ab aliquo</i> = "dödas af någon". Sv. <i>blifva</i> är pass. till <i>göra,</i> alldeles som lat. <i>fio</i> (eg. = "blifva") med passiv konstruktion till <i>facio,</i> "göra"; vidare <i>dö</i> i förhållande till <i>döda,</i> o. s. v. Ty. <i>scheinen</i> (eg. = "skina") har samma betydelse som sv. "synas", således ett slags pass. till <i>sehen,</i> "se". Men som grammatisk kategori kan passivet först då sägas vara till, när det bildas af samma stam som aktivet genom ett för alla (eller en bestämd grupp) gemensamt bildningselement. T. ex. om de urgermanska verben på <i>-nan</i> (jfr ty. <i>lernen,</i> "lära sig", ett slags passiv, reflexiv, till <i>lehren,</i> "lära") kommit därhän att utgöra mönster för en bildning med passiv betydelse af hvilket verb som helst, ungefär som man kan bilda <i>fyllna</i> (= fyllas) till <i>fylla</i> o. s. v., så kunde man kalla bildningen på <i>-na</i> i sv. för passiv. Det är ungefär på det sättet, som man har att tänka sig, att passivet i sanskrit på <i>-ya-tē</i> (3:e sing. pres.) uppkommit af verba med intransitiv betydelse på <i>-ya-ti</i> (3:e sing. pres. akt.), blott så, att de mediala personaländelserna blifvit förhärskande i passivum. I grek. har pass. utvecklats ur medium eller är i det hela lika med detsamma. I lat. torde också vissa mediala former ha legat till grund, men det egentliga passivmärket är där, liksom i de keltiska språken, ett <i>r: capior</i>, "jag tages" (<i>Capio,</i> "jag tager"). I de moderna språken bildas passivum antingen genom omskrifning med participium perf. (pass.) och ett hjälpverb med betydelsen "vara", "blifva" (fr., ty. o. s. v. liksom delvis i de äldre språken), eller också har ett genom sammansättning uppkommet medium (reflexivum) blifvit passivum: så vissa förbindelser i fr. med <i>se.</i> I sv. har pass. på <i>-s</i> ur <i>-st, -sk</i> utvecklats ur ett medium, bildadt med urspr. pron. <i>sik,</i> "sig." — Liksom aktiva (neutrala) former kunna användas i passiv betydelse (en utförlig framställning af denna företeelse, hvad engelskan vidkommer, lämnas af K. F. Sunden i "A category of predicational change in english", i "Uppsala univ:s årsskrift", 1916), så kunna urspr. passiva former småningom öfvergå till att användas i aktiv (neutral) betydelse. Ett slående exempel är det norsk-danska <i>jeg synes</i> — "det synes mig", "jag tycker". — I sammanhang med verbets genus står enligt det föregående indelningen i <i>transitiva</i> och <i>intransitiva verb</i> (se dessa ord), som båda kunna användas <i>neutralt,</i> då den i verbet uttryckta verksamheten eller tillståndet (skeendet) utsäges endast i och för sig utan förhållande till ett objekt. Endast de transitiva verben kunna ha fullständigt passivum, de intransitiva eg. blott i opersonliga uttryck, jfr t. ex. lat. <i>curritur,</i> "det springes" (= "man springer"). I sammanhang med medium ha de s. k. <i>reflexiva</i> verben utvecklats; reflexiviteten uttryckes i allmänhet genom reflexiva pronomina som objekt (eller i adverbial ställning), t. ex. sv. <i>erinra sig.</i>. Ur reflexiva eller passiva uttryck framgå ofta s. k. <i>reciproka</i> verb, uttryckande ömsesidighet i verksamheten, t. ex. sv. <i>slåss</i> (= "slå hvarandra"); reciprok betydelse kan naturligtvis förefinnas under andra former, t. ex. <i>gräla.</i> För så vidt ett verb i passiv form förlorat den passiva betydelsen, kallas det <i>deponens</i> (af lat. <i>deponere,</i> "aflägga", näml. den passiva betydelsen), vare sig med reciprok-reflexiv (neutral) betydelse, såsom i lat. <i>niti,</i> "stödja sig", sv. <i>slåss, stångas, kappas,</i> eller till följd af längre gående förskjutning med transitiv betydelse, i det de börjat konstrueras med ackusativobjekt, t. ex. lat. <i>hortor,</i> "jag uppmanar", sv. <i>hoppas</i> o. s. v. Med <i>semideponens</i> (speciellt inom latinska grammatiken) menar man ett verb, hvars formsystem är sammansatt af delvis aktiva, delvis passiva former i olika kategorier, t. ex. lat. <i>audeo — ausus sum — audere,</i> "våga". Omvändt tjänstgöra i passiv funktion verb, som ha aktiv form (jfr <i>cadere, fio</i> o. s. v., se ofvan). De kallas i den latinska grammatiken <i>activo-passiva,</i> t. ex. <i>vapulo,</i> "jag piskas", <i>veneo,</i> "jag säljes", o. s. v. — I afseende på den art af handling (skeende o. s. v.). som verben ha, "aktionsarten" (se under Tempus), äro flera slag tänkbara. Bland de oftast med namn förekommande typerna märkas: 1) med större eller mindre anslutning till tidsarten: a) <i>imperfektiva</i> med underafdelningarna <i>α</i>) <i>durativa,</i> uttryckande oafbruten fortvaro, och <i>β</i>) <i>iterativa</i> l. <i>frekventativa,</i> uttryckande upprepad handling ofta med intensiv anstrykning (lat. <i>agitare,</i> "pådrifva"); b) <i>perfektiva</i> eller <i>momentana,</i> uttryckande handlingens förläggande till en enhetligt tänkt tidpunkt, ofta med bibetydelse af densammas afslutning i denna tidpunkt, med några speciella grupper: <i>α</i>) <i>inkoativa,</i> uttryckande en handlings inträde (lat. verba på <i>-sco</i>), <i>β</i>) <i>enkelt perfektiva,</i>, <i>γ</i>) <i>iterativt perfektiva</i> o. s. v. (se under Tempus); 2) utan uttryckt tidsart: a) <i>intensiva,</i> uttryckande förstärkning i verbalbegreppet (t. ex. <i>storspringa</i> o. s. v.), b) <i>desiderativa,</i> uttryckande en önskan (lat. <i>esurio,</i> "jag önskar äta"), c) <i>diminutiva,</i> uttryckande 
page_number=631, index= - Verb - Werbach - Verba formalia - Verbal- - Verbaliter - Verbalkontrakt - Verballhornen - Verbaloblation - Verbanus lacus - Verbascum - Verbatim - Verba volant, scripta manent - Werbeck - Verbeeck l. Verbeecq, Pieter Cornelisz - Werben - Verbena - Verbenaceae, Järnörtfamiljen, Verbenaceer 
förminskning (lat. <i>cantillo,</i> "jag småsjunger"), d) <i>faktitiva,</i> uttryckande framkallande af en egenskap (grek. <i>ἰσῶ, ἰσόω,</i> "jag gör jämn"), e) <i>kausativa,</i> förekommande i vissa språk med specifik bildning (t. ex. i sanskrit) och med betydelsen "föranleda, komma någon att göra något" (jfr ty. <i>gehen machen, </i>fr. <i>faire aller</i>), o. a. arter. 
Med hjälpverb menar man sådana verb, hvilkas konkreta betydelse afnötts och som i stället, mest i de moderna språken, användas för att (analytiskt) bilda vissa böjningskategorier (se vidare Hjälpverb). Verbet <i>vara</i> (<i>jag är,</i> lat. <i>sum,</i> o. s. v.), såsom förbindande subjekt och predikat, kallar man <i>verbum substantivum.</i> — Indelningen i primära och sekundära (primitiva och derivata) afser verbens egenskap att icke kunna härledas af andra i språket befintliga ord (t. ex. <i>bära,</i> som icke kan härledas ur något annat samtidigt ord) eller att förutsätta ett sådant ord (t. ex. <i>täcka</i> af <i>tak, fylla</i> af <i>full</i> o. s. v.). Denna indelning har emellertid ringa betydelse; ty verb, som nu se ut att vara primitiva, kunna i en tidigare period ha varit derivata (härledda). Med afseende på indelningen tematiska och otematiska verb jfr Presens. — Verbens böjning, hvarmed menas de olika former ett verb antar för olika numeri, personer, tempora, modi o. s. v., kallas <i>konjugation</i> (se d. o., där det äfven redogöres för begreppen "svaga" och "starka" verb; jfr dessutom Växelljud). Speciellt med afseende på person kunna verben indelas i personliga och opersonliga verb. Af senare slaget äro verb sådana som det <i>regnar,</i> det <i>snöar,</i> det <i>brinner</i> o. s. v. Jfr om hithörande frågor — mera populärt — Delbrück, "Vergleichende syntax der indogermanischen sprachen", II (i Brugmann och Delbrück, "Grundriss der vergleichenden grammatik der indogermanischen sprachen", bd IV; 1897) samt — med utförlig diskussion af termernas innebörd och historia — Noreen, "Vårt språk", bd 5 (1904—12). K. F. J. 
<b>Werbach,</b> by. Se Tauberbischoffsheim. 
<b>Verba formalia,</b> nlat., den exakta ordalydelsen (i tal eller skrift). 
<b>Verbal-</b> (lat. <i>verbalis,</i> af <i>verbum,</i> ord). 1. Som består af ord (t. ex. verbalindex, verbalinjurie, verbalkonkordans, se Konkordans); ordagrann, bokstaflig, ord för ord (t. ex. verbal öfversättning, verbalinspiration, se Ingifvelse), ordförklarande (t. ex. verbaldefinition); som håller sig endast till ordalagen (t. ex. verbalkritik); föranledd af ett yttrande (verbalkria, se Kria); muntlig (ex. verbalnot, se Not, sp. 62). Jfr Real. — 2. <i>Gramm.</i>, som hör till ett verb (ex. verbalböjning, se Konjugation; verbalform, verbaländelse); som ligger till grund för ett verb (verbalstam); som är afledd af ett verb (så äro t. ex. "utlåtande", "simning" verbala substantiv, "härskande", "nött", "lifvad" verbaladjektiv; om verbalrötter se Pronomen, sp. 366, och Rot, sp. 979). — Verbaliter (<i>verbatim, verbotim, verbotenus</i>), nlat., ord för ord, efter ordalagen; muntligen. 
<b>Verbaliter.</b> Se under Verbal-. 
<b>Verbalkontrakt</b> (af lat. <i>verbis obligatio contrahitur,</i> "genom vissa uttalade ord åtages förpliktelse"), <i>jur.</i>, aftal, som ingås med uttalande af vissa fastställda ordalag (<i>verba</i>), såsom enligt romersk rätt var nödvändigt, då en obligatorisk förpliktelse (se Fordran och Obligation 2) skulle bringas till stånd och ej någon annan af de giltiga aftalsarterna (se Aftal, sp. 300—301) passade. Jämväl i äldre germansk (också svensk) rätt har dylik formbundenhet för aftal förekommit; <i>skötning</i> (se d. o.) torde sålunda skolat beledsagas med vissa uttalade ord, liksom <i>giftermål</i> (se d. o.) försiggått enligt bestämdt formulär. För modern rätt är främmande att kräfva användning af vissa ordalag i enskildas aftal. C. G. Bj. 
<b>Verballhornen</b> [fer-hår-], ty. Se Balhorn. 
<b>Verbaloblation,</b> <i>jur.</i> Se Dröjsmål, sp. 954. 
<b>Verbanus lacus,</b> sjö. Se Lago maggiore. 
<b>Verbascum,</b> <i>bot.</i> Se Kungsljus. 
<b>Verbatim.</b> Se under Verbal-. 
<b>Verba volant, scripta manent,</b> lat., "orden flyga, det skrifna blir kvar", hvad man skrifvit är mera bindande än ett muntligt yttrande. Jfr Littera scripta manet. 
<b>Werbeck.</b> Se Svärdström-Werbeck. 
<b>Verbeeck</b> l. Verbeecq [ferbēk], Pieter Cornelisz, holländsk målare och raderare, f. i Haarlem, d. omkr. 1653, blef 1635 inskrifven i målargillet i Alkmaar samt 1645 upptagen som mästare i gillet i Haag. Dateringen på hans taflor visar, att han var verksam 1638—50. Han målade företrädesvis ryttarscener och säges ha varit Ph. Wouwermans lärare. I Stockholms Nationalmuseum finns af honom <i>Hvit ridhäst i ett stall.</i> C. R. N.* 
<b>Werben,</b> stad i Altmark, i preussiska prov. Sachsen, på Elbes vänstra strand, 2 km. ofvanför Havels inlopp i nämnda flod. 1,602 inv. (1905). W. var medlem af hanseförbundet. I nyare tid har det blifvit bekant genom det af Olof Hansson (se Örnehufwudh) anordnade befästa läger, som Gustaf II Adolf intog där och hvari han under juli och aug. 1631 trotsade Tillys försök att förmå honom till strid i öppna fältet, en strid, som skulle ha varit ofördelaktig för Gustaf Adolf. 1636 lade sig Baner under 3 månader i samma läger. I aug. s. å. intogs W. af de kejserlige, men återtogs af Baner 12 okt. C. O. N. L. W:son M. 
<b>Verbena</b> L., <i>bot.</i>, växtsläkte, hörande till fam. <i>Verbenaceae,</i> med 80, till största delen amerikanska örter och buskar. Blomfodret är 5-klufvet, med den öfversta fliken något mindre än de andra. Kronan är svagt läppformig. Ståndarna äro 4, tvåväldiga. Frukten är en fyrdelad klyffrukt. I Sveriges sydliga landskap förekommer sällsynt <i>V. officinalis,</i> järnört, en något sträf ört med flikiga blad och små rödletta blommor i smala ax. Denna ört var förr officinell under namnet <i>Herba verbenae</i> och var högt berömd som nära nog ett universalmedel. I medeltidens trolldomsväsen spelade järnörten en stor roll. Den ansågs kunna göra en människa osårbar (sannolikt däraf namnet järnört). I Grekland gällde den fordom som en helig planta och anses ännu som lyckobringande. I trädgårdarna odlas allmänt som prydnadsväxter flera amerikanska arter med stora blommor i olika färger, t. ex. <i>V. chamaedrifolia, V. phlogiflora, V. tenera</i> och särskildt deras hybrider (<i>V. hybrida</i>; se fig. å sp. 1199). O. T. S. (G. L—m.) 
<b>Verbenaceae,</b> Järnörtfamiljen, Verbenaceer, <i>bot.</i>, en i synnerhet inom tropikerna 
page_number=632, index= - Verbenaceae, Järnörtfamiljen, Verbenaceer - Verbenaceer - Verbenaolja - Verbenineae - Verbi causa l. verbi gratia - Verboeckhoven, Eugene Joseph - Verboom, Adriaen Hendricksz - Verbotim - Verbrüggen l. Verbrugghen, 1. Kasper Peeter (I) - Verbrüggen l. Verbrugghen, 2. Kasper Peeter (II) - Verbrüggen l. Verbrugghen, 3. Pieter, d. ä. - Verbrüggen l. Verbrugghen, 4. Pieter, d. y. - Verbrüggen l. Verbrugghen, 5. Hendrik - Verbum - Verböczy, Istvan - Vercelli 
lefvande växtfamilj af serien <i>Tubiflorae,</i> omfattande 760 arter af företrädesvis buskar och träd samt ett mindre antal örter. Några växa som lianer. Grenarna äro ofta 4-kantiga; bladen äro motsatta eller kransställda och sakna stipler. Blomhyllet är dubbelt, sambladigt och 5-taligt. Blomkronan är oftast 1-symmetrisk och ofta något läppformig, med öfverläppen ibland större, ibland mindre än underläppen. Ståndarna äro antingen 4 tvåväldiga eller ock endast 2. Fruktämnet är oftast bildadt af 2 fruktblad. Stiftet är apikalt. Frukten är stenfrukt eller klyffrukt. Till denna familj hör det bekanta ostindiska tekträdet (se d. o.) och <i>Citharexylum,</i> som lämnar järnträ. Äfven många prydnadsväxter höra hit, t. ex. <i>Verbena, Vitex, Clerodendron, Lantana,</i> den citronluktande <i>Lippia citriodora</i> m. fl. O. T. S. (G. L—m.) <i>Verbena hybrida.</i> (Till art. Verbena, sp. 1198.) 
<b>Verbenaceer,</b> <i>bot.</i> Se Verbenaceae. 
<b>Verbenaolja,</b> flyktig olja, som erhålles ur bladen af den i Spanien och södra Frankrike odlade växten <i>Lippia citriodora.</i> Den eger angenäm lukt, liknande den af citron, och består hufvudsakligen af citral (se d. o.), C10 H16 O, och en därmed isomer keton, <i>verbenon,</i> jämte limonen m. m. K. A. V—g. 
<b>Verbenineae,</b> <i>bot.</i> Se Tubiflorae. 
<b>Verbi causa</b> l. Verbi gratia (förk. <i>v. c.</i> och <i>v. gr.</i>), lat. (eg. "för ordets skull"), till exempel. — Verbi divini minister. Se Verbum 1. 
<b>Verboeckhoven</b> [fərbo'khåfən], Eugene Joseph, belgisk målare, f. 1799 i Warneton (Flandern), d. 1881 i Bruxelles, lärjunge af sin fader, skulptören Barthelemy V. (d. 1840), visade tidigt böjelse för att modellera djur. När han började måla, blef djur i landskap hans område. Han målade djuren med ängslig noggrannhet i detalj, äfven när han behandlade dem i stort format. Som hans främsta arbete nämnes <i>Hästar öfverfallna af vargar</i> (Rijksmuseet i Amsterdam). F. ö. målade han romerska bufflar (<i>Minne från kampagnan,</i> Bruxelles museum), rofdjur, fåglar, får (<i>Holländskt landskap med hvilande får</i> 1871, Stockholms Nationalmuseum) m. m., idkade äfven litografi, etsning och skulptur. Hans yngre broder, Charles Louis V. (f. 1802, d. 1889), var marinmålare. G—g N. 
<b>Verboom</b> [ferbåm], Adriaen Hlendricksz, holländsk målare, f. 1628, sannolikt i Rotterdam, d. 1670. Han påverkades af Jan van Goyen och i synnerhet af Jacob van Ruisdael och älskade liksom denne att framställa pittoreska, trädrika trakter. Staffaget i hans taflor utfördes af Lingelbach, Adriaen van de Velde, J. de Wet m. fl. Signerade taflor af honom finnas i Amsterdams Rijksmuseum m. fl. samlingar. I Stockholms Nationalmuseum finnas två arbeten af V., det ena, <i>Landtgård i utkanten af en löfskog,</i> signeradt. C. R. N.* 
<b>Verbotim.</b> Se under Verbal-. 
<b>Verbrüggen</b> l. Verbrugghen [fer-], flamskt konstnärsnamn från slutet af 1600-talet. — 1. Kasper Peeter V. (I), f. 1635 i Antwerpen, d. där 1681, var blomstermålare. — 2. Kasper Peeter V. (II), den förres son och lärjunge, blomstermålare, f. 1664 i Antwerpen, d. där 1730,. blef 1677 mästare i målargillet där och var där verksam, utom en tid (1706), då han bodde i Haag. Af honom finnas arbeten i Antwerpens och Schwerins museer. I Stockholms Nationalmuseum ses af honom en signerad tafla, kallad <i>Blomsterfeston och fruktskål.</i> — 3. Pieter V. d. ä., skulptör, f. i början af 1600-talet i Antwerpen, d. där 1686, utförde helgonbilder och grupper. — 4. Pieter V. d. y., den föregåendes son, skulptör, f. 1640 i Antwerpen, d. där 1691, lärjunge af sin fader och sedan utbildad i Rom, utförde mest prydnadsföremål, men därjämte en springbrunn i Ypern och äfven flera grafvårdar. Kristofer Dohnas och hans grefvinnas (f. Oxenstierna) grafvård i Uppsala domkyrka, signerad "Verbrugen Antverpiae Anno MDCLXXIV fecit", är troligen ett verk af denne V. — 5. Hendrik V., den föregåendes broder och sin faders lärjunge, skulptör, f. 1655, d. 1724, utförde grafvårdar och altarbilder. C. R. N.* 
<b>Verbum</b> (lat., plur. <i>verba</i>). l. Ord. - <i>Verbum Dei, v. divinum</i> och <i>v. Domini,</i> Guds ord, det gudomliga ordet, Herrens ord. <i>Verbi divini minister</i> (<i>V. D. M.</i>), Guds ords tjänare, präst. — 2. Verb (se d. o.). 
<b>Verböczy</b> [vä'rbȫtsi], Istvan, ungersk politiker och jurist, f. omkr. 1470, d. 1541 eller 1542 i Buda, under slutet af 1400- och början af 1500-talet lågadelns högt ansedde och mäktige anförare. Han samlade och ordnade de ungerska rättstraditionerna i <i>Opus tripartitum juris consuetudinarii inclyti regni Hungariae,</i> fastställdt som gällande lag af ständerna 1514 (tr. i Wien 1517; ung. öfv. 1565). Detta verk bildade ända till 1848 grundvalen för Ungerns rätt. Jfr Ungern, sp. 1037. K. B. W. 
<b>Vercelli</b> [-tjälli], stad i italienska prov. Novara, vid Pos biflod Sesia, på en sumpig, osund slättmark vid järnvägen mellan Turin och Milano. 17,900 inv. (1909; i hela kommunen öfver 30,000). Ärkebiskopssäte. De vallar, som förr omgåfvo staden, ha raserats och förvandlats till bulevarder, från hvilka man har vacker utsikt öfver Alperna, särskildt Monte Rosa. Staden har i allmänhet krokiga och smala gator, men ett stort torg med Cavours staty och en ansenlig 
page_number=633, index= - Vercelli - Vercelli book - Verchne-Isetsk l. Verchisetsk - Verchne-Udinsk - Verchne-Uralsk - Verchnij-Tjirskaja - Verchojansk - Verchojanska bergen - Verchoturje - Vercingetorix - Werckmeister, Andreas - Vercolje - Verda - Verdaguer, Jacinto 
katedral från 1500-talet, hvars bibliotek innehåller ett antal sällsynta manuskript. I omgifningen odlas majs och ris, för hvilka produkter V. är en betydande marknad. Dessutom intar sidenindustrien en framstående plats. — <i>Vercellae</i> var i forntiden hufvudort för en ligurisk folkstam i Transpadanska Gallien och blef senare romerskt municipium. S. ö. om V. lågo Campi Raudii (se d. o.). A. N—d. 
<b>Vercelli book</b> [vətʃe'lī bu'k; lat. <i>codex vercellensis</i>], en 1822 i Vercelli, Piemont, upptäckt fornengelsk handskrift från 1000-talet, hvilken innehåller flera poetiska och ett prosaarbete. En faksimileupplaga utgafs 1894 af R. Wülker. Se dennes "Grundriss... der angelsächsischen literatur". R—n B. 
<b>Verchne-Isetsk</b> l. Verchisetsk ("öfre Isetsk"), fabriksort i ryska guv. Perm på vänstra stranden af Iset (en biflod till Tobol), 1 km. nedanför Jekaterinburg. Omkr. 6,000 inv. De största bergverken i Ural med gjuterier och valsverk. 
<b>Verchne-Udinsk</b> ("öfre Udinsk"), stad i Transbaikalien (Sibirien), vid Udas förening med Selenga, omkr. 100 km. ö. om Baikalsjöns strand och vid Transsibiriska järnvägen. Omkr. 20,000 inv. (5,881 inv. 1897). V. har flera kyrkor och synagogor, gymnasium, bibliotek och en årlig, mycket besökt marknad i februari. Hufvudnäringar äro garfverier, såpsjudning och ljusstöpning. En postväg för från V. åt s. öfver Selenginsk, Kiachta-Maimatschin, Urga och Kalgan till Peking. V. är säte för bergsförvaltningen i västra Transbaikalien. E. A—t. 
<b>Verchne-Uralsk</b> ("öfre Uralsk"), stad i Ryssland på östranden af Uralbergen och vid den lilla Urliads inlopp i Uralfloden. 11,100 inv. (1900), hvaraf 1/4 baschkirer. Garfverier. Anlagd 1734 under namnet <i>Vercho-Jaitsk,</i> led staden mycket af baschkirernas uppror 1755 och utbytte 1775, efter Pugatjevs uppror, sitt förra namn mot det nuv. A. N—d. 
<b>Verchnii-Tjirskaja.</b> Se Nizjnij-Tjirskaja. 
<b>Verchojansk</b> (jakut. <i>Boronuk</i>), stad i Öst-Sibirien, prov. Jakutsk, vid Janafloden på 67° 34' n. br. Omkr. 350 inv. (1900). I V. har den lägsta temperaturen på jordytan blifvit uppmätt. Se Köldpoler. A. N—d. 
<b>Verchojanska bergen,</b> en västlig utlöpare af Stanovojbergen, ö. om Lena och dess biflod Aldan. Höjd 1,420 m. ö. h. På 1,250 m. leder en klöfjeväg från Jakutsk till Verchojansk. A. N—d. 
<b>Verchoturje,</b> stad i ryska guv. Perm, på östsidan af Ural, vid Tobols biflod Tura. Omkr. 3,200 inv. (1900). Betydande utvinning af järn och guld. A. N—d. 
<b>Vercingetorix,</b> en galler af arvernernas stam, ställde sig redan som ung man i spetsen för den stora resningen mot Julius Caesar år 52 f. Kr. Det patriotiska partiet i Gallien, förbittradt öfver den romerska våldsmakten, slöt sig med stor ifver till V., som utkorats till arvernernas konung. Caesar, som under vintern vistats s. om Alperna, skyndade sig emellertid tillbaka till Gallien för att kväfva upproret. Efter åtskilliga strider knöt sig kampen kring staden Alesia (se d. o.), där V. belägrades af Caesar, hvilken i sin ordning utifrån anfölls af en stor gallisk styrka. Sedan dennas anfall blifvit tillbakaslaffet, gaf sig V. Fem år därefter fördes han i Caesars triumftåg genom Roms gator och blef därpå afrättad. T. framställes som en ridderlig och högsint man, hvars hjältemod och fosterlandskärlek dock, till följd af förhållandena inom den splittrade och svaga galliska nationen, måste duka under för Caesars öfverlägsna ledning och romarnas krigskonst. Se C. Jullian, "Histoire de la Gaule" (1707—09). R. Tdh. Galliskt mynt, slaget för Vercingetorix, medhans bild på åtsidan. 
<b>Werckmeister</b> [-maj-], Andreas, tysk organist och musikskriftställare, f. 1645, d. 1706 i Halberstadt som organist vid Martinskyrkan där, författade bl. a. <i>Orgelprobe</i> (1681; 2:a utvidgade uppl. 1689) och <i>Musikalische temperatur</i> (1691), den första skrift, som med bestämdhet påyrkade och på ett grundläggande sätt utredde den liksväfvande temperaturen som metod för orgel- och klaverinstruments stämning (se Temperatur 2). 
<b>Vercolje,</b> målare. Se Verkolje. 
<b>Verda</b> (ty. <i>wer da?</i>), hvem där! (tillrop från skyltvakter åt personer, som närma sig). Jfr Anrop och Qui-vive?. 
<b>Verdaguer</b> [-gēr], Jacinto, katalansk skald, f. 17 maj 1843 i byn Folgaroles nära Vich, d. 10 juni 1902 i Valvidriera, tillhörde en fattig familj och måste redan tidigt själf förtjäna sitt bröd genom lektioner och annat arbete. Han blef efter studier vid seminariet i Vich prästvigd 1870 och innehade sedan till sin död anspråkslösa prästerliga befattningar. På grund af sjukdom tog han 1876 och 1877 plats som skeppspräst på en Cubaångare, och de intryck han mottog under sina resor öfver Atlanten blefvo af utomordentlig betydelse för hans författarskap. Han hade redan förut framträdt som skald och prisbelönts vid "blomsterspelen" i Barcelona, men nu skref han det verk, som med ens gjorde hans namn till den katalanska litteraturens främsta och skaffade honom berömmelse öfver hela den litterära världen. Detta verk var <i>La Atlantida,</i> ett epos bestående af inledning, 10 sånger och afslutning, hvari han poetiskt behandlar sagan om landet Atlantis' försvinnande i hafvet och sätter den i förbindelse med Columbus' upptäckt af Amerika. En viss formlöshet i kompositionen förtar icke det starka intrycket af detta storslagna verk, som präglas af sällsynt mäktig fantasi, särskildt i de praktfulla naturbeskrifningarna, och som alltigenom bäres af en upphöjd idealitet. V., som här visade sig som en mästare i 
page_number=634, index= - Verdaguer, Jacinto - Verdal (Vaerdal) - Verdalselven - Verdam, Jacob 
språkbehandlingen, kan, i och med detta diktverks framträdande, sägas inta samma ställning i den nykatalanska litteraturen som Mistral inom den nyprovensalska. Katalanskans ställning som litteraturspråk var befäst genom framträdandet af ett klassiskt verk. "La Atlantida" prisbelöntes vid "blomsterspelen" 1877 och öfversattes inom kort till flera språk. Samma egenskaper som i denna dikt visar V. äfven i sitt andra stora epos <i>Canigo, Llegenda pirenayca dels temps de la Reconquìsta</i> (1886). — Resten af V:s författarskap omfattar hufvudsakligen religiös lyrik, utmärkt af innerlig mystik och skön poetisk ingifvelse. Främst står samlingen <i>Idilis y cants mistichs</i> (1879). Bland öfriga många arbeten må nämnas <i>Cansons de Montserrat</i> (1880), <i>Lo somni de Sant Joan</i> (1887), trilogien <i>Jesus Infant</i> (1894), <i>Flors de Maria</i> (1902), resebeskrifningen <i>Dietari d'un peleyri a Terra Santa</i> (3:e uppl. 1906) och de postuma <i>Rondalles</i> (1908), <i>Els Pobres, els Sants</i> (1918). — Några af V:s dikter finnas öfversatta till sv. af G. Björkman i "Genljud från Hesperien" (1892 ff.). E. S—f. 
<b>Verdal</b> (förr Vaerdal), härad och pastorat i Nord-Tröndelag fylke (före 1919 Nordre Trondhjems amt), Norge, bestående af socknarna Stiklestad, Vuku och Vinne. 1,597,88 kvkm. med 7,046 inv. (1918). Vid hufvudkyrkan en stor obelisk till minne af slaget vid Stiklestad. Jordbruks- och skogsdistrikt. Genom pastoratet strömmar den från sjön Veren nära riksgränsen kommande Verdalselven, som nedanför handelsplatsen Verdalsöyra faller ut i Trondhjemsfjorden. 19 maj 1893 framgick ett stort jordskred i dalens nedre del längs älfven. Ett mindre skred egde rum på eftermiddagen den 18 vid Reppe, omkr. 8 km. ofvanför Verdalsöyra, men vid midnatt och timmarna därefter skedde den egentliga olyckan, då de af lera, sand och grus bestående jordlagren med på dem liggande byar på ömse sidor om Follodalen, som är en nordlig sidodal till Verdalen, omkr. 5 km. ofvanför Verdalsöyra, skredo ut i och nedåt hufvuddalen, där de bildade en stark damm tvärs öfver älfven, hvarigenom denna uppdämdes och bildade en sjö af 4 km. längd och 3,2 kvkm. areal. Då vattnet nådde upp till den lägsta punkten i fördämningen, strömmade det ut öfver de lösa massorna och hotade att ta en ny riktning, som innebar fara för många af de nedanför liggande byarna. Genom tillkallad militär, som i hast uppförde fördämningar på de hotade punkterna, lyckades man dock förebygga detta. Den nedrasade jordmassan anslås till 55 mill. kbm. och den af denna öfvertäckta arealen till 8,5 kvkm. Mellan 20 och 30 gårdar förstördes. Jämtlandsvägen på en sträcka af 4 km. raserades fullkomligt, och den bördigaste delen af V. ödelades totalt. Antalet människor, som omkommo vid skredet, var 111, och af dem, som räddades, afledo sedan 3 till följd af sina skador. Äfven på höstsidan 1893 inträffade flera jordskred, dock mindre. — Orsakerna till skredet äro i korthet följande. Norges yta har i en, geologiskt taladt, icke aflägsen tid legat lägre, så att hvad som nu är dalar varit den innersta delen af fjordar. På detta sätt har en stor del af V. och Vukudalen varit en fjord eller en arm af Trondhjemsfjorden. I denna fjord förde älfvarna ut sitt material af lera, sand och grus, som afsattes på dåv. hafsbottnen. Men i den mån landet höjde sig, kommo dessa lösa massor på det torra, de stego upp ur vattnet som terrasser. Den utglidande arealen var en dylik terrass, bestående af lera, lägst, samt sand och grus, på hvars yta gårdarna med odlade marker och myrar lågo. Leran, som hade en mäktighet af minst 15 m., var öfverst så fast, att man kunde gå på den, men på endast några få tums djup lättflytande, seg som sirap. Genom det från myrarna och sanden nedträngande dagvattnet har leran blifvit genomblött och genom lagrens lutning nedåt V. kommit i flytande tillstånd. Den öfverliggande sanden och gruset förlorade sitt underlag och störtade delvis ned i den underliggande lervällingen, och gårdarna med sin jord flöto ut på den rinnande leran, hvilken rent af som vågor slog upp öfver den odlade jorden. Området för skredet har ånyo odlats och delvis tillvuxit med småskog och nya vägar ha byggts genom området. Se vidare en uppsats af kanaldirektör Saetren i "Teknisk ugeblad" (1893). Flera dylika skred, men af mindre dimensioner, hade åtskilliga gånger förr timat, bl. a. 1726 och 1747. (K. G. G.) 
<b>Verdalselven,</b> en af Nord-Tröndelags största älfvar (se Verdal), bildas genom sammanflöde af Skjaekra från n. ö., Helgåen från ö. och Inna från s. ö., hvilka samtliga ha sitt upphof från vatten nära svenska gränsen. Den utfaller i inre Trondhjemsfjorden vid handelsplatsen Verdalsöyra. Nederbördsområde 1,397 kvkm. Representerar i outbyggdt tillstånd 4,310 eff. hkr (se Verdal). K. G. G. 
<b>Verdam</b> [fərda'mm], Jacob, holländsk filolog, f. 22 jan. 1845 i Amsterdam, d. 19 juli 1919 i Leiden, studerade i Leiden klassiska språk och nederländsk filologi, var professor i nederländska språket och litteraturen samt forngermanska språk i Amsterdam 1878—91, i nederländska språket, såsom efterträdare till M. De Vries, i Leiden 1891—1915. V. hade många lärjungar, men hans namn är företrädesvis knutet till den stora ordboken öfver det nederländska medeltidsspråket, hvars främste kännare han var, hans <i>Middelnederlandsch woordenboek,</i> ett verkligt storverk på lexikografiens område, till en del grundadt på samlingar af M. De Vries och medutgifvaren E. Verwijs (d. 1880). men väsentligen frukten af V:s egen samlarflit, lärdom och skarpsinne (h. 1 1882, intill 1920 A—V färdiga, W under utgifning). Bland V:s öfriga skrifter må nämnas utom en rad mönstergilla textkritiska och etymologiska uppsatser <i>Tekstkritiek van middelnederlandsche schrijvers</i> (1872), <i>De wetenschappelijke beoefening der Nederlandsche taal</i> (1878), <i>Over wetenschap en wetenschappelijke methode</i> (1891) samt en rad texteditioner, såsom <i>Historie van Troyen</i> (1873), "Jacob van Maerlant's strophische gedichten" (1898, tills. med tysken J. Franck, d. 1913; 2:a uppl. 1918), "Spieghel der 
page_number=635, index= - Verdam, Jacob - Verdandi (mytologi) - Verdandi (förening) - Verdandi, tidskrift för ungdomens målsmän och vänner i hem och skola - Werdau - Verde antico - Verde d’Egitto - Verde di Corsica - Verden 
sonden" (1901), "Ferguut" (1908), Vondels "Leeuwendalers" m. fl. Ett för vidare kretsar afsedt verk är V:s <i>Uit de geschiedenis der nederlandsche taal</i> (3 uppl. 1912). Lefnadsteckning af C. C. Uhlenbeck (1919). Jfr Nederländska språket. Hj.P—r. 
<b>Verdandi</b> ("Vardande"), <i>myt.</i> Se Nornor. 
<b>Verdandi,</b> en i Uppsala hösten 1882 stiftad enskild studentförening, som afser att utgöra ett föreningsband mellan Uppsala-studenter, "hvilka omfatta tanke- och yttrande-frihetens grundsatser samt hysa intresse för allmänt mänskliga och samhälleliga frågor". Äfven personer, som ej tillhöra studentkåren, kunna inväljas i föreningen. "Sitt ändamål söker den förverkliga dels genom att anordna diskussioner, dels genom åtgärder för folkbildningens höjande, dels ock genom andra åtgärder, som kunna befinnas lämpliga". 1887 började föreningen anordna <i>offentliga diskussioner</i> öfver aktuella, sociala och politiska ämnen. Den första af dessa, en diskussion i sedlighetsfrågan, ådrog föreningen mycken och oförtjänt ovilja, en ovilja, som dock småningom minskades icke minst genom det energiska arbete för folkupplysningen, som föreningen började bedrifva. Diskussionsverksamheten har emellertid alltjämt fortsatts, och föreningen har anordnat flera hundra enskilda och offentliga diskussioner och föredrag öfver ämnen af allmänt intresse. Vid sidan häraf har föreningen satt i gång åtskilliga andra företag, bland hvilka följande kunna förtjäna anföras. 1887 utgaf den, på förslag af Hj. Öhrvall, en <i>Studiehandbok</i> till tjänst för studerande vid Uppsala universitet och Stockholms högskola. Den blef mycket välkommen (4:e uppl. 1904), och exemplet rönte efterföljd i Lund. (1891 förordnades, att fakulteterna själfva skulle utge studiehandböcker.) 1888 började V., på förslag af K. Staaff, utge en serie populärvetenskapliga småskrifter, <i>Verdandis småskrifter,</i> som rönte stor framgång och som ännu fortsättes. (Till 1920 ha utkommit 28 bd, innehållande 235 skrifter, af hvilka större delen utgått i flera uppl.) 1891 inrättade föreningen, på förslag af O. Borge, ett <i>arbetarbibliotek</i> i Uppsala (1899 öfverlämnadt till det då bildade Uppsala arbetarbiblioteksförbund) och i samband med detta 1896 en <i>bokförmedling</i> "för att hjälpa arbetarkorporationer i landsorten att upprätta egna bibliotek" (1913 öfverlämnades bokförmedlingen till Folkbildningsförbundet); den utgaf ett antal <i>boklistor</i> och 1899 en <i>folkbibliotekskatalog</i> (4:e uppl. 1908) jämte anvisningar och råd i fråga om bildandet och skötseln af folkbibliotek, samt uppsatte ett antal <i>vandringsbibliotek</i> fr. o. m. 1902 till 1913 (då 24 sådana skänktes till Folkbildningsförbundet). Från 1905 erhöll föreningen statsanslag (2,000 kr.) till sin biblioteksrörelse. 1898 började V. distribuera <i>populärvetenskapliga tidningsartiklar</i> (till 1920 ha 360 sådana distribuerats) och 1900 att anordna <i>föreläsningar</i> (föreläsningsverksamheten öfverlämnades 1904 till universitetets då inrättade Föreläsningsbyrå och Folkbildningsförbundet i Stockholm). 1901 anordnade V. jämte föreningen Heimdal (se denna) ett <i>Studenternas folkbildningsmöte</i> i Uppsala, som fick stor anslutning och besöktes äfven af representanter för folkbildningsarbetet från Norge, Danmark och Finland (förhandl. vid detta möte äro tryckta i "Social tidskr." 1901). 1905 inrättade V. ett <i>socialpolitiskt bibliotek.</i> 1903 anordnade föreningen en <i>konstutställning</i> i Uppsala af Konstnärsförbundet, som rönte stor framgång och som efterföljdes af liknande utställningar 1904, 1905, 1906 (2 stycken), 1907, 1909 och 1910. 1907 inrättade föreningen en <i>deklarationsbyrå,</i> som fungerade flera år. Antalet i Uppsala boende föreningsmedlemmar är f. n. (1921) omkr. 100. Föreningens första ordf. var Karl Staaff (se denne) höstterminen 1882—vårterminen 1885. Bland hans efterträdare märkas D. Bergström, M. Hellberg och Hj. Öhrvall. Litt.: O. v. Zweigbergk, "Studentfören. V. 1882—92, ett stycke kulturhistoria från Upsala" (1892), "Studentföreningen Verdandi 1882—1907" (Porträttkatalog utg. 1907). "Meddelanden ang. Studentföreningen V:s folkbildningsarbete" (utg. af fören:s styrelse, 1901) och "Föreningen V." 1907, 1907—08, 1909—10. Hj. Ö. 
<b>Verdandi,</b> tidskrift för ungdomens målsmän och vänner i hem och skola utges sedan maj 1883 af skolföreståndarinnan fröken Anna Sandström, under den till en början strängt hemlighållna signaturen Uffe, samt bokförläggaren Lars Hökerberg. Tidskriften väckte redan vid sitt första framträdande uppmärksamhet, emedan samtliga uppsatser i dess 1:a häfte voro ett käckt uttryck för en alltmera framträngande ny riktning inom pedagogiken. Afsikten var dock ej att för framtiden ge tidskriften en bestämdt utpräglad färg i denna riktning, utan dess förnämsta uppgift angafs vara att "erbjuda en plats för offentlig <i>diskussion</i> af principer och <i>utbyte af erfarenheter</i> inom undervisning och uppfostran". Under årens lopp ha också allt flera af både äldre och yngre pedagoger af vidt skilda meningar bidragit till tidskriftens innehåll. Sedan 1890 har "Verdandi", som utkommer i 6 häften om året, åtnjutit årligt statsunderstöd med till en början 500, sedermera 1,000, 1,500 samt slutligen 2,500 kr. 
<b>Werdau,</b> stad i västra Sachsen, v. om Zwickau, vid Pleisse. 20,830 inv. (1913). W. är en af Sachsens lifligaste textilindustristäder; äfven järnindustrien är framstående. Staden har en högre väfskola. A. N—d. 
<b>Verde antico</b> [-kå], it. 1. En italiensk, antik, serpentinhaltig, grönådrig marmor, företrädesvis använd till arkitekturprydnad. Så äro t. ex. kolonnerna vid de båda hufvudingångarna till den öfre våningen i Nationalmuseum i Stockholm utförda af detta material. — 2. "Ädelärg", gammal ärg på antika bronser, patina, "aerugo nobilis" (se d. o.). 1. E. E. 
<b>Verde d'Egitto</b> [dedjittå], <i>geol.</i> Se Kalksten, sp. 643. 
<b>Verde di Corsica,</b> en i synnerhet bland arkitekter bruklig benämning på en på Corsica och annorstädes förekommande, till arkitektoniska prydnader, pelare, vaser m. m. använd gabbro (se d. o.), som utmärkes för sin gröna färg. E. E. 
<b>Verden</b> [fēr-]. 1. Stad i Hannover, reg.-omr. Stade, på högra stranden af Aller, 5 km. från dess förening med Weser. 9,700 inv. (1905). Tornlös gotisk dom (från 1290), lämningar af de forna befästningarna. Gymnasium. Bryggerier, brännerier och cigarrtillverkning. V. nämnes första gången 
page_number=636, index= - Verden - Werden - Verdens gang - Werder (Wärder, Wörth; öar) - Werder (Estland) - Werder, 1. August von - Werder, 2. Bernhard von 
782 som den ort, där Karl den store lät afrätta 4,500 sachsare. — 2. Biskopsstift, som räknade sin uppkomst ända från Karl den store. Då reformationen började sprida sig i Tyskland, motarbetades den ifrigt af Kristofer af Braunschweig, som var biskop i både Bremen och V., men hans broder och efterträdare Georg, som ock styrde båda stiften (1558—66), tolererade den. Då efter dennes död stiften blefvo skilda, infördes reformationen i V. Det var fortfarande ett biskopsdöme, men styrdes, såsom så många andra sådana i Tyskland under denna tid, af en protestantisk biskop och ett protestantiskt domkapitel. Efter restitutionsediktets utfärdande (1629) förbereddes i V. såsom mångenstädes en katolsk reaktion, men åtgärderna i denna riktning afbrötos genom Gustaf II Adolfs uppträdande. 1632 besattes V. af svenska trupper, men 1636 måste svenska regeringen öfverlämna landet åt hertig Fredrik af Danmark (sedermera konung Fredrik III), som 1634 blifvit vald till ärkebiskop i Bremen. Då 1643 krig utbröt mellan Danmark och Sverige, tog hertig Fredrik parti för sin fader, Kristian IV, mot Sverige, hvilket hade till följd, att svenske generalen Königsmarck 1645 eröfrade både Bremen och V. Trots gjorda försök lyckades hertig Fredrik sedermera icke komma i besittning af de förlorade stiften, och i westfaliska freden (1648) afträddes de båda i egenskap af sekulariserade <i>hertigdömen</i> som rikslän till Sveriges krona. Redan vid den provisoriska anordningen af styrelsen i Bremen och V. 1649 hade hertigdömena erhållit gemensam styrelse. Så blef ock fallet, sedan deras ställning under nödig samverkan med dem själfva definitivt ordnats genom en af den svenska regeringen tillsatt kommission, som erhöll sin instruktion i början af 1651 och afslutade sin verksamhet sommaren 1652. V. behöll emellertid sin särskilda förvaltning och sin landtdag. 1712 eröfrade danskarna såväl Bremen som V., men förpantade 1715 dessa länder till kurfursten af Hannover, och i freden i Stockholm 1719 afträdde Sverige dem definitivt till denne mot en ersättningssumma af 1 mill. rdr. (Se närmare Bremen, sp. 92—93.) 1807 kom V. i franskt våld, lades 1810 under franska lydriket Westfalen, men kom s. å. åter till Frankrike, återgafs 1814 till Hannover och införlifvades 1866 jämte Hannovers öfriga besittningar med Preussen. V., hvars areal är 408 kvkm., ingår nu som en "krets" i preussiska prov. Hannover med 26,392 inv. (1905). — Jfr Pfannkuche, "Ältere geschichte des vormaligen bistums V." (1830) och "Neuere geschichte des vormaligen bistums Y." (1834), samt E. A. Zetterqvist, "Grundläggningen af det svenska väldet i hertigdömena Bremen och Verden" (1891; akad. afh.). 1. A. N—d. 2. J. N.* 
<b>Werden,</b> stad i Rhenprovinsen vid vänstra stranden af Ruhr, tillhörande denna dalgångs industridistrikt. 11,741 inv. (1913). I W. stiftades 799 ett benediktinkloster, i hvars bibliotek på 1500-talet anträffades <i>Codex argenteus</i> (se Codex 2). A. N—d. 
<b>Verdens gang,</b> norsk tidning, som uppsattes i Kristiania 1868 af redaktören Peder Olsen (hvilken äfvenledes uppsatte "Folkebladet") och utkom till en början 3 ggr i veckan, men sedan 1 okt. 1887 dagligen. Olsen redigerade tidningen i Jaabaeks (se denne) anda. 1876—juni 1878 redigerades den till namnet af Johan Sverdrup, under hvars ledning tidningen blef ett betydande politiskt blad, och 1876—1910 hade den till redaktör O. Thommessen (se denne). Under dennes tid vardt "Verdens gang" ett utprägladt organ för den radikala vänstern, blef landets obestridt främsta och mest spridda politiska dagliga tidning och förvärfvade till medarbetare ett stort antal politiska, vetenskapliga och litterära märkesmän. M. Mjelde efterträdde Thommessen som redaktör, men tidningen har ej återfått det förra inflytandet. Med tidningen sammanslogs 1920 Norske intelligenssedler (se d. o.). (R—n B.) 
<b>Werder</b> (Wärder, Wörth), ty., eg. ö i en flod, t. ex. Elbe-öarna Billwerder och Finkenwerder vid Hamburg; vanligen landsträcka mellan floder eller stillastående vatten, t. ex. de i Weichsels delta belägna Danziger werder (se d. o.), mellan Weichsel och Mottlau, och Marienburger werder mellan Weichsel och Nogat. A. N—d. 
<b>Werder,</b> ryskt batteri på Estlands västra kust midt för ön Moon. Under Världskriget bragtes W. till tystnad af en tysk eskader 17 okt. 1917, och den 21 landsattes en tysk styrka på Werderhalfön, samtidigt som tyska torpedbåtar bombarderade stranden n. om W. Ett tyskt landstigningsförsök s. om W. den 24 afvärjdes emellertid, och natten till den 27 utrymde tyskarna halfön. L. W:son M. 
<b>Werder.</b> 1. August von W., grefve, preussisk militär, f. 1808 på Schlossberg (Ostpreussen), d. 1887 på Grüssow (Pommern), började sin bana 1826 som officer vid preussiska gardesinfanteriet och deltog 1842—43 på ryska sidan i kaukasiska kriget, där han blef svårt sårad. Efter sin hemkomst anställdes han som kapten vid generalstaben. I kriget 1866 förde han som generallöjtnant 3:e infanteridivisionen, och vid krigsutbrottet 1870 ställdes han i spetsen för den förenade württembergsk-badensiska armekåren. Då denna efter slaget vid Wörth delades, öfvergick W:s befäl till den nybildade 14:e armekåren, som kom att bestå af badensiska divisionen och en del preussiska trupper. Strassburgs belägring blef dess första uppgift, undandrifvandet af de franska trupper, som samlades i öfre Elsass och Franche-Comte, samt belägringen af fästningarna i Elsass den andra. Allvarsammast blef dock ställningen, när Bourbaki med 1:a Loire-armen i jan. 1871 anryckte för att undsätta Belfort. Genom W:s seger vid Lisaine 15—17 jan. afvärjdes dock all fara. Efter freden blef W. chef för 14:e armekåren i Karlsruhe. Han upphöjdes vid afskedstagandet, 1879, i grefligt stånd. — 2. Bernhard von W., den föregåendes broder, general och diplomat, f. 27 febr. 1823 i Potsdam, d. 19 mars 1907 i Berlin, blef 1840 preussisk gardesofficer, 1852 major och flygeladjutant hos konung Vilhelm af Preussen samt 1866 öfverste och chef för gardesfysiljärregementet. 
page_number=637, index= - Werder, 2. Bernhard von - Werder-geväret - Verdi, Giuseppe 
Han var 1869—86 kejsar Vilhelm I:s "militärbevollmächtiger" (ett slags vid tsarens person attacherad militärt sändebud) vid ryska hofvet, egde i hög grad Alexander II:s förtroende samt bidrog väsentligt till bevarandet af goda vänskapsförbindelser mellan de båda kejsarna. W. blef 1884 general af infanteriet samt var 1886—88 guvernör i Berlin och 1892—95 tysk ambassadör i Petersburg. 1. C. O. N. 2. V. S—g. 
<b>Werder-geväret,</b> bajerskt gevär af 11 mm. kaliber, enligt Peabodys system (se Handeldvapen, sp. 1313), konstrueradt af ingenjören Ludwig Werder (f. 1808, d. 1885). Slutstycket vrides medelst en fjäder och hanen, i olikhet med hvad förhållandet är vid Peabodys gevär, där denna rörelse orsakas af en vinkelhäfstång. Werder-geväret ändrades sedermera för preussiska mausergevärets ammunition. H. W. W.* 
<b>Verdi,</b> Giuseppe, Italiens berömdaste tonsättare under 1800-talets senare hälft, f. 10 okt. 1813 i byn Roncole nära Busseto i Parma, d. 27 jan. 1901 i Milano, son till en värdshusvärd och småhandlare, röjde tidigt en allvarlig och sluten karaktär, som kunde upplifvas endast genom musik, en konst, med hvilken hans första bekantskap förmedlades genom ett instrument, som han framdeles skulle skänka en outtömlig repertoar, nämligen ett positiv. Endast elfvaårig, tjänstgjorde han som ord. orgelackompanjatör i Roncoles kyrka. I Busseto fick han en lärare i organisten Provesi samt en beskyddare i fabrikanten Barezzi, hvars dotter blef hans första maka (1836). Försedd med ett stipendium, kom han 1832 till Milano för att söka inträde i konservatoriet; men föreståndaren vägrade att intaga honom på den grund, "att han icke egde några musikaliska anlag"(!), hvarför V. i stället vände sig till kapellmästaren Lavigna, som under några år öfvade honom i harmoni, kontrapunkt och dagligt studium af Mozarts "Don Juan". Efter att sedan ha tjänstgjort fem år i Busseto som Provesis efterträdare i dirigentskapet för filharmoniska sällskapet, hvarjämte han var organist i en franciskankyrka, återkom han till Milano 1838 för att försöka sig som operakompositör. Hans förstlingsverk, <i>Oberto, conte di San Bonifacio,</i> hade på la Scala (1839) tämligen stor framgång, men nästa försök, <i>Un giorno di regno,</i> gjorde fiasko (1840). Nedtryckt af denna motgång och af den samtidiga förlusten af hustru och två barn, hade V. redan beslutit öfverge musiken, då händelsevis Soleras librett <i>Nabucodonosor</i> föll honom i händerna och oemotståndligt lockade honom till komposition (1842). Denna opera, som bl. a. har präktiga körer, gjorde honom med ens till en berömd man och fann väg till utlandet (Wien 1843, Paris 1845). Primadonnans parti kreerades af Giuseppina Strepponi, som sedan skänkte V. sin hand (hon afled 1897). <i>I Lombardi alla prima crociata</i> (Milano 1843) letade sig äfven fram till utlandet (i Paris omarbetad med titeln <i>Jerusalem</i> 1847), men hade liksom den förra endast inom Italien afgjord framgång. I denna och flera följande operor inmängde V. drag af förstucken propaganda för Italiens frigörelse och enande till ett rike. Hans namn blef ett slags hemlig symbol, i det att dess bokstäfver V E R D I fingo betyda Vittorio Emmanuele Re d'Italia. Den första Verdi-opera, som snart sagdt i hela världen blef populär, var <i>Ernani</i> (text efter V. Hugos drama; Venezia 1844, Stockholm 1853), hvilken också renast afspeglar tonsättarens egenskaper under hans tidigaste period: melodisk ursprunglighet och rytmisk energi, större kraft än hos föregångarna Bellini och Donizetti, men visserligen äfven banal harmoni, ytlig, brutal instrumentation och plumpa försyndelser mot den dramatiska sanningen. De följande fem åren skref V. en mängd verk, som dock ej lyckades bibehålla sig: <i>I due Foscari</i> (Rom 1844), <i>Giovanna d'Arco</i> (Milano 1845), <i>Alzira</i> (Neapel 1845), <i>Attila</i> (Venezia 1846), <i>Macbeth</i> (text efter Shakspere; Florens 1847, Stockholm 1852, Paris, i omarbetning, 1865), <i>I masnadieri</i> (text efter Schillers "Die räuber"; London 1847, med Jenny Lind), <i>Il corsaro</i> (Trieste 1848), <i>La battaglia di Legnano</i> (Rom 1849), <i>Luisa Miller</i> (Neapel 1849; text efter Schillers "Kabal und liebe") och <i>Stiffelio</i> (Trieste 1850; i omarb. <i>Aroldo,</i> Rimini 1857). Men så följde inom några år tre af V:s populäraste arbeten: <i>Rigoletto</i> (Venezia 1851, Paris 1857, Stockholm 1861; text efter V. Hugos "Le roi s'amuse"), <i>Il trovatore</i> ("Trubaduren", Rom 1853, Paris 1854, London och Petersburg 1855, Stockholm 1860) samt <i>La traviata</i> ("Den vilseförda", text efter A. Dumas d. y:s "Kameliadamen"; Venezia 1853, Paris å Italienska operan 1856, å Lyrique med Kristina Nilsson 1864, Stockholm 1868). Af dessa hade i synnerhet "Trubaduren" en rent af fabelaktig framgång. "Den vilseförda" gjorde i Venezia i början fiasko. Med "Rigoletto" har man iakttagit en förbättring i V:s stil, som började bli mera vårdad och uttrycksfull, mindre rå och bullrande än förut; likväl voro de dramatiska örfilarna fortfarande kännbara, och muntert dansande kabalettor fingo stundom teckna de allvarligaste känslor. Stilrensningen och det omsorgsfullare arbetet gjorde ytterligare framsteg i de därefter för olika städer skrifna operorna, hvilka dock ej länge höllo sig uppe: <i>Les vepres siciliennes</i> (Paris 1855), <i>Simone Boccanegra</i> (Venezia 1857), <i>Un ballo in maschera</i> (Rom 1859; libretton, som handlar om Gustaf III:s mord, är öfversatt till svenska: "En maskeradbal", 1868), <i>La forza del destino</i> (Petersburg 1862, Milano 1869, Paris 1876) och <i>Don Carlos</i> (text efter Schiller; Paris 1867). Först nu vidtar V:s egentliga storhetsperiod, då han vid nära 60 års ålder förmådde på en gång bibehålla hela sin melodiska friskhet och tillika reformera sitt skrifsätt, låta tonspråket smyga sig noga efter handlingens kraf till en grad, som tillvann honom aktning och beundran från flera af hans argaste vedersakare och gaf honom rang bland alla tiders främsta dramatiska tonsättare. (Det är dock att märka, hurusom redan partier af några bland hans föregående operor, särskildt "Macbeth" och "Simone Boccanegra", 
page_number=638, index= - Verdi, Giuseppe - Verdier, Anna de - Verdikt - Werdohl - Verdon - Werdt, Johann von - Verdun, Verdun-sur-Meuse 
uti ingifvelse och formgifning uppvisa en ny och förädlad musikdramatisk stil.) För den nya italienska operan i Kairo gjorde den lärde egyptologen Mariette bej på kedivens föranstaltande ett utkast med nationellt ämne, benämndt <i>Aida,</i> hvilket bearbetades till en fransk prosalibrett af du Locle och sedan öfversattes på italiensk vers af Ghislanzoni, därpå sattes i musik af V. och slutligen gafs med enorm framgång (Kairo 1871, Milano 1872, Berlin 1874, Wien 1875, Paris 1876, Stockholm 1880). Där har V., icke alldeles utan påverkan från Wagner, men med bibehållande af sin italienska individualitet, lyckats uppnå större dramatisk sanning, mera innerlighet och djup i uttrycket och trognare lokalfärg än fordom, på samma gång han i musikalisk form, harmoni och orkestrering utvecklar en konst, som ingen förut tilltrott honom. Mindre melodirikedom, men ännu större närmande till en deklamatorisk stil och känslornas anatomisering röjer <i>Otello</i> (text af A. Boito, efter Shakspere), som har partier af ovanlig karakteriseringsförmåga och lidelsefull dramatisk styrka; dess första uppförande var ett evenemang nästan jämförligt med Baireuthdramernas (Milano 1887, Wien 1888, Berlin och Stockholm 1890). Och i <i>Falstaff</i> (Milano 1892, Stockholm 1896; text af Boito, efter Shakspere) åstadkom han ett mönster af fin komisk operastil, där äfven invecklade ensemblers byggnad yppar högt utvecklad förmåga. Af hans öfriga kompositioner märkas särskildt en stråkkvartett, hymnen <i>Inno delle nazioni</i> (1862), ett <i>Rekviem</i> öfver Manzoni (1874), som är äkta sydländskt i sitt sinnligt melodiska och dramatiskt effektfulla uttryck för andakten, men saknar de äldre mästarnas idealitet och kontrapunktiska djup, samt 4 <i>Pezzi sacri</i> (1897; Stabat mater, Tedeum, Ave Maria och Laudi alla Virgine), hvilka visa en märkvärdig friskhet i känsla och konstnärskraft hos den 84-årige mästaren. V. blef 1860 medlem af italienska parlamentet och 1872 senator, men spelade ej någon politisk roll. Han förvärfvade en betydande förmögenhet, blef godsegare och gjorde stora donationer, bl. a. en på 2 mill. lire till upprättandet i Milano af en asyl för ålderstigna fattiga konstnärer; till underhåll af detta hem gå äfven inkomsterna af hans operor. Af sina landsmän hyllades han som en furste. V. blef 1865 led. af svenska Mus. akad. En staty öfver honom restes 1906 i New York (mod. af Civitelli), och ett figurrikt jättemonument öfver honom i Parma (mod. af E. Ximens) af täcktes i aug. 1920. — Monografier öfver V. ha skrifvits af Monaldi (1877), Pougin (1886), Valori (1894), Parodi (1895), Crowest (1897), Perinello (1900; i Reimanns saml. "Berühmte musiker"), Basso (1901), Chechi (s. å.), Sorge (1904), Soffredini (1901, 1908 o. 1913), Roncaglia (1914) m. fl. Jfr H. Key, "Verdis opera Macbeth" (1919), textbearbetning med inledning om V:s utveckling som operakompositör. A. L.* 
<b>Verdier</b> [-diē], Anna de. Se Pettersson, Anna. 
<b>Verdikt</b> (fr. och eng. <i>verdict,</i> mlat. <i>verdictum,</i> af lat. <i>verus,</i> sann, och <i>dicere,</i> säga), <i>jur.</i>, resultatet af juryns öfverläggning, dess utsago. Se Jurydomstol. 
<b>Werdohl</b> [-dål], kommun i Westfalen, kretsen Altena, på bägge sidor om Lenne. 8,594 inv. (1905). Liflig industri. 
<b>Verdon</b> [-då̃'], en 175 km. lång flod, upprinner i franska dep. Basses-Alpes på Mont Pelat, flyter nedanför Castellana genom fyra canons af 46 km. längd (den 21 km. långa Grand canon är den mest storartade i Frankrike) och faller ut i Durance. 
<b>Werdt,</b> Johann von. Se Werth. 
<b>Verdun</b> [värdö̃'], V.-sur-Meuse [syr möṡ], stad och fästning af första klassen i franska dep. Meuse, vid floden Meuse, som där förgrenar sig i fem armar, och järnvägen från Paris till Metz, som där skäres af järnvägen Nancy—Sedan. 21,360 inv. (1901). V. befästes af Vauban och hade 1870 kvar sin bastionerade enceinte samt på västra stranden ett citadell, beläget på samma plats som det forna klostret S:t Vannes, hvars kvarstående byggnader begagnas till kaserner. Efter 1870—71 års krig utbyggdes V. till en lägerfästning. Mot ö. anlades sålunda först ett antal fort på de under belägringen (se nedan) som synnerligen viktiga befunna orterna Belrupte i ö., S:t Michel i n. ö., Belleville i n. samt La Chaume i v. och Regret i s. v. Därefter framgick man österut ända till Cotes branta östrand och krönte denna med ett stort antal verk till 9 km. längd. Mot s. ansluter vidare en rad fort, och mot n. har en smal höjdrygg utnyttjats till anläggning af en tät rad befästningar. Bakom östfronten gruppera sig vid järnvägen flera verk. Ställningens högra flygel på vänstra Meusestranden ligger på Bourrusryggen samt omfattar fort, mellanverk och batterier. Den mot v. s. v. riktade västra hufvudfronten räknar 8 verk i 2 linjer. Anslutning till Meuse förmedlas i s. af fort de Dugny. På 48 km. omkrets finnas ej mindre än 16 större samt några och 20 mindre fort, största diametern är 15 km. — V. är säte för en biskop och har en vacker 3-skeppig katedral (invigd 1147 af påfven Eugenius III), ett offentligt bibliotek jämte konst-, arkeologiskt och naturalhistoriskt museum. En för V. utmärkande industri är tillverkning i stor skala af konfektvaror och likörer. — V. (lat. <i>Virodunum,</i> senare <i>Viridunum</i> och <i>Virdunum</i>) tillhörde romerska prov. Gallia belgica och senare Austrasien. I aug. 843 ingicks där mellan kejsar Lothar I och hans bröder Ludvig den tyske och Karl den skallige det ryktbara fördraget rörande den frankiska monarkiens delning (se Lothar, romerska kejsare 1, sp. 1133). V. själf kom då till Lothringen, 870 till Frankrike och 925 till Tyska riket. Under Henrik II:s krig med kejsar Karl V kom staden, som blifvit riksstad, 1552 till Frankrike, men afträddes jämte biskopsstiftet V. och de båda andra tyska biskopsstiften Metz och Toul formligen till detta land först i westfaliska freden (1648). Efter några timmars bombardering öppnade staden sina portar för preussarna 1792. 25 sept. 1870 inneslöts staden af preussarna, belägrades sedan 13 okt. och kapitulerade 8 nov. Under Världskriget, särskildt under dess första skeden, då först general Sarrail (se d. o.), sedan general Herr och slutligen (efter 25 febr. 1916) general Petain förde befälet öfver V:s försvarsarme, spelade V., som då förstärkts med en framskjuten krans af fältbefästningar, en framstående roll i striden mellan tyskar och fransmän. V. var nämligen Frankrikes egentliga utfallsport mot Tyskland samt utgjorde ett 
page_number=639, index= - Verdun, Verdun-sur-Meuse - Verdunaltaret - Verdunpriset - Verdy du Vernois, Julius von - Vere, släkt 
allvarsamt hot mot tyskarnas västfront och mot de av Metz skyddade tysk-lothringska stålindustriområdena samt koldistrikten i Briey. Det gällde sålunda för tyskarna att spärra denna utfallsport och om möjligt "stöta in den åt Frankrike till". Redan 1 sept. 1914 hade tyskarna (5:e armen under kronprinsen af Tyskland) en framgång vid V., och sedan angrepo de denna fästning hufvudsakligen söderifrån, där spärrforten dock ej kunde tagas. Angreppet förnyades i nov. och dec., och i febr. 1915 bombarderades V. upprepade gånger af tyska flygare. Striderna om V. fortsattes sedan i mars och april samt såväl s. som ö. och n. om fästningen, men sedan afstannade de för att först i okt. återupptagas. Ej förrän i febr. 1916 blef dock mera allvar med den tyska offensiven mot V. 22 febr. genombröto tyskarna fransmännens främsta ställning n. om V., togo en mängd byar och drefvo fransmännen efter hand tillbaka — hvarvid fort Douaumont togs — mot linjen Vacherauville — byn Vaux, som nåddes 8 mars, hvarefter V. bombarderades. En följd af dessa tyska framgångar blef tillbakadragandet af de franska ställningarna på Woevreslätten. Striderna fortsattes sedan i mars, då tyskarna för att befria de ö. om Meuse varande trupperna från en besvärande flankeld 6 mars började framrycka äfven v. om floden, där efter veckotals heta strider med maj månads utgång linjen höjden 304—södra sluttningen af höjden le Mort homme—Cumieres—Courettes-höjderna nåddes och därmed äfven tyskarnas strategiska mål för operationerna på denna sida om floden. Under maj gingo fransmännen emellertid till offensiv mot Douaumont, som togs den 23, men blott för att den 24 åter förloras till tyskarna, som sedan ytterligare framträngde och eröfrade Cailletteskogen den 1 och fort Vaux 7 juni. Härmed voro de inne i den permanenta befästningslinjen, och V:s betydelse som brohufvud och uppmarschsort var därmed högst afsevärdt reducerad. Striderna fortsattes dock äfven under återstoden af juni och i juli och utföllo i allmänhet till tyskarnas förmån; men i aug. började bladet vända sig, och fransmännen vunno några framgångar, bl. a. vid Thiaumont och Fleury, såväl i denna månad som i sept. Slutligen igångsatte de under generalerna Nivelle och Mangin en omfattande motoffensiv 23 okt., och redan den 24 återtogo de Douaumontfortet samt närgränsande skogar och byar. Tyska motanfall tillbakaslogos. Sedermera fortsattes visserligen striderna, men 2 nov. kunde fransmännen besätta ruinerna af fort Vaux, hvarefter hufvudsakligen artilleristrider utkämpades till fram i dec., då fransmännen gjorde ytterligare framsteg n. om V. Väster om Meuse gynnade lyckan däremot tyskarna i jan. 1917, hvarefter artilleriduellerna åter vidtogo på båda sidor om floden ända till 1 juli, då en tysk offensiv igångsattes, men snart afstannade. 20 aug. företogo slutligen fransmännen ett stort anfall såväl v. som ö. om Meuse, och tyskarna måste då småningom draga sig tillbaka mot Bethincourt, Samogneux och Beaumont, hvarigenom V. i det närmaste återfick sin ursprungliga roll i det franska försvaret. Några tyska framgångar i slutet af okt. och i nov. kunde ej förändra detta läge. De sista striderna vid V., ett tyskt kraftigt bombardemang, egde rum 21—24 mars 1918. När striden om V. kommit i full gång, hade tyskarna omkr. 2,000 pjäser, fördelade på 561 batterier, i ställning och 700,000 projektiler utslungades pr dygn, hvaraf 500,000 mot den speciella anfallsfronten. Under anfallets senare perioder sköto tyskarna 250,000 skott i dygnet. L. W:son M. 
<b>Verdunaltaret</b> [-dö̃'-], ett af emaljkonstnären Nikolaus från Verdun 1181 förfärdigadt altare, nu i Klosterneuburg (se d. o.). 
<b>Verdunpriset</b> [-dö̃'-], ett af preussiske konungen Fredrik Vilhelm IV 1844 till minne af Tyska rikets 1000-åriga tillvaro (sedan fördraget i Verdun 843) stiftadt pris på 1,000 thaler, som hvart 5:e år utdelats för det bästa arbetet i tysk historia. 
<b>Verdy du Vernois</b> [värdi' dy värnωa'], Julius von, preussisk general, krigsminister och militärförfattare, f. 19 juli 1832 i Schlesien, d. under tillfällig vistelse i Stockholm 30 sept. 1910, inträdde 1850 såsom officer vid infanteriet, genomgick krigsakademien och anställdes vid generalstaben. Fälttåget 1866 gjorde V. i 2:a preussiska armens stab och var under kriget 1870—71 såsom öfverstelöjtnant anställd i stora högkvarteret, där han var chef för underrättelseväsendet. Efter kriget stannade han i stora generalstaben som chef för krigshistoriska afdelningen och återupptog äfven sin genom kriget afbrutna verksamhet som lärare vid krigsakademien. 1871 blef han öfverste och 1876 generalmajor. 1877 erhöll han sitt första truppbefäl (såsom chef för en infanteribrigad). Sedermera användes V. såsom direktor för allmänna krigsdepartementet af krigsministeriet (1879), såsom divisionschef (1883) och såsom guvernör i Strassburg, till dess han i april 1889 öfvertog krigsministerportföljen, hvilken han dock lämnade i okt. 1890, då han drog sig tillbaka till privatlifvet. 1881 hade han befordrats till generallöjtnant och 1888 till general af infanteriet. V:s <i>Studien über truppenführung</i> (1870—73), <i>Studien über felddienst</i> (1887) samt hans 1891—1909 utkomna grundliga <i>Studien über den krieg</i> (på grundvalen af fransk-tyska kriget) väckte mycken uppmärksamhet. Alla tre arbetena äro öfversatta till svenska. V. utgaf dessutom <i>Die kavalleriedivision im armeeverbande</i> (1874—75) samt några mindre skrifter. I flera afseenden inverkade han, som ansågs vara grundläggare af den sedermera högt uppskattade applikatoriska lärometoden, på officersutbildningen inom armen liksom ock på sättet för fredsöfningarnas utförande i hans hemland. 1874 blef V. led. af sv. Krigsvet. akad. C. O. N. (H. J—dt.) 
<b>Vere</b> [vi'ə], gammal engelsk adelssläkt, som torde ha fått sitt namn från den normandiska byn Ver invid Bayeux och hvars stamfader Aubrey de V. finnes upptagen i Domesdaybook af 1086; hufvudmannen inom ätten bar 1142—1703 titeln earl af Oxford. Tennyson har firat släkten som "den längsta och mest lysande rad af ädlingar, 
page_number=640, index= - Vere, släkt - Vere, De, A. Th. - Vereczkepasset - Vereenigde Nederlanden - Verein für sozialpolitik - Vereinsmark - Verek - Verelius, Olof 
som England skådat". John de V., 7:e earl af Oxford, f. 1313, d. 1360, utmärkte sig som krigare i slagen vid Crecy och Poitiers. — Robert de V., 9:e earl af Oxford, f. 1362, d. 1392, var intim vän till Rikard II och dennes af stormännen hatade gunstling. Han utsågs 1385 till Irlands styresman med titeln markgrefve af Dublin, upphöjdes 1386 till hertig af Irland, men dröjde kvar i England och anklagades hösten 1387 för förräderi af konungens farbroder, hertigen af Gloucester, och fyra andra stormän ("the lords appellant"; se Rikard, sp. 290). Han öfvergafs af sina krigare, flydde till Nederländerna, dömdes 1388 af parlamentet till döden som förrädare och fick till sist tillflykt i Louvain, där han omkom på en vildsvinsjakt. — John de V., 12:e earl af Oxford, f. omkr. 1408, d. 1462, halshöggs som anhängare af huset Lancaster. — Hans son John de V., 13:e earl af Oxford, f. 1443, d. 1513, slöt sig 1469 till "kungamakaren" Warwick, bidrog att återuppsätta Henrik VI på tronen, förde 1471 dennes högra flygel vid Barnet, flydde efter nederlaget till Frankrike, satt efter ett misslyckadt resningsförsök fången 1474—84 och förde 1485 högra flygeln vid Bosworth i Henrik VII:s segrande här. — Edward de V., 17:e earl af Oxford, f. 1550, d. 1604, glänste vid Elisabets hof och var måg till lord Burghley, beskyddade skalder och var själf lycklig poet i tidens stil. — Sir Francis V., f. 1560, d. 1609, var en af sin samtids erfarnaste fältherrar, stred i Nederländerna i spetsen för engelska frivilliga från 1585, vann 1588 vid Bergen-op-Zoom knightvärdighet och var från 1589 faktiskt högste befälhafvare (formellt först 1598) för de engelska hjälptrupperna. Till hans mest lysande bedrifter hörde segern vid Nieuport (2 juli 1600) och försvaret af Ostende (1601—02) mot spanjorerna. V. återvände till hemlandet, när Jakob I 1604 slöt fred med Spanien, blef 1606 guvernör i Portsmouth och skref memoaranteckningar om sina fälttåg (<i>Commentaries,</i> utg. 1657, omtryckta 1883 af Arbor i "English garner"). — Hans yngre broder, sir Horace V., sedan 1624 baron V. of Tilbury, f. 1565, d. 1635, tjänade i Nederländerna under brodern från 1590 och stannade kvar där äfven efter freden 1604. Han stred med framgång mot spanjoren Spinola, blef 1618 guvernör i Utrecht och 1620 ledare af expeditionen till Pfalz, där han, otillräckligt understödd hemifrån, endast kunde inlägga små garnisoner i Heidelberg, Mannheim och Frankenthal. Dessa städer måste efter tappert motstånd mot den spanska öfvermakten under Cordoba och Tilly uppges 1622—23. V. stred sedermera i nederländsk tjänst 1624 vid Breda, 1629 vid belägringen af Bois-le-duc i Brabant och 1632 vid belägringen af Maastricht. Bägge bröderna anlitades flitigt som lärare i krigskonsten. De äro begrafna i samma graf i Westminster abbey; om deras fälttåg se sir Cl. Markham, "The fighting Veres" (1888). — Aubrey de V., 20:e earl af Oxford, f. 1626, d. 1703, var den siste af sin ätt; han satt som rojalist i fängelse under Cromwell, var rådsledamot under Karl II, öfvergick 1688 till Vilhelm af Oranien och deltog 1690 i slaget vid Boyne. V. S—g. Horace Vere. 
<b>Vere,</b> De [divī'ə], A. Th. Se De Vere. 
<b>Vereczkepasset</b> [vä'rätskä-]. Se Karpaterna, sp. 1147. 
<b>Vereenigde Nederlanden</b> [fərē'nichdə nē'dərlandən], holl. Se Nederländerna, sp. 695. 
<b>Verein für sozialpolitik</b> [fera'jn-]. Se Katedersocialister, sp. 1287, och Socialpolitik, sp. 201. 
<b>Vereinsmark</b> [fera'jns-], <i>num</i>. Se Mark, sp. 995. 
<b>Verek,</b> <i>farm.</i> Se Arabiskt gummi. 
<b>Verelius,</b> Olof, fornforskare, språkforskare, f. 12 febr. 1618 i Häsleby socken, Jönköpings län, d. 3 jan. 1682 i Uppsala, var son till kyrkoherden Nicolaus Petri, men tog sig i unga år namnet V. Han blef student i Dorpat 1633 och i Uppsala 1638, utsågs af Axel Oxenstierna till lärare åt adliga ynglingar och företog 1648—50 en utländsk resa, hvarunder han i Leiden höll en latinsk oration öfver westfaliska freden och i Paris en med anledning af drottning Kristinas kröning. Hemkommen, skref han <i>Epitomarum historiae svio-gothicae libri</i> etc., i hvilket arbete redan en hög tanke om Sveriges forntid framskymtar. Det utgafs 1730 och nyttjades, på grund af sitt vackra latin, rätt mycket till läsebok. Eloquentieprofessuren i Dorpat, till hvilken V. nämndes 1652, tillträdde han aldrig, ty på förord af rikskansleren fick han 1653 akademiräntmästarsysslan i Uppsala och blef dessutom, sedan han 1657 afböjt en honom tillbjuden lärostol i historia, 1662 kallad att bekläda den för honom särskildt inrättade professuren i svenska antikviteter samt utnämndes 1666 därjämte till riksantikvarie och assessor i Antikvitetskollegium. Han afgick som riksantikvarie 1675 och som räntmästare 1679, men förordnades 29 april sistn. år till universitetsbibliotekarie, med bibehållande af professuren. — Sedan Jon Rugman (se denne) skaffat isländska handskrifter till Uppsala, kastade V. sig med hela sin själ öfver fornnordiska språk och antikviteter, hvilket studium han invigde vid lärosätet. Bland hans lärjungekrets fanns själfve Olof Rudbeck d. ä., som skulle bli den väldigaste målsmannen för den "hyperboreiska" skola, hvilken V. på sätt och vis grundlade inom häfdaforskningen. V:s karaktär bar prägeln af gammaldags svenskhet. En man af gudsfruktan, stark fosterlandskärlek och enkla seder, rättfram och utrustad med praktiskt sinne, var han oböjligt sträng mot sig själf och andra i plikters uppfyllande, och ej sällan urartade 
page_number=641, index= - Verelius, Olof - Verelst, 1. Pieter - Verelst, 2. Simon - Verelst, 3. Herman - Werenskiold, Erik Teodor 
dessa egenskaper till sträfhet eller ofördragsam häftighet. Detta skönjdes i synnerhet i den bittra lärda fejd, som 1672—81 pågick mellan honom och Schefferus (se denne) ang. det hedniska Uppsalatemplets läge m. m., en fejd, som innerst hade sin kärna i motsatsen mellan V:s rudbeckianska funderingar om Sveriges uråldriga anor och den mer vetenskapligt kritiske Schefferus' afvisande hållning mot den "yfverborna" skolan. Striden, som tyvärr förbittrade bägges senare lefnadsår, hade det goda med sig, att den utdanade en första början till en verklig metod i den inhemska historieforskningen (jfr Cl. Annerstedt, "Schefferus och Verelius, en litterär fejd i sjuttonde seklet", i "Ur några antecknares samlingar. Gärd.... till G. E. Klemming", 1891). På de nordiska studiernas fält har V. rest sig en varaktig minnesvård med sitt isländska lexikon Index linguae veteris scytho-scandicae sive gothicae (utg. af O. Rudbeck 1691) och sina med sv. öfv. försedda editioner af isländska sagor, "Gothrici et Rolfi, Westrogothiae regum, historia" (d. v. s. Götreks och Rolf Götrekssons saga; 1664), "Herrauds och Bosa saga" (1666), "Hervarar saga" (1672) m. m. Nämnas må äfven <i>Manuductio ad runographiam</i> etc. (1675; på lat. och sv.). Gustaf II Adolfs ide om ett "consistorium ecclesiasticum generale" (se d. o.) förfäktades af V. i <i>Dissertatiuncula de hierarchia</i> (utg. 1722; på sv. 1724). V. hade större makt öfver latinska språket än någon af hans samtida i Sverige. Hans 1730 utgifna "Opuscula" på latin, "Vereliana", innehålla bl. a. en liten roman, <i>Peregrinatio cosmopolitana,</i> skildrande en "världsborgares reslif" i en diktad värld, som återspeglar verklighetens dårskaper och laster; berättelsen är genomträngd af vemodig poesi och världskännedom. Rudbeck tillegnade V. första delen af sin ryktbara "Atlantica". Se uppsats om V. i "Samlaren" (1911). (C. A.) 
<b>Verelst</b> [fər-], holländska målare. 1. Pieter V. (födelse- och dödsår okända), var enligt data på sina taflor verksam mellan 1643 (48?) och 1668. Det förstnämnda årtalet bär hans <i>Bondstuga</i> i Köpenhamns museum. 1668 måste han för skuld rymma från Haag, där han mestadels bott sedan 1642 och där han 1656 var med om att grundlägga det nya målargillet "la Confrerie". Han målade dels stora genreartade halffigurer, såsom <i>Porträtt af en gammal gumma</i> (1648, i Berlin) och <i>Kvinna, som nystar garn</i> (i Dresden), dels små genretaflor af interiörer med ljusdunkel och figurer, såsom <i>Sömmerska</i> (i Berlins museum), <i>Gubbar</i> (i Dresden), <i>Spelande bönder</i> (i Kassel) samt ett par bondtaflor i Wiens galleri. V. igenkännes på sin guldgula köttfärg och sin ulliga penselföring. 
— 2. Simon V., den föregåendes son, f. 1644 i Haag, d., enligt traditionen 1721, i London, blef 1666 mästare i Haags Lukasgille, var sedan länge verksam i London, där han målade blommor samt porträtt af hofvets män och högadeln. I Sveriges Nationalmuseum finnes <i>Blommor i glas</i> (signerad). 
— 3. Herman V., den föregåendes broder, f. på 1640-talet i Haag, d. omkr. 1690 i London, var lärjunge af sin fader samt bodde till 1667 i Haag, därefter till 1670 i Amsterdam, sedermera i Wien och sist i London. Han målade vanligen blommor, men äfven porträtt, af hvilka två (bägge 1667) finnas i Amsterdams Rijksmuseum. 1—3. C. R. N.* 
<b>Werenskiold,</b> Erik Teodor, norsk målare,, f. 11 febr. 1855 i Vinger i Österdalen, blef student 1872 och filos. kandidat 1873, började teckna för Middelthun 1874 och studerade 1875—80 i München, där han var elev vid konstakademien, för Loefftz och Lindenschmit. Under denna tid målade han <i>Lekande barn</i> och <i>sin faders porträtt</i> (1878), <i>Från Englischer garten</i> och <i>Den förlorade sonen</i> (1879) samt gjorde teckningar till norska folksagor. Den första af dessa teckningar tillkom 1876. Sommarbesök i olika trakter af norska landsbygden 1878 o. f. gåfvo rikt studieresultat, och till de samlingar af Asbjörnsens och J. Moes sagor, som utgåfvos 1879 o. f., illustrerade af flera konstnärer, lämnade W. de ej minst betydande teckningarna (flertalet af originalen i norska Nationalgalleriet). De ateljedoktriner, som vid denna tid voro härskande i München, tillfredsställde honom emellertid ej. De franska målningar, som utställdes där 1879, väckte hos honom nya fordringar på naturstudiet. I <i>Ett möte</i> (1880) gjorde han ett uppseendeväckande försök inom friluftsmålningen, och året därpå öfverflyttade han till Paris. Han tillbragte likväl de följande somrarna i Norge och bosatte sig där definitivt 1883. Hans målningar från denna tid visade högst betydande framsteg i lösningen af ljus- och luftproblemen. I en följd friska, intimt kända landskap och figurer omsatte han sina studier: <i>Vallare</i> (1882), <i>Telemarksflickor</i> (1883) och <i>Bondebegrafning</i> (målad under tre somrar 1883—85, liksom den föregående i nationalgalleriet). Den sistnämnda målningen upptogs som ett program för friluftsmåleriet; själf ansåg W., att han där "drifvit den naturalistiska formen i måleriet till dess yttersta konsekvens". I de hemvändande norske unge konstnärernas strid för de moderna framställningssätten liksom för reformer inom utställningsväsendet och öfver hufvud inom konstens ställning i samhället var W. en af ledarna. Skapad till organisatör, grep han in i stridigheterna "som den klargörande och ordnande tanken"; målmedveten, men alltid behärskad, blef han den centrala personligheten inom konstlifvet. Hans konstnärliga alstring var fortfarande frodig och fullödig. Bland hans målningar märkas <i>Upprensning af ett dike</i> (1886, Köpenhamns konstmuseum), <i>Två bröder</i> (den äldre sitter dåsig bredvid vaggan med den skrikande lillebror, 1888, Bergens galleri), <i>"Solstreif"</i> (1891, Göteborgs museum), <i>Väntande barn</i> (1894, Köpenhamns konstmuseum), <i>Abborrfiskare</i> (s. å.), <i>Lyktan</i> (skymningsstämning i småstad, 1900), <i>Flykten genom skogen</i> (eldskenseffekt, 1903, Nationalmuseum i Stockholm, f. n. deponerad i riksdagshuset), och på porträttets område <i>B. Björnson</i> (flera, det äldsta 1885, Nationalgalleriet), <i>Kitty Kielland</i> (1901), <i>Erika Nissen</i> vid pianot (1892, Nationalgalleriet), målaren <i>F. Collett</i> (1894, Stockholms nationalmuseum), <i>Edv. Grieg</i> (flera), 
page_number=642, index= - Werenskiold, Erik Teodor - Vereri perdidit - Veresajev (Vikentij Vikentievitj Smidovitj) - Verespatak l. Vöröspatak - Verestjagin (Veresjtjagin, Wereschtschagin, Verestchagin), Vasilij Vasiljevitj 
den monumentala framställningen af <i>Ibsen</i> (knästycke, 1895, Nationalgalleriet), <i>Jonas Lie, Kr. Sinding</i> (teckning, utst. 1904, Stockholms Nationalmuseum; se afbildning i art. Sinding, Kr.), <i>Kr. Mikkelsen</i> (Köpenhamns konstmuseum), <i>Björn Björnson</i> (sittande på parkett under en repetition på Kristiania teater, 1908, Nationalgalleriet), <i>Konstnärens dotter</i> (1910, Göteborgs museum), <i>Fritiof Nansen</i> (1912, Nationalmuseum i Stockholm), W:s son <i>Dagfin</i> (flera) och <i>Två gossar i tennisdräkt</i> (m. fl. utst. i Stockholm 1917). En förteckning öfver W:s porträtt finns i tidskr. "Kunst og kultur" 1915. W. utförde väggdekorationer med sagomotiv i F. Nansens villa i Lysaker; han lämnade teckningar till en norsk uppl. af Djurklous sagor (1887), till Snorres "Konungasagor" (jämte G. Munthe och H. Egedius, 1896) och till J. Lies "Familjen paa Gilge" (1903). Hans samtliga teckningar och studier till Asbjörnsens och Moes norska sagor utgåfvos samlade 1910. Han har äfven utfört raderingar (<i>Väninnor, Vinternatt, Nymåne, Ljus sommar</i> m. fl.) samt mönster till väfnader. En samling uppsatser <i>Kunst, kamp, kultur</i> utkom 1917. 
Redan i sina sagoteckningar blef W. epokgörande. Han flyttade sagan direkt in i lefvande lifvet och framställde, naivt och med bred okonstlad humor, typer, som folket kände igen som gamla bekanta, träffade därigenom ypperligt sagans lokala karaktär. I sina porträtt är han framför allt en kraftfull, intim och genial karaktärsskildrare. Karakteristiken af norska bönder i "Bondebegrafningen" är ytterst rak på sak, "realistisk och osentimental, typisk och tillika individuell" i sin hvassa skärpa. Sina naturstämningar kan han förläna en mild och poetisk lyrik; äfven i teckningar — exempelvis i bilderna till "Familjen paa Gilge" — är hans framställning af den norska naturen ny och personlig. Teckningarna till Snorres "Konungasagor" ha en storartadt summarisk och kärnfull hållning i gammal träsnittsstil. Inom det släktled af norska målare, som han tillhör, är han den, som i sin konst gett mest af andligt innehåll. Med smidig intelligens har han fördjupat sitt konstnärskap och, utan att uppge förbindelsen med utlandet, som han gång på gång besökt, följt med i den moderna utvecklingen, alltid intresserad för de nya möjligheter, som de nya uppslagen medfört. Vid världsutställningen i Paris 1889 erhöll W. hedersmedaljen. I Stockholm har han flera gånger utställt; sedan 1897 är han led. af Konstakademien. 
Hans son Dagfin, f. 26 okt. 1892 på Solberg i Baerum, har gjort sig känd bl. a. genom dekorativt hållna akvareller, framställande hundar, räfvar, renar i högfjället, reliefer (snidade och målade), raderingar (äfven i färg), glasmålningar och ej minst förträffliga kompositioner för väfnader, utmärkta för färgstyrka och monumental hållning. G—g. N. 
<b>Vereri perdidit,</b> lat., "han har förlorat all hut", "han vet ingen hut", citat från Plautus, Bacchides I, 2, 50. 
<b>Veresajev</b> [-jeff], pseudonym för Vikentij Vikentievitj Smidovitj, rysk författare, f. 1867 i Tula, d. 1919, studerade medicin vid universitetet i Dorpat och deltog som läkare i japanska fälttåget, hvarifrån han fick stoff till intressanta iakttagelser, som sedan utgåfvos i bokform (sv. öfv. "I kriget", 1908). Sina erfarenheter som läkare på den ryska landsbygden samlade han i <i>Zapiski vratja</i> (1902; "En läkares anteckningar", s. å.). Sin skönlitterära debut gjorde V. 1893 med den psykologiska berättelsen <i>Bez dorogi</i> (Utan väg), som tecknar den intelligenta samhällstypen vid århundradets slut, mer optimistiskt och positivt än hos Turgenev, hvilken V. f. ö. liknar i sin känsliga konstnärliga realism. Hans samlade berättelser utkommo 1909. V:s kritiska studier öfver Dostojevskij och Tolstoj utgåfvos 1911 under titeln <i>Zjivaja zjizn</i> (Lefvande lif). På sv. finnes novellsamlingen "Spindelväf" (öfv. af E. Weer, 1905). A—d J. 
<b>Verespatak</b> [ve'reʃ-] l. Vöröspatak [vö'röʃ-], rum. <i>Rosia,</i> by och grufva i rumänska Siebenbürgen, på västra sluttningen af bergstoppen Kirnik, 68 km. s. v. om Kolosvar (Klausenburg). 3,550 inv. (1900). Urgammal brytning af guld i Kirniks trakyt- och porfyrgångar. Guldvinningen var ganska betydande redan under romartiden, och trots de primitiva metoderna har äfven under senare tider utbytet ej varit ringa. I V., romarnas <i>Alburnus major,</i> ha äfven värdefulla fornfynd gjorts. A. N—d. 
<b>Verestjagin</b> (Veresjtjagin, Wereschtschagin, Verestchagin), Vasilij Vasiljevitj, rysk målare, f. 1842 i Tjerepovets (guv. Novgorod), d. vid slagskeppet "Petropavlovsks" undergång utanför Port Arthur 13 april 1904, var i sin ungdom sjöofficer, studerade måleri i Petersburg och för Gerôme i Paris från 1864, deltog i ryska fälttåget i Turkestan 1867—69, studerade i München 1871—73, reste i Indien 1874—76 och Palestina, bodde åter i Paris, till dess Rysslands krig mot turkarna 1877 lockade honom till krigsskådeplatsen. Han var med vid Schipka och Plevna. Vid öfvergången af Donau blef han svårt sårad. Sedan han tillfrisknat, inträdde han i general Gurkos svit och begaf sig efter vapenstilleståndet till Paris. 1892 bosatte han sig i Moskva. — I Petersburg hade V. utställt skildringar från kriget i Turkestan, hvilka nu utgöra en särskild del af museet i Moskva. 1880 föranstaltade han en utställning i Paris, där hans taflor, krigsscener från Turkestan och Balkankriget, landskap och folklifsbilder från Indien, Tibet och Kashmir samt från Himalayabergen, väckte uppseende. Sedan upprepades dylika utställningar flerstädes, våren 1887 i Stockholm. — V. vann ett sensationellt rykte framför allt som krigets målare. Han gaf helt objektiva framställningar af hvad han iakttagit, skildrade massuppoffring, plikttrohet, stum underkastelse, bilder, som verkade gripande och afskräckande genom sin brutala uppriktighet. Motivet har mera att betyda än det måleriska innehållet. Bland taflor af denna art äro <i>Vägen till Plevna,</i> kantad af ihjälfrusna 
page_number=643, index= - Verestjagin (Veresjtjagin, Wereschtschagin, Verestchagin), Vasilij Vasiljevitj - Werfel, Franz - Werff, Adriaen van der - Verfveln - Verga, Giovanni 
soldater, <i>Allt lugnt i Schipkapasset</i> (en öfversnöad fältpost), <i>Turkiskt lasarett</i> och <i>Stupade</i> (en präst läser böner öfver den gemensamma grafven). Till samma område hör <i>Nihilistafrättningen</i> och <i>Indiska upprorsmäns afrättning</i> af engelsmännen. V. målade äfven landskap, etnografiska figurer och arkitekturbilder från Indien, Orienten och Ryssland: <i>Salomos mur, Pärlmosken i Agra, Kreml</i> m. fl., utförda med mycken teknisk bravur, men skäligen ytligt, dessutom folktyper och landskap från Palestina, ibland i förbindelse med skildringar ur den heliga historien. På 1890-talet målade han en följd bilder ur Napoleon I:s fälttåg i Ryssland. Den bästa samlingen af hans arbeten lär finnas i Tretjakovs galleri i Moskva. — Han var verksam äfven som författare till ungdomsminnen, reseskildringar, konstbroschyrer och en roman, <i>Krigskorrespondenten.</i> Jfr monografi af E. Zabel (1900). C. R. N. G—g N. 
<b>Werfel,</b> Franz, österrikisk skald, f. 10 sept. 1890 i Prag, har utgett diktsamlingarna <i>Der weltfreund</i> (1911; 2:a uppl. 1912) och <i>Wir sind</i> (1913; ny uppl. 1914), dramat <i>Die troerinnen</i> (1914; uppf. 1920), en omdiktning af Euripides' skådespel, <i>Einander</i> (1915), urvalet <i>Gesänge aus den drei reichen</i> (2 uppl. 1917) och <i>Der gerichtstag</i> (1919). W. är den kanske mest framträdande af en grupp unga österrikiska lyriker (ofta kallade "die Werfelbande"), som för närvarande äro starkt uppmärksammade och diskuterade. Han söker återge individualitetens innersta genom en ur medkänsla framsprungen tolkning af deras lifs förbisedda, men väsentliga innehåll och skildrar med originell, bildstark, ofta svårbegriplig stilkonst. Hans diktning är extatisk, en religiös förkunnelse af alltillvarons helighet och det begränsades, personens, folkets, språkets, fördärfbringande och vilseförande ovärde. <i>Nicht der mörder, sondern der ermordete ist schuldig</i> (1920) är en roman om förhållandet mellan en tyrannisk fader och hans son. Se E. Lissauer i "Das literarische echo" XVIII (1915—16) och J. Landqvist i "Vår tid" (1920). R—n B. 
<b>Werff</b>, Adriaen van der, holländsk målare, f. 1659 i Kralingen vid Rotterdam, d. 1722, lärjunge af Eglon van der Neer, var 1691—92 medlem af styrelsen för målargillet i Rotterdam, inbjöds 1696 till Düsseldorf af kurfursten Johan Vilhelm af Pfalz, som gjorde honom till sin hofmålare och, 1703, till riddare, hvarför W. ofta signerat sina taflor med "Chevalier" framför namnet. Han lefde sedan omväxlande i Düsseldorf och Rotterdam. W. var genom sin lärare, som var elev af Jakob van Loo, arftagare af den akademiska riktningens omsorgsfulla, glatta målningssätt, hvilket han använde på taflor af jämförelsevis små dimensioner, bibliska, mytologiska, idylliska motiv, porträttgrupper och madonnor. Han tillfredsställde sin tids fordringar och vardt dess favoritmålare, eger mycken skicklighet, men saknar djupare känsla i uppfattningen. Af hans bilder fnnas många i Münchens pinakotek från tiden 1687—1716. Bland dem märkas den nämnde kurfurstens och hans gemåls porträtt (1700), 16 bilder ur Kristi och Marias historia, framställningar ur gamla testamentet (<i>Hagars bortjagande,</i> 1701), idylliska genrebilder (<i>Barnen med fågelburen,</i> 1687) samt en mytologisk tafla (<i>Diana och Kallisto,</i> 1704). I Dresden finnas <i>Herdescen</i> (1689), <i>Lot och hans döttrar</i> (1694), <i>Magdalena</i> (1711), <i>Madonna med Jesusbarnet och den lille Johannes</i> (1715) m. fl. Slutligen finnas verk af honom i Petersburg, i Schwerin, Louvre i Paris, Amsterdams Rijksmuseum (bl. a. hans <i>själfporträtt</i> i naturlig storlek), i Kassel och Braunschweig m. fl. ställen. — W:s yngre broder, Pieter van der W., f. 1665, d. efter 1731 i Rotterdam, var hans lärjunge och kopierade ibland hans arbeten. I Stockholms Nationalmuseum är <i>En dam med notbok</i> honom tillskrifven. C. R. N.* 
<b>Verfveln,</b> insjö i Kisa socken, mellan Östergötlands och Kalmar län, 139 m. ö. h., afbördar sitt vatten till Juttern och tillhör Stångåns flodsystem. Areal 4 kvkm. E. A—t. 
<b>Verga,</b> Giovanni, italiensk romanförfattare, f. 1840 i Catania på Sicilien, intar ett af de främsta rummen i det moderna Italiens litteratur, ehuru ingalunda den mest populäre eller ryktbare bland sina samtida. I sina tidigare romaner och berättelser, bland hvilka må nämnas den historiska <i>I carbonari della montagna</i> (1861—62), <i>Elna peccatrice</i> (1867), <i>Eva</i> (1873), <i>Storia d'una capinera</i> (s. å.; "En svarthättas historia", 1896), <i>Nedda</i> (1874), <i>Tigre reale</i> (1875), <i>Primavera ed altri racconti</i> (1876), var V. väsentligen en efterromantiker, som gärna skildrade lifvet i de aristokratiska kretsarna, retorik och sentimentalitet gjorde sig breda på skildringens bekostnad. Kärlekslidelsen, i regel tragisk, är från början hans hufvudmotiv. Senare vände han sig till hembygdsmotiven, och det är som den oöfverträffade skildraren af Siciliens folk i Siciliens natur han framför allt är uppskattad. Berättelsesamlingarna <i>Scene popolari</i> (1880), <i>Novelle rusticane</i> (1883), <i>Drammi intimi</i> (1884) och <i>Vagabondaggio</i> (1887) visa honom som en af den italienska "verismens" förnämste, påverkad af den franska naturalismen både i teori och utöfning, men fullt själfständig som konstnär. Det var på sätt och vis efter Zolas föredöme han anlade romanserien <i>I vinti,</i> som skulle visa en fiskarsläkts sammanstörtning och undergång, men endast två delar blefvo fullbordade: <i>I malavoglia</i> (1881), af många ansedd för att vara hans yppersta arbete, och <i>Mastro don Gesualdo</i> (1888). Af hans öfriga verk må här nämnas blott <i>Il marito di Elena</i> (1882), <i>Pane nero</i> (1883), <i>Per la vie</i> (s. å.), <i>Iricordi del capitano d'Arce</i> (1891), <i>Don Candeloro e. C.</i> (1894), <i>Dal tuo al mio</i> (1904; äfven som skådespel) och en samling <i>Drammi</i> (1896). — V:s framställning är ordknapp och åskådlig, den försmår att vädja till läsaren, ger i mättad, förtätad, starkt verkande och likväl ej effektsökande om än rutinerad form det sicilianska bondfolkets lif. Kärlek och död, blodets bjudande röst, lefnadssättets enkelhet och, icke minst, landskapets natur ha i honom fått en tolkare, som sökt och lyckats att 
page_number=644, index= - Verga, Giovanni - Vergara - Vergara y Vergara, Jose Maria - Wergeland, 1. Nicolai - Wergeland, 2. Henrik Arnold 
med all objektivitetens styrka få fram det ursprungliga. Icke minst hans kvinnogestalter äro oförgätliga genom sin heta, naturliga lidelsefullhet; typen <i>la lupa</i> (varginnan) framträder gång på gång i hans berättelser. — En af hans noveller, <i>Cavalleria rusticana,</i> har både som skådespel och opera (med musik af Mascagni) blifvit världsbekant. Se B. Croce, "Critica" (III, 1905), Maurice Muret, "La litterature italienne d'aujourd'hui" (1906), pseudonymen Jean Dornis, "Le roman italien contemporain" (1907), och H. E. Kinck, "Gammel jord" (s. å.). Till svenskan äro öfversatta blott några berättelser i "Italienskt folklif" (1884) och "Från det nya Italien" (1890). R—n B. 
<b>Vergara.</b> 1. (Bergara) Stad i spanska prov. Guipuzcoa, vid kustfloden Deva. 6,200 inv. (1900). Bergsskola. Där slöt carlistgeneralen Maroto 31 aug. 1839 ett fördrag med regeringen i Madrid (Espartero), hvarigenom inbördeskriget fick ett slut. — 2. Stad. Se Davao 3. 1. A. N—d. 
<b>Vergara y Vergara</b> [-i-], Jose Maria, kolombiansk författare och diplomat, d. 1872 i Bogota, förvärfvade sig stort anseende genom <i>Historia literaria de Colombia,</i> som fått beröm för noggrannhet i uppgifter och stilistisk talang. Af V:s öfriga arbeten må nämnas <i>Olivos y aceitunos todos son unos</i> och <i>Versos en borrador,</i> båda i bunden form. Ad. H—n. 
<b>Wergeland</b> [-la'n]. 1. Nicolai W., norsk författare, präst, politiker, f. 9 nov. 1780 af bondesläkt på gården Verkland i Sogn, efter hvilken han tog sitt namn, d. 25 nov. 1848 i Eidsvold, visade redan som gosse rika anlag och förhjälptes till katedralskolan i Bergen, hvarifrån han utgick som student till Köpenhamn 1799. 1803 tog han teol. ämbetsexamen med utmärkelse och erhöll vid universitetet medalj för en teol. afh. Under sin vistelse i Köpenhamn utgaf han berättelsen <i>Haldor Smeks smaa tildragelser.</i> 1806 utnämndes W. till adjunkt vid Kristiansands lärda skola och skref 1811 afh. <i>Mnemosyne</i> om upprättandet af ett universitet i Norge, hvilken väckte stort uppseende och belönades med första premien af Selskabet for Norges vel. 1812 utnämndes han till komminister i Kristiansand och gjorde sig bemärkt som utmärkt predikant samt blef stadens förste representant i församlingen på Eidsvold 1814. Där uppträdde W. mycket häftigt och ofta utmanande som ifrig anhängare af det wedelska partiet, hvilket betraktade Kristian Fredrik och hans sträfvanden med mycket misstroende och i stället arbetade för en förening med Sverige. Vid valet till urtima stortinget 1814 blef han förbigången. 1815 utnämndes han till hofpredikant och 1816 till kyrkoherde i Eidsvold. S. å. utgaf han sin våldsamma och ensidiga broschyr <i>Danmarks politiske forbrydelser imod Norge,</i> hvilken uppväckte häftig strid och framkallade skarp kritik i "Nationalbladet". Längre fram (1833) utgaf W. till försvar för sin son Henrik <i>Retfaerdig bedömmelse af Henrik Wergelands poesi og charakter</i> och gjorde äfven några inlägg i "daemringsfeiden". Därjämte skref han psalmer och predikningar. W:s personlighet kännetecknades af våldsam lidelsefullhet och brinnande äregirighet, hans skriftställarskap präglas af skarp logik och klar framställningskonst. Se Hj. Christensen, "N. W." (1899). 
2. Henrik Arnold W., den föregåendes son, skald, f. 17 juni 1808 i Kristiansand, d. 12 aug. 1845 i Kristiania, röjde redan som skolgosse poetisk begåfning. Ett till eftervärlden bevaradt häfte teckningar med kommentarer ådagalägger en för en 15-åring märklig insikt i samtida politiska tilldragelser i in- och utlandet. 1817 förflyttades fadern till Eidsvold, där sonen fick de första bestämmande intrycken af östlandets natur och folklif, hvilka skulle följa honom genom lifvet. Han sattes i Kristiania katedralskola och blef student 1825. Under det närmast följande tidsskedet, 1825—29, infaller hans viktigaste utveckling, hvarunder han — enligt Gerhard Gran — inhämtar sitt rikaste bildningsstoff och utbildar den lifsåskådning, som för alla tider kom att utgöra kärnan i allt hans verk. Hans egna alster från denna period — till en del utg. under märket Siful Sifadda — äro föga lyckade; dramat <i>Sinclars död</i> på ett maniereradt språk är en tydlig Shakspere-studie. Sommaren 1830 utkom hans omfångsrikaste och originellaste ungdomsverk, <i>Skabelsen, mennesket og Messias,</i> som han med ungdomlig själfkänsla kallade "ett mänsklighetens epos". Upplysningstidens rationalism och romantikens evighetslängtan mötas i denna dikt, hvars form genom sin måttlöshet utmanar alla den Heibergska estetikens lagar och hvars ideinnehåll kan föras tillbaka till filosofiska skrifter af dansken Steffens och norrmannen Treschow. Den manliga hufvudpersonen i eposet, Adam-Phun-Abiriel, bär otvetydigt drag af W. själf. Den för hela dikten, som tillika är en trosbekännelse, grundläggande iden, utgör skaldens strålande förvissning om människors drift till fulländning. Denna teleologiska evolution hade W. tillegnat sig under sina teol. studier. Welhavens kritik af arbetet inledde den långa striden med denne, hvars första skede bär namnet "stumpefeiden" (se Welhaven) och hvarunder Wergeland fördes in äfven på andra områden, särskildt politiken samt ett omfattande socialt arbete. 1835—37 redigerade han tidningen "Statsborgeren", som tidigare åtnjutit tvifvelaktigt anseende. Af denna rörliga period af sitt lif har han i en samling själfbiografiska skisser, <i>Hasselnödder</i> (1845), lämnat en glänsande, ofta godmodigt skämtsam teckning. 1837 erhöll W. ett hederspris för sitt sångstycke <i>Campbellerne,</i> som fick sin premiär 24 jan. 1838 å Kristianias nyinrättade teater och gaf upphof till vissa demonstrationer af Welhavens parti. Genom sitt hänsynslösa tidningsskrifveri invecklades W. i en hel del processer med ty åtföljande trakasserier. En anställning vid universitetsbiblioteket gaf W. 1839 ett torftigt lefvebröd, och 1840 utnämndes han till riksarkivarie. Han gifte sig och tycktes nu komma in i lugnare förhållanden. Då, 1839, mottog han af Karl Johan, som trots W:s politiska radikalism omfattade honom 
page_number=645, index= - Wergeland, 2. Henrik Arnold - Wergeland, 3. Jakobine Camilla - Wergeland, 4. Harald Nicolai Storm - Wergeland, 5. Oscar Arnold - Vergennes, Charles Gravier 
med verklig sympati, ett två-årigt understöd ur konungens privata kassa, hvaremot han erbjöd sig att utge "fritvalgte arbeider for almuens oplysning". Detta blef signalen till en häftig presskampanj mot W., som af såväl fiender som vissa vänner beskylldes för att ha sålt sig. W. lät sig emellertid ej vidare bekomma, utan slog friskt omkring sig i en hel rad dräpande kvicka farser, t. ex. <i>Stockholmsfareren, Engelsk salt, Den konstitutionelle, Vinaegers fjeldeventyr.</i> Bekanta äro hans gripande afskedsord till hans förutvarande vän L. Kr. Daa i sistnämnda stycke. Beskyllningen för lycksökeri vederlade han genom framgångsrikt arbete för allmogens upplysning, framför allt genom tidningen "For arbeidsklassen", som egde bestånd till hans död. Omnämnas bör äfven W:s framsynta behjärtade sträfvan att få upphäfdt förbudet mot judarnas bosättning i Norge; härom vittna bl. a. diktcyklerna <i>Jöden</i> (1842) och <i>Jödinden</i> (1844). Först sex år efter W:s död undanröjdes förbudet (1851). "Tacksamma judar utom Norge" reste af erkänsla 1857 W:s minnesvård på hans graf på Vor Frelsers begrafningsplats i Kristiania. Statyer öfver W. ha rests i Kristiania 1881 (mod. af Br. Bergslien) och i Kristiansand 1908 (mod. af Vigeland). Bland W:s arbeten äro utom de redan nämnda att märka <i>Den engelske lods</i> (1844), som inrymmer vackra reseskildringar och äfven den kända dikten "Hardanger", vidare hans frihetsdikter, delvis inspirerade af julirevolutionen, <i>Det befriede Europa</i> och <i>Czaris,</i> den uppseendeväckande dikt, hvarmed han hälsade Karl Johans intåg i Kristiania 1838, <i>Kongens ankomst</i> ("Får en banlyst harpe lyde?"), <i>Jan van Huysums blomsterstykke</i>, hans rörande svanesång <i>Til min gyldenlak</i> m. fl. Voro hans tidigare dikter ofta formellt bristfälliga och fläckade af ett svulstigt bildspråk, så präglas däremot hans senare alster af en klassiskt klar, genomarbetad form. Det är främst dessa dikter från en senare period, som skola bära hans namn till eftervärlden. I sin strid för "norskheten" gick han för långt, men såsom den där under en bekymmersam tid bar nationalitetens fana högt och som den hjärtevärme arbetaren för allmogeklassens bästa skall han alltid inta sin plats i sitt fosterlands historia. Hans <i>Samlede skrifter</i> utgåfvos 1852—57 i 9 bd på föranstaltande af Studentersamfundet af H. Lassen och hans <i>Skrifter i udvalg,</i> 1 bd, 1896—97, med inledningar af C. Naerup och (bd 6) J. E. Sars. Efter W:s efterlämnade papper utgaf O. Skavlan 1892 <i>H. W. Afhandlinger og brudstykker.</i> Litt.: Camilla Collett (se Collett 3), "I de lange naetter" (1862), H. Lassen, "H. W. og hans samtid" (2:a uppl. 1877), H. Schwanenflügel, "H. W. en literarhistorisk skitse" (1877), O. Skavlan, "H. W." (1892), G. Gran, "Nordmaend i det 19:de aarhundrede" (1914), Valborg Erichsen, "H. W. i hans forhold til Henrik Steffens" (1920) samt skrifter af L. Kr. Daa, H. Jaeger m. fl. och uppsats af F. Paasche i "Ord och bild" 1919. 
3. Jakobine Camilla W., den föregåendes syster. Se Collett 3. 
4. Harald Nicolai Storm W., den föregåendes kusin, militär, statsråd, f. 27 maj 1814 i Bergen, d. 12 okt. 1893 i Kristiania, var son till sjökaptenen Gert Kr. Storm och Ingeborg Birgitte Wergeland samt adopterades af sin morbroder prosten Nicolai W. Han blef officer 1831 och utgaf 1847—51 tills. med I. Waligorsky den första större vägkartan öfver Norge (<i>Veikart over Norge</i>). 1846 blef W. förste kommissarie vid gränsregleringen mellan Norge och Ryssland, 1849 lärare vid militärhögskolan och 1852 öfverstelöjtnant i generalstaben. Han studerade 1853 telegrafväsendet i Berlin och Hamburg samt blef 1857 chef för generalstaben och 1859 generalmajor. 1860—68 var han statsråd, därefter brigadchef och kommendant på Akershus' fästning samt 1879—90 generallöjtnant och generalfälttygmästare. W. afgick 1872 som utomordentligt sändebud till hofven i Wien, Rom och München för att notificera tronombytet i Sverige och Norge. I många år var han redaktör af "Norsk militaert tidsskrift" och sedan 1871 en lång tid styresman i Norsk jaeger- og fiskeriforening. 
5. Oscar Arnold W., son till en kusin till W. 2, målare, f. 12 okt. 1844 i Kristiania, d. 20 maj 1910, vistades flera år i München och tog starkt intryck af där rådande målningssätt. Han målade <i>Loke och Sigyn,</i> historiska motiv som <i>Kristian II vid Dyvekes lik</i> (1879) och <i>Norrmännen landa på Island år 872,</i> genretaflor som <i>Söndagseftermiddag</i> (Rudolfinum i Prag), <i>Sjukt barn</i> (Nationalgalleriet i Kristiania). I stortingssalen där finns hans mest betydande verk, den noggrant studerade framställningen af <i>Riksförsamlingen på Eidsvold 1814</i> (skänkt till stortinget 1887). Bland hans öfriga arbeten märkes frisen <i>Murare i arbete</i> (i Frimurarordens hus i Kristiania, 1892). 1889 blef W. öfverlärare vid konst- och handtverksskolan i Kristiania, 1—2. E. H. (G. M—in.) 4—5. E. H.* 
<b>Vergennes</b> [värʃä'n], Charles Gravier, grefve de V., fransk diplomat och statsman, f. 29 dec. 1719 i Dijon, där hans fader var parlamentsledamot, d. 13 febr. 1787, beträdde 1740 den diplomatiska banan och blef snart invigd i den hemliga diplomati, genom hvilken Ludvig XV plägade roa sig med att motarbeta sina egna ministrar. Redan 1755 blef han sändebud i Konstantinopel (följande året med ambassadörs rang) och ådagalade där ganska stor skicklighet, men Choiseul (se Choiseul 1) ansåg honom dock ej nog djärf, utan hemkallade honom 1768. Efter Choiseuls fall blef V. åter använd i ett synnerligen maktpåliggande värf, nämligen som fransk ambassadör i Sverige, då Gustaf III 1771 af Ludvig XV utverkade 
page_number=646, index= - Vergennes, Charles Gravier - Vergerio, Pier Paolo - Vergers, Des, M. J. A. N. - Vergilia - Vergilio l. Virgilio, Polidoro 
tillsättandet af en sådan. Därigenom kom V. att spela en roll vid den af Frankrike gynnade revolutionen 19 aug. 1772. Den instruktion, som han vid sitt affärdande erhöll, gick dock blott ut på, att han skulle söka åstadkomma en försoning mellan de svenska partierna, och i öfverensstämmelse därmed understödde han också Gustafs sträfvanden för den s. k. kompositionen (se d. o.) vid riksdagen 1771—72 samt visade sig, påverkad af Axel v. Fersen, i början föga benägen för de planer på en statshvälfning, som började uppstå hos konungen, sedan kompositionsförsöket misslyckats. Bakom V:s rygg eggades dock konungen till sådana af franske utrikesministern d'Aiguillon (se d. o.), och slutligen lät V. sig ryckas med, förmedlade underhandlingarna om revolutionsplanen mellan Gustaf III och Ludvig XV och försträckte penningar till utförandet. Den lyckliga utgången af revolutionen förvärfvade honom stort anseende i Frankrike, och efter Ludvig XVI:s tronbestigning hemkallades han 1774 för att bli utrikesminister. Som sådan visade han visserligen ej någon högre genialitet, men klokhet, fosterlandskärlek och en större aktning för tro och heder, än som vanligen utmärkte denna tids statskonst. Frankrikes utrikespolitik under hans ledning utgör kanske det vackraste bladet i Ludvig XVI:s historia. 1756 års förbund med Österrike hade dittills för Frankrike medfört beroende och förlust af dess kolonialvälde till England. V. lyckades väl icke återställa detta välde, men genom att låta Frankrike understödja de nordamerikanska koloniernas resning åvägabragte han dock ett väsentligt bakslag mot Englands makt. Förbundet med Österrike lät han bestå, men med fullt själfständig politik för Frankrike, som genom att flera gånger med framgång motsätta sig kejsar Josef II:s ärelystna planer började återvinna sitt under Ludvig XV:s slappa regering förlorade anseende i Europa. V:s förtjänster härom voro så mycket större, som han vid genomförandet af denna själfständiga politik hade att kämpa mot drottning Maria Antoinettas sträfvanden att inverka på konungen till förmån för sin broder kejsar Josef II. Däremot var hans inflytande på den inre styrelsen ej lika lyckosamt. Kostnaderna för hans yttre politik ökade förvirringen i det franska finansväsendet och påskyndade därmed revolutionen. Han hade ej nog verklig statsmannablick för att kunna tyda de tecken, som förebådade denna, och inse, att den endast genom kraftiga reformer kunde afvändas, utan motarbetade i stället Turgots sträfvanden i denna riktning. Och då han, sedan premiärministern Maurepas 1781 aflidit, fick ökadt inflytande äfven på den inre styrelsen (sedan 1783 som president i finanskonseljen), använde han det till förmån för den aristokratiska reaktion, som då följde och som i ej ringa mån orsakade, att motsatserna under revolutionen sedan blefvo så oförsonliga. Då statsbristen började verka förlamande äfven på den yttre politiken, öppnades dock slutligen hans blick för nödvändigheten af inre reformer, och han gillade de förslag om sådana, för hvilka Calonne (se denne) ville försöka vinna notabelförsamlingen (herredagen). Men innan förhandlingarna därom hunno börja, afled V., hvarefter Calonne, beröfvad stödet af hans stora anseende, misslyckades i sitt försök. Jfr Bonneville de Marsangy, "Le chevalier de V. Son ambassade a Constantinople" (2 bd, 1894) och "Le comte de V. Son ambassade en Suede 1771—74" (1898), H. Doniol, "Politiques d'autrefois. Le comte de V. et P. M. Hennin 1749—1787" (1898), och V. Söderbergs kritik af Marsangy i "Hist. tidskr." (1899). S. B. 
<b>Vergerio</b> [värdjä'riå], Pier Paolo, italiensk reformatorisk teolog, f. omkr. 1497 i Capodistria, d. 1564 i Tübingen, den mest olika bedömde af alla Italiens protestanter under 1500-talet, vann juris doktorsgrad i Padua och bedref på 1520-talet juridiskt författarskap. 1526 ingick han äktenskap med Diana Contarini och vann goda kyrkliga relationer. Hans <i>Tre libri volgari</i> (1529) till franske konungen visade hans katolska ifver. Hustruns död 1530 förde honom in på den kyrkliga banan. Han var fåfäng och saknade öppen ärlighet, men egde stor begåfning och avancerade raskt. 1533 var han påflig nuntie hos konung Ferdinand, förhandlade bl. a. med Luther om ett allmänt konsilium, blef biskop i sin födelsestad, deltog i religionssamtalen i Worms och Regensburg, bedref lärda studier och fördes af dessa mot sin vilja till protestantismen; äfven intrycket från advokaten Spieras hemska död medverkade härtill. V. blef under 1540-talet lutherdomens främste i norra Italien och drog öfver sig katolska kyrkans bittraste hat. Sympatisk visade sig V. ej heller som protestant, men han följde öppet sin öfvertygelse. 1549 flydde han undan inkvisitionen till Val Tellina, där han 1550—53 var kyrkoherde. I en mängd polemiska skrifter sökte han stärka den förföljda evangeliska rörelsen i Italien. 1553 kallades han af hertig Kristofer till Württemberg, lefde som "hertigligt råd" i Tübingen och medverkade där till bibelöfversättning och boktryck på de sydslaviska språken (jfr Trubar). Hans oroliga natur förde honom till vandrarlif: 1554 är han i Strassburg, 1555 i Graubünden, där han sedan mest var verksam 1561—64; från 1556 vände han ock ett hufvudintresse till Polen, som han ett par gånger besökte och där han spelade en stor roll i bekämpandet af biskop Hosius' motreformation. Han besökte äfven Wien (1557) för att stärka kejsar Maximilian i dennes evangeliserande tendens. Se Sixt, "P. P. V." (2 uppl. 1871), F. Hubert, "V:s publizistische thätigkeit" (1893), E. Comba, "I protestanti nostri" (1897), och C. Bischoff, "Studien zu V." (1909). Hj. H—t. 
<b>Vergers,</b> Des, M. J. A. N. Se Des Vergers. 
<b>Vergilia,</b> stad. Se Murcia, sp. 1389. 
<b>Vergilio</b> [värdji'liå] l. Virgilio, Polidoro, italiensk humanist, f. omkr. 1470 i Urbino, d. där 1555, påflig kammarherre, utgaf bl. a. den första tryckta samlingen af latinska ordspråk (<i>Liber proverbiorum,</i> 1498). 
page_number=647, index= - Vergilius (Virgilius, Publius Vergilius Maro) 
Vergilius' (traditionella) bildpå en kame (antik amulett). 
<b>Vergilius,</b> vanligen Virgilius, fullständigt Publius V. Maro, romersk skald, f. 70 f. Kr. i Andes (troligen det nuv. Pietole vid Mantua), d. 21 sept. 19 e. Kr. i Brundusium (Brindisi). Hans fader var landtman, hans moder dotter till en rättstjänare; föräldrarna synas ha varit någorlunda välbärgade. V. undervisades först i Cremona, sedan i Mediolanum och därefter, från år 53, i Rom och Neapel. I den senare staden studerade han grekisk litteratur under den alexandrinske lärodiktsförfattaren Parthenios från Nicaea. Efter år 47 fortsatte han sina studier i Rom, men återvände år 45 till hembygden för att slå sig till ro på fädernegården och tillfredsställa sin smak för landtlifvet, hvars behag han började lofsjunga i herdedikter. År 41 drabbades emellertid V. af en oförutsedd motgång, då hans gård vid triumvirernas jordutdelningar lämnades åt en centurion. Han återfick dock gården genom bemedling af ståthållaren i Cisalpinska Gallien, Asinius Pollio, hvilken hade lärt känna skalden och nu lade sig ut för honom hos Maecenas och Octavianus. Men redan följande året togs hans egendom i besittning af en annan soldat. V., som därvid lopp fara till lifvet, begaf sig sedan till Rom, där han i en herdedikt klagade sin nöd för Octavianus (Augustus). Genom Maecenas, som då hunnit fästa sig vid den lofvande skalden, fick han en ny gård, sannolikt i Kampanien. På uppmaning af sin gynnare, med hvilken han blef alltmer förtrogen, skildrade V. landtbruket i en större dikt. Med dess författande var han sysselsatt från 37 eller 36 till omkr. 29, under hvilken tid han uppehöll sig i Rom, Neapel eller på Sicilien. — V. synes ha ämnat redan nu skildra Octavianus' bragder, men ändrade sedan sin plan. Han föredrog att förhärliga Roms storhet och kejsar Augustus i en omfattande dikt, som behandlade den i sagor och arfsägner alltifrån det första puniska krigets tid som romarfolkets stamfader och urhjälte framställde trojanen Æneas' irrfärder och strider. Augustus uppmuntrade på det ifrigaste skalden att fullfölja denna plan, begärde under fälttåget i Hispanien år 25 att få sig tillsända delar af dikten och lät år 23 för sig föreläsas stycken af denna. För att lägga sista handen vid sitt verk reste skalden år 19 vid 89 års ålder till Grekland. Därifrån ämnade han fara till Asien för att bli kvar där en längre tid, men beslöt i stället återvända med Augustus, som han träffade i Aten. Han afled emellertid under hemresan. Han jordades efter egen önskan vid Neapel, där nu ofvanför Posilipo-grottan "Vergilius' graf" ännu visas. Själf skall han ha författat en grafskrift i nedanstående distichon: "Mantua lifvet mig gaf, Kalabrien döden. Neapelhyser mig. Herdarnas lif, landet och hjältar jag sjöng". Till arfvingar af sin stora förmögenhet, uppgående till 10 mill. sestertier (omkr. 6 mill. kr. i nuv. valuta), insatte han sin halfbroder Valerius Proculus, kejsaren, Maecenas samt Varius och Tucca. Till de båda sistnämnde testamenterade han äfven sina efterlämnade skrifter, med förbud för dem att offentliggöra något, som ej blifvit af honom själf utgifvet. Att han redan före sin afresa skulle ha anmodat Varius att bränna "Eneiden", ifall något mänskligt hände honom, uppges jämväl. Af ej fullt afgjorda skäl utgåfvo Varius och Tucca, särskildt därtill uppmanade af Augustus, "Eneiden" i dess ofullbordade skick, med bibehållande t. o. m. af 58 oafslutade verser. 
V. var en ren och ädel karaktär, mild och öfverseende mot andra samt anspråkslös och blygsam. I sitt sätt var han något tafatt, ja nästan skygg. Ej ens umgänget med tidens högt uppsatta och vittra män inverkade på honom därutinnan. I Neapel kallade man honom "Parthenios" ("den jungfrulige") på grund af hans kyska sinne och rena vandel. Dock fattades ej belackare och afundsmän, som sökte nedsätta hans sedliga lif och skaldeära. Denna vann dock erkännande ej blott inom en trängre krets af vitterhetsidkare och vänner, utan ock hos allmänheten, så att V. t. o. m. på teatern blef föremål för folkets hyllning. Framför allt fann han hos dem, som lärde känna honom, tillgifvenhet och beundran. 
I allt röjde sig skaldens egen lifsuppfattning och åskådningssätt. Redan i herdedikterna gaf han uttryck åt sin kärlek till landsbygden och lifvet där. Dessa dikter, <i>Bucolica,</i> bestå af 10 "eclogae" (små valda stycken), för hvilka Theokritos tjänat till förebild. Man kan i samlingen urskilja två riktningar. Den ena söker efterbilda Theokritos' egentliga herdekväden, så godt detta låter sig göra, då scenen är förlagd till en något olika trakt och framställningen påverkad af andra tidsförhållanden. Den andra sluter sig till den hos föregångaren stundom framträdande allegorien och utbildar den "förklädda herdedikten", så att herdarnas lif får tjäna till underlag för skildringar af personligheter och händelser ur samtiden. Det oaktadt fängslar den genom hängifvenheten för landtlifvet och sinnet för de poetiska dragen i detta, genom stämningsfullhet, åskådliga och täcka naturskildringar, vackra bilder, fyndig eller t. o. m. kvick dialog samt mästerlig hexametrisk versbyggnad. Den 4:e eklogen, som skildrar en väntad gyllene ålder, författad år 40, är att anse som en hyllning åt dåv. konsuln Pollio vid hans sons födelse, men innehåller så pass allmänt hållna förutsägelser om en tid af idel sällhet och härlighet, att den blifvit uppfattad som en profetia om Messias. Sex af eklogerna äro växelsånger. 
Skaldens förkärlek för landtlifvet kommer till sin fulla rätt i <i>Georgica,</i> dikten om landtbruket, hvilken i 4 böcker framställer åkerbruket (1), träd- och vinkulturen (2) samt boskaps- (3) och biskötseln (4). V. går där h. o. h. upp i sitt ämne och är ej så mycket lärodiktaren som af landtlifvet inspirerad siare och skald, hvilken sjunger af fullaste hjärta. Men om skalden också stundom hänger sig åt svärmisk uppfattning af landtlifvets fridfulla sällhet, sådan denna framstår i jämförelse med oron och kifvet i städernas vimmel och 
page_number=648, index= - Vergilius (Virgilius, Publius Vergilius Maro) 
den stora världen, såsom i de praktfulla verserna 457—540 i 2:a boken, så är han likväl alltför förtrogen med landtbrukets kraf för att icke känna och erkänna, att dessa taga i anspråk ett hårdt arbete. Till möda ha gudarna dömt människan, och landtmannens lif är en ständig kamp mot naturen, men denna sakernas ordning får han tåligt finna sig i; han skall främst vörda höga gudar och därnäst arbeta. Huru detta arbete ändamålsenligast skall förrättas, därför redogör skalden i sin genom på en gång grundlig sakkännedom och lycklig framställningskonst utmärkta dikt. Själf praktisk landtman, hade han icke försummat att genom studier i den grekiska och romerska litteraturen sätta sig in i ämnets teori. Hans källor voro, utom den gamle Hesiodos, särskildt den uti Italien genom öfversättning kände feniciern Mago samt Cato och Varro, vidare grekerna Aratos och Eratosthenes (i väderlekslära och stjärnkunskap) samt Nikandros (i fysik) m. fl. Det rika sakmaterial, som han samlat, förstod han att med sorgfälligt urval sammanarbeta till ett helt och öfvergjuta af poetiskt skimmer. Det är icke blott ett uttrycksfullt och högstämdt språk eller versens klangrikedom, som ger lyftning och behag åt de läror, som V. framställer. Dessa äro i själfva verket genomträngda af fin poetisk uppfattning och djup känsla för naturen och dess scenerier, framför allt i Italien. 
Redan i "Georgica" hade V. tillkännagifvit sin afsikt att längre fram öfvergå till hjältedikten. Småningom kom skalden till klarhet i afseende på den uppgift han borde förelägga sig. Därvid hade den kärlek till fosterlandet, som så tydligt röjts i dikten om landtbruket och skymtat i herdekvädena, helt visst ett mäktigt och måhända afgörande inflytande. Men man torde därjämte kunna anta, att en särskild stämning hos skalden inverkade på valet af hjälte och med detsamma på uppgiftens närmare gestaltning. Såsom ofvan blifvit erinradt, ställde V. i sin dikt om landtbruket vördnaden för gudarnas makt som det högsta af alla bud, som rättesnöret för landtmannen i hans möda och arbete. Det var i samklang därmed, som han vid förhärligandet af fosterlandets eller den romerska nationens storhet ville framhålla vördnaden för de himmelska makterna som en ledstjärna för det plikttrogna arbetet. Därvid erbjöd sig Æneas — den på samma gång fromme gudsdyrkaren samt kärleksfulle sonen och käcke krigardrotten — som en passande modell för en nationalhjälte, och det så mycket hellre, som kejsar Augustus, romarstatens upprättare och världens behärskare, efter den store Caesars föredöme ledde sin ätts (den juliska ättens) ursprung tillbaka till Æneas' son Iulus l. Ascanius. Så upprann <i>Æneis</i> i skaldens själ. Man har velat göra troligt, att V. haft det syftet att med denna dikt verka för återställandet af religionens helgd, allt i enlighet med Augustus' planer till förbättrande af samhället. "Eneiden" är ett nationalepos, som uppstått ur skaldens fosterlandskärlek och vädjar till läsarnas. Denna vädjan blef icke fruktlös, och det oaktadt dikten ej framkom i den form skalden själf önskat. Utan tvifvel insåg V. mer än väl, att hans "Eneid" behöfde öfverses eller delvis omarbetas, och sannolikt skulle han ha borttagit eller ändrat åtskilligt — särskildt den motsägelse, som nu förefinnes mellan den vers i 6:e boken, där Æneas Silvius säges vara konungaättens stamfader, och hvad annorstädes läses om Iulus som ättefader —, i fall det hade blifvit honom förunnadt att lägga sista handen vid verket. Men äfven i sitt ofulländade skick föll "Eneiden", som af den vittra kretsen i Rom motsetts och bebådats med spänd väntan och förhoppning, den romerska allmänheten i smaken och hälsades med bifall och beundran af samtiden, liksom ock af eftervärlden. På Augustus och hans familj gjorde 2:a, 4:e och 6:e böckerna, som förelästes af skalden själf med hans vanliga mästerskap i föredraget, ett djupt intryck, och i sin helhet offentliggjord blef "Eneiden" en älsklingsläsning i de bildades hem. Man gladde sig att i den som i en spegel se och igenkänna Roms forna — och på vissa håll väl äfven dess då återupprättade — storhet. Och ej nog därmed, den blef ett undervisningsmedel, i det att språk- och verskonst inöfvades med dess tillhjälp; den lärdes utantill och gjorde tjänst som retorisk handbok. Däraf togo helt naturligt framställningen och språket inverkan. V:s uttryckssätt blef ej endast tongifvande inom poesien, utan hade ock på prosans område ett inflytande, som lätt spåras i frasbildning och ordvändningar. Så blef skalden genom sitt framställningssätt epokgörande, och innehållet fick, såsom nationellt och tillika mångsidigt, stor betydelse i lärdomsväg. Efterbildningar förekommo oupphörligt, såsom af Lucanus, Silius och Statius, och man roade sig med att sammanflicka vergilianska verser till s. k. <i>Centones</i> ("lappverk"); så särskildt Ausonius på 300-talet. Beundran för V. fortlefde äfven under medeltiden (se nedan) och har bibehållit sig till stor del i den nya tiden, då en vaknande kritik började döma efter annan måttstock. Det blef då ett bakslag i uppskattningen af V:s diktkonst, hvilken därefter stått i mindre högt värde, framför allt beträffande "Eneiden", i det att man med all kraft framhöll öfverlägsenheten hos Homeros. 
Att vid en jämförelse mellan "Eneiden" å ena sidan samt "Iliaden" och "Odyssen" å den andra dessa senare skola vinna priset, är också lätt förklarligt, i synnerhet om man tar hänsyn till de olika förhållanden, under hvilka skalderna diktat. De homeriska sångerna äro ett uttryck af den ännu unga grekiska folkanden och ega till följd däraf friskhetens och ursprunglighetens hela behag. Man finner sig genom dem så att säga införd i det nyväckta hellenska lifvet och tycker sig lefva midt ibland dess hjältar, hvilka af skalden framställts i hela deras liffullhet, såsom människor af kött och blod med alla de karaktärsegenskaper och växlande stämningar, som så naturligt spela in i och bestämma händelsernas gång. V. däremot lefde i en senare tid med jämförelsevis högt utvecklad kultur, då reflexionen hade trädt i den omedelbara åskådningens ställe. Hans sång framkvällde ej ur folkets själ, utan gick ut på att förverkliga en af honom själf ställd uppgift. Om ock denna hade en nationell grund, så var dess lösning ej därmed gifven. Särskildt blir Æneas, hvilken, såsom ofvan antydts, är ett verktyg i högre makters händer, något färglös; men jämväl öfver hans gestalt, liksom öfver diktens handlingar 
page_number=649, index= - Vergilius (Virgilius, Publius Vergilius Maro) 
och figurer, kastade Roms blifvande storhet en glans, som helt naturligt verkade på den publik, för hvilken sången var ämnad. Gudavärlden kunde för den tidens romare ej te sig eller framställas med de homeriske gudarnas drag; den är liksom omsmält i den framskridna kulturens degel. Skalden gjorde också allt sitt till för att lösa den föresatta uppgiften. Roms forntid hade V. noga studerat, med ledning af Cato, Varro m. fl., och utom Homeros, hvars "Odysse" är förebild till de sex första och "Iliad" för de sex följande böckerna, hade senare (cykliska) hjältediktsförfattare försett honom med sakinnehåll eller tjänat som mönster. Den poetiska framställningen är ypperlig, framför allt genom den öfverlägsna behandlingen af språket och versen, och innehåll och form motsvara väl hvarandra. "Eneiden" (omfattande 12 "böcker") är liksom "Bucolica" och "Georgica" skrifven på hexametriskt versmått. 
Utom dessa tre diktverk skall V. ha författat några som appendix till hans skrifter upptagna kväden, som påstås vara ungdomsförsök och vanligen uppgetts till sju, nämligen <i>Ætna</i> (en naturvetenskaplig lärodikt), <i>Dirae</i> (en landtmans förbannelser och klagan öfver förlust af egendom och hjärtanskär), <i>Catalepton</i> (14 småstycken, vanligen kallade <i>Catalecta</i>), <i>Priapea</i> (af sinnligt cyniskt innehåll), <i>Culex</i> (om en mygga, hvars skugga ber en landtman om begrafning), <i>Ciris</i> (behandlande myten om konung Nisus' dotter Scylla) och <i>Copa</i> (värdshusvärdinnan). Intet af dessa kväden — om ej några af "Catalepton" — kan dock med säkerhet anses för vergilianskt, "Ætna" tillskrifves vanligen Lucilius d. y., "Culex" uppges ha blifvit af V. författadt, men det stycke vi ega under detta namn är möjligen en efter- eller ombildning af det äkta. "Copa" är till formen lik V:s sånger, likaså ett annat skalden ofta tillskrifvet kväde, bildadt efter Parthenios, <i>Moretum</i> (en landtmans frukostsallat). Slutligen omtalas äfven två elegier öfver Maecenas, hvilka dock helt visst äro af annan hand. 
V:s text stöder sig på flera, rätt gamla handskrifter (i uncialskrift). Den mest ansedda är "Mediceus" (från 400-talet, i Florens); äldre är "Schedae Vaticanae" (från 200-talet, med bilder), ofullständig, liksom palimpsesterna från Sankt Gallen och Verona, samt vidare "Palatinus" och "Romanus" (båda från 300-talet) m. fl. Skaldens verk kommenterades flitigt, såsom af Valerius Probus (i 1:a årh.), Donatus (300-talet) och Servius (Maurus) Honoratus (300-talet), hvilken sistnämnde samlat ett rikt material af tolkningar och skolier. Om skaldens lefnad lämnas upplysningar i Donatus' "Vita Virgilii", hvars innehåll är hämtadt från Probus och Suetonius, samt i Servius' kommentar. En allegorisk tolkning försöktes af Fabius Planciades Fulgentius (400-talet), som i "Eneiden" såg en bild af människolifvet. Allmänt spridda, lästa och omtyckta, lärda utantill och citerade — så att, äfven om handskrifterna hade gått förlorade, man borde af citat ha kunnat till stor del återställa dikterna —, blefvo V:s skrifter ett slags codex för forskningen och bildningen, en böckernas bok, i hvilken man trodde all visdom innehållas och i hvars verser en mystisk uppfattning sökte och fann orakelspråk (<i>sortes vergilianae</i>; se Sortes 3). Och långt ifrån att kristendomen gjort slut på beundran för V., satte den en ny stämpel på honom. De kristne tillegnade sig nämligen den hedniske skalden och gjorde honom så att säga till en af profeterna. Det var då ej så underligt, att en liflig inbillning i den 4:e eklogen trodde sig finna en spådom om Kristus, såsom den drott, "under hvilkens herravälde de sista spåren af människornas synd skulle utplånas och världen frigöras från sin ständiga ångest". Enskilda uttryck och vändningar, såsom om "ormens" död, om "betande lamm", om "glädjen i hoppet på den stundande tidsåldern", om "gudaättlingen" m. m., tyddes symboliskt, och så kunde Konstantin den store på mötet i Nicaea åberopa sig på den 4:e eklogen för att bevisa Kristi gudom. Tydligast uttrycker Dante V:s betydelse i och för medeltiden, då han jämför honom med "en man, som, vandrande fram genom natten, håller bakom sig en fackla, hvilken till intet gagnar honom själf, men belyser vägen för de efterföljande". Dante valde honom också till ledare på sin fantasis vandring genom helvetet och skärselden, såvidt det gällde att på området för det mänskliga göra bot och rening från synden samt förbereda själen för den himmelska åskådningen. V. var för honom den mänskliga vishetens apostel. Att f. ö. Tasso, Ariosto och Camões i mångt och mycket efterbildat V., framgår af deras dikter. 
Jämväl på ett annat sätt fortlefde V. under medeltiden, nämligen som trollman och undergörare. Föreställningen därom synes närmast ha berott på lokala berättelser, som knöto sig till V:s graf vid Neapel och vistelse där. Han blef ett slags skyddsande för nejden kring Neapel, och sägner om de under, som han där förrättat, spridde sig till andra länder och ingingo i dessas olika sagokretsar. I medeltidens af mystik och magi genomträngda uppfattning förbands V:s namn med andra, som då sammanflätades med hvarandra, i en underlig blandning (Caesar, Saladin, Aristoteles, Alexander den store, Tristan, Karl den store m. fl.), och han fick gälla som en svartkonstnär och trollfurste, hvilken uppträdde än här, än där, i Ardennerskogen, Bretagne, Toledo, Rom, Neapel och Österlandet (Babylon), gammal till åren, men med bibehållen ungdomsfriskhet och allestädes verkande med öfvernaturlig kraft och makt. Han bygger Neapel på ett ägg och i Rom ett magiskt palats samt förfärdigar en trollhäst i Neapel, där han enligt sagorna också grundlagt en svartkonstskola, härskat öfver vind och våg äfvensom plägat samspråk med Vesuvius' andevärld, hvilken lydde hans bud. Ännu i vår tid har man i Italien hört berättas om hans trolldomsförmåga. Jfr bl. a. Piper, "Vergil als theolog und prophet" (1862), F. Liebrecht, "Der zauberer V." (1865), D. Comparetti, "V. nel medio evo" (2:a uppl. 1896), och Schambach, "V., ein Faust des mittelalters" (1904). 
V:s skrifter, framför allt "Eneiden", ha tryckts i otaliga uppl., först i Rom 1469. Bland mängden må anföras Heynes (1767—75), Wagners (1830—41), Ribbecks stora kritiska upplaga (1859—68; 2:a uppl. t. o. m. bd IV 1903) och mindre (1867 ff.), Conington och Nettleships (1871—76), Ladewig-Schapers skolupplaga i Weidmannska samlingen (ny 
page_number=650, index= - Vergilius (Virgilius, Publius Vergilius Maro) - Vergilius’ graf - Vergin, J. B. - Vergine, Monte - Verginius Rufus, Lucius - Vergissmeinnicht - Verglas - Vergniaud, Pierre Victurnien - Vergobretus - Verhaegt l. Verhaecht, Tobias - Verhaeren, Émile 
uppl. 1915 ff.). En edition af "Eneiden" utgafs af Hofman-Peerlkamp i Leiden 1843. Den subjektiva kritik, som i den utöfvades, framkallade flera motskrifter, bland dem Henrys "Notes of a twelve year's voyage in the six first books of the Eneis" (1853). Svenska uppl. äro utgifna af Åkerman, L. Hammarsköld, Arrhenius (Eneidens första 3 böcker), R. Törnebladh (skolupplaga; bok I—VI 1859; 6:e uppl. 1891), B. Risberg (1890, 1891). 
Öfversättningar, oafsedt de ordagranna till lata skolpojkars tjänst, finnas till alla kulturspråk. Här må nämnas de af tyskarna J. H. Voss (1799, 1822), Neuffer (Eneiden, 1869), Binder (1869), Osiander (Buc., Georg., 1869), Hertzberg (Eneiden, 1869), dansken Meisling (1817—27), engelsmännen Dryden (1697) och Conington (1867), fransmannen Delille (Eneiden), greken Bulgaris (Eneiden, 1791—93) samt svenskarna G. J. Adlerbeth ("Bucolica", "Georgica" och "Aeneis", 1804—07; 3:e uppl. 1831) och R. Bergström ("Culex", "Copa", "Moretum", 1854). Schiller har på modernt versslag och mera fritt bearbetat 2:a boken (Trojas förstöring) och den 4:e (Dido). En romantisk riddardikt, kallad "Eneiden", författades i Tyskland omkr. 1190 af H. von Veldeke, och en travestering af "Eneiden", "Abenteuer des frommen helden Aeneas", utgafs 1784 af A. Blumauer, på svenska efterbildad af J. M. Stiernstolpe ("Blumauers Aeneis", 1813). Äfven om skaldens maner, betydelse, hans teknik o. s. v. finnes en hel del skrifter, bland hvilka må nämnas Sainte-Beuve, "Étude sur Virgile" (2:a uppl. 1870), Heinze, "Virgils epische technik" (1903), och Skutsch, "Aus Vergils frühzeit" (1906). R. Tdh. (J. C.) 
<b>Vergilius' graf,</b> romerskt kolumbarium. Se Posilipo, sp. 1486. 
<b>Vergin,</b> J. B. Se Virgin, J. B. 
<b>Vergine</b> [ve'rdjine], Monte. Se Monte Vergine. 
<b>Verginius Rufus,</b> Lucius, romersk fältherre, f. år 15, d. år 97 eller 98 e. Kr. som ståthållare i Öfre Germanien. Som sådan nedslog han Julius Vindex' uppror. J. C. 
<b>Vergissmeinnicht</b> [fergissmajn-], ty., <i>bot.</i> Se Myosotis, sp. 80. 
<b>Verglas</b> [värgla'], fr. (af <i>verre,</i> glas, och <i>glace,</i> is), <i>meteor.</i> Se Isbark. 
<b>Vergniaud</b> [värnjå], Pierre Victurnien, fransk revolutionsman, vältalare, f. 31 maj 1753 i Limoges, d. 31 okt. 1793 i Paris, beskyddades i sin ungdom af Turgot och ämnade egna sig åt kyrkans tjänst, men slog om och blef advokat i Bordeaux (1781). Efter revolutionens utbrott blef han en verksam medlem af Bordeaux' jakobinklubb, där han först fick tillfälle att uppträda som politisk vältalare, och insattes 1790 i dep. Girondes generalråd (landsting). 1791 vald till ett af detta dep:s ombud i lagstiftande nationalförsamlingen, gjorde han sig känd som den störste talaren inom det lysande och på talare rika girondistpartiet (se Girondister), hvars opraktiska, men ideala frihetssvärmeri i honom hade sin kanske mest karakteristiske representant. En alltför drömmande och poetisk natur för att vara en handlingens man och en duglig praktisk politiker, utöfvade han likväl betydligt inflytande på revolutionens gång genom sin hänförande vältalighet. Hans anföranden ha kanske mer än något annat uppväckt den krigiska entusiasm, som möjliggjorde realiserandet af girondisternas krigspolitik, och genom den fruktansvärda filippik, som han 3 juli 1792 riktade mot Ludvig XVI och hvari han föreslog, att fäderneslandet skulle förklaras i fara, bidrog han kraftigt att framkalla den nödvändiga konsekvensen af denna politik — konungadömets störtande. För att genomföra detta ryggade han dock tillbaka, sökte, när krisen stod för dörren, genom råd till Ludvig XVI rädda konungadömet, använde nu sin vältalighet blott till att lifva entusiasmen för fosterlandets försvar och hade ej någon del i upproret 10 aug. Hans namn blef dock förbundet med detta, ty efter "folkets" seger blef det han, som fick föreslå lagstiftande församlingen konungadömets suspension. I nationalkonventet, där han äfvenledes representerade Gironde, sökte han afvärja det anryckande skräckväldet och Parisdemagogernas tyranni, men hans vältalighet lyckades ej besvärja de förstörande makter, som den bidragit att frigöra. Förgäfves uppträdde han för att Ludvig XVI:s dom skulle hänskjutas till folket i dess helhet, hvarigenom konungens lif skulle ha räddats. Då nationalkonventet förbehöll sig afgörandet, röstade han för döden och måste som församlingens president afkunna domen. Förgäfves bekämpade han ock revolutionstribunatets inrättande. 31 maj 1793 var han dagens hjälte under girondisternas förtviflade strid för den lagliga ordningens bevarande, men 2 juni, då deras proskribering genomdrefs, var han ej närvarande i konventet. I olikhet med flera af sina meningsvänner underkastade han sig segrarna och stannade i fängelset. Hans försvar inför revolutionstribunalet var honom värdigt, ehuru man gjorde sitt bästa för att hindra hans talang att göra sig gällande. För att ej öfverge sina vänner afstod han från att taga gift och afrättades, utan att ha biktat. Jfr Vatel, "V., manuscrits, lettres et papiers" (1873). S. B. 
<b>Vergobretus,</b> de galliske eduernas högste, på ett år valde ämbetsman. Ämbetet förekommer äfven hos ett par andra galliska folk. J. C. 
<b>Verhaegt</b> l. Verhaecht [fərhācht], Tobias, nederländsk målare, f. 1561, d. 1631, lefde i Antwerpen och målade landskap i den äldre fantastiska stilen, såsom ett berglandskap af 1631 i Bruxelles' museum bevisar. Frank och andra framstående konstnärer målade figurerna i hans taflor. V. reste i Italien, där han åtnjöt storhertigens af Toscana gunst. Han var Rubens' förste lärare. C. R. N.* 
<b>Verhaeren</b> [-hāren], Émile, belgisk lyriker, f. 21 maj 1855 i Saint-Amand i närheten af Antwerpen, d. (genom olycksfall från ett järnvägståg) 26 nov. 1916 i Rouen, tillbragte sin barndom mest i det bördiga Flandern, som fyllde hans själ med intryck, hvilka han sedan skulle tolka i sina dikter. 1869—77 gick han i skola i Gent, blef student vid 
page_number=651, index= - Verhaeren, Émile - Verhaghen, Peter Josef - Verhanst - Verhas, Jean 
universitetet i Louvain och ämnade därefter utbilda sig till advokat i Bruxelles, men öfvergaf snart juridiken för litteraturen och utgaf sin första diktsamling, <i>Les flamandes</i> (1883), en naturalistisk, af lifskraft öfverströmmande färgrik målning af kermessernas och den bördiga polderns, af Jordaens' och Rubens' land. Han kastade sig därefter med ifver in i den kamp mellan gammalt och nytt, som i detta ögonblick pågick i belgiska litteraturen och inleder den följande blomstringen. Sedermera följde <i>Les contes de minuit</i> (på prosa, 1885) och diktsamlingen <i>Les moines</i> (1886), där han frammanar klosterlifvet och där mystiken, karakteristisk för flamländaren, för första gången uppträder vid sidan om naturalismen. 1887—91 genomgick skalden en svår själssjukdom, som omskapade hans diktning både till innehållet och formen. Han nöjer sig icke längre med att beskrifva, han vill också frammana de syner, som under dessa mörka år fylla hans själ. Och de tre diktsamlingar, som han nu skref, <i>Les soirs</i> (1887), <i>Les debâcles</i> (1888), <i>Les flambeaux noirs</i> (1890), bilda en abrupt och mäktig trilogi, som förråder, hvad han under dessa mörka timmar själf genomlidit af kroppsliga och själsliga smärtor. I den sista diktsamlingen stiger han ur detta Inferno liksom åter upp i dagsljuset, men han är knappast densamme som förut. Sjukdomen har lämnat efter sig ett drag af grubbel, af bitterhet och förtviflan, som sedan aldrig fullt lämnar honom. Samtidigt förändras hans metrik. I sina första båda diktsamlingar hade han användt de vanliga regelbundna franska versslagen; nu, under intrycket af nya stämningar, väljer han den fria versen, för hvilken symbolisterna kämpade, utan att dock gå till ytterligheter. Hans verssystem är egendomligt för honom själf. Hans vers är icke just mjuk eller graciös, men fyllig och kraftfull, utmärkt smygande sig efter det stränga innehållet. Denna reform är genomförd i "Les flambeaux". Han har nu skapat en form, som är hans egen, och det är i denna, som han besjunger sina nya världar: <i>Les apparus dans mes chemins</i> (1891), <i>Les villages illusoires</i> (1895), <i>Les heures claires</i> (1896). Redan från ungdomen hade V. intresserat sig för de sociala frågorna, och de tidskrifter, i hvilka han medarbetade, såsom "La societe nouvelle", kämpade icke mindre för politisk än litterär frihet. Men särskildt från 1892 deltog han med förnyad ifver i dessa rörelser och tog verksam del i ordnandet af en konstafdelning i Folkets hus i Bruxelles och ingrep på annat sätt i folkuppfostrans höjande. Dessa intressen sätta sin prägel på hans trilogi <i>Campagnes hallucinees</i> (1893), <i>Villes tentaculaires</i> (1895) och dramat <i>Aubes,</i> som behandla ett stort socialt problem, storstädernas utsugning af landsbygden, och i den sista diktsamlingen målas morgonrodnaden af den nya gyllene tidsåldern, dunkelt och profetiskt, som ämnet bjöd. I de följande diktsamlingarna förefaller han mindre upprörd, mindre förtviflad, mera fri att välja sina ämnen. Efter att ha genomlidit sin egen smärta söker han loda jordelifvets allmänna lidande. <i>Les visages de la vie</i> (1899), <i>Les petites legendes</i> (1900), <i>Les forces tumultueuses</i> (1902), <i>Les petits vieux</i> (1901), som besjunga vetenskapen och naturens skapande krafter, och följas af <i>Les heures d'apres-midi</i> (1905), <i>La multiple splendeur</i> (1906), <i>Toute la Flandre</i> (gemensam titel för "Les tendresses premieres", "La guirlande des dunes", "Les heros", "Les villes a pignons", 5 bd, 1904—11), <i>Les bles mouvants</i> (1912) och under kriget artiklar och poem som <i>La Belgique sanglante</i> (1915), <i>Parmi les cendres</i> (1916), <i>Villes meurtries de Belgique</i> (s. å.), <i>Les ailes rouges de la guerre</i> (s. å.). Dessutom skref han dramerna <i>Le cloître</i> (1900), <i>Philippe II</i> (1901; uppf. i Stockholm) och <i>Helene de Sparte</i> (1912), medarbetade i en mångfald tidningar och tidskrifter och ådagalade särskildt stort intresse för den bildande konsten, i det att han var en af de förste, som i Belgien kämpade för impressionisterna och äfven intresserade sig för Hollands gamla konst: <i>Joseph Heymans peintre</i> (1885), <i>Fernand Khnopff</i> (1887), <i>Rubens</i> (sv. öfv. 1920), <i>Images japonaises</i> (1900) o. s. v. V. är en af samtidens största lyriker. Han gaf uttryck åt alla de sociala och konstnärliga strömningar, som upprört Frankrike och Belgien under de sista årtiondena; han är framstående erotiker, liksom han skrifvit flammande inlägg för arbetarna, och när kriget bröt in öfver Belgien och han kände sin rättskänsla och sin fosterländskhet kränkta, reste han en storm mot inkräktaren, till det sista kämpande för segern, som han dock aldrig fick bevittna. V:s <i>Oeuvres</i> utgåfvos i 2 bd 1912—14 (ett 3:e väntades kort därefter). Litt.: A. Mockel, "E. V." (1895), L. Bazalgette, "E. V." (1907), och G. Buisseret, "L'evolution ideologique d'É. V." (1910). J. M. 
<b>Verhaghen</b> [fər-], Peter Josef, nederländsk målare, f. 1728 i Aerschot, d. 1811, kallades från Louvain, där han slagit sig ned, 1771 till Wien af Maria Teresia, som utnämnde honom till sin hofmålare, men han återvände till Louvain, där han lefde högt ansedd. Han slöt sig i sin konst till de stora flamska förebilderna på 1600-talet, främst till Rubens. I lyftning och färg höja sig hans verk betydligt öfver hans samtidas. Af honom finnas taflor i kyrkorna i Louvain. Mest kända äro <i>Presentationen i templet</i> (1767; i Gents museum), <i>Stefan den helige i Ungern mottager påfvens sändebud</i> (1770; i Wiens galleri) och <i>Hagars förjagande</i> (i Antwerpens museum). C. R. N.* 
<b>Verhanst</b> [fer-], ty. Se Hansa, sp. 1404 ff. 
<b>Verhas,</b> Jean, belgisk målare, f. 1834 i Termonde, d. 1896 i Bruxelles, studerade i Antwerpen och i Italien. Han hade sitt bästa område i framställning af damer och barn, och hans mest omtyckta målning är framställningen af <i>flickskolebarnens defilering</i> för konung Leopold vid dennes silfverbröllopsfest 1878 (museet i Bruxelles). Andra målningar af V. äro <i>Ridande barn vid hafsstranden, På vågbrytaren, Strandpromenad, Procession</i> (de båda sistnämnda i Antwerpens museum). G—g N. 
page_number=652, index= - Verhout, Constantin - Ver Huell, Carel Hendrik - Verhulst, Johannes Josephus Herman - Veria - Verificera, Verifiera - Verism - Wer ist’s? - Veritabel - Veritas (mytologi) - Veritas l. Bureau Veritas 
<b>Verhout</b> [fərha'ut], Constantin, holländsk målare, var enligt Houbraken figurmålare i Gouda och i sex år lärare åt Jan Voorhout d. ä. Han var verksam på 1660-talet, hvilket bevisas af signaturen på en väl utförd tafla i Stockholms Nationalmuseum, <i>Insomnad student</i> (1663). Arbeten af V. äro högst sällsynta. C. R. N.* 
<b>Ver Huell</b> [holl. utt. fərhȫl, franskt utt. värö'j], Carel Hendrik, grefve, holländsk-fransk sjöofficer, f. 4 febr. 1764 i Doetinchem (Gelderland), d. 25 okt. 1845 i Paris, utmärkte sig under sjökriget mot engelsmännen på 1780-talet, särskildt i slaget vid Doggerbank (1781), och hade avancerat till kapten, då Hollands förvandling till Bataviska republiken (1795) till följd af fransmännens infall nödgade honom draga sig undan till privatlifvet. Men då ställningen ändrades äfven i Bataviska republiken efter Bonapartes statskupp af 18 brumaire år VIII (1799), befordrades V. 1803 till schoutbynacht och skickades s. å. till Paris att rådslå med Förste konsuln om en landstigning i England och utrustade en batavisk kanonslupsflottilj, hvilken han 1804—05 förde till Boulogne under lifliga strider med engelska skepp, bl. a. vid Kap Grisnez (18 juli 1805). Han utnämndes till viceamiral och ställdes i spetsen för bataviska marindepartementet. 1806 var han en af dem, som arbetade för, att Napoleons broder Ludvig blef konung af Holland, samt utnämndes som belöning därför till marskalk och sändebud i Paris. Vid engelsmännens misslyckade anfall på Holland 1809 förde V. befälet öfver flottan i Maas och Schelde samt upphöjdes därefter till grefve. Efter Hollands införlifning med Frankrike (1810) kom V. i fransk tjänst, fick 1811 näst Davout uppsikten öfver kejsardömets flottetablissemang i Norden med säte i Hamburg och 1812 befälet öfver Texel-flottan; han försvarade, äfven efter Napoleons fall, Helder t. o. m. mot egna landsmän, tills han i maj 1814 enligt order från Paris nödgades lämna folk och skepp i holländarnas händer. Han lät naturalisera sig i Frankrike samt blef generalinspektör öfver flottan (1814) och pär (1819). Se Z. M. R. Ver Huell, "Het leven en karakter van C. H. graaf Ver Huell" (2 dlr). 
<b>Verhulst</b> [fərhy'lst], Johannes Josephus Herman, holländsk musiker, f. 1816 i Haag, d. där 1891, studerade vid konservatoriet i Haag och sedan för J. Klein i Köln samt blef på Mendelssohns rekommendation dirigent för "Euterpes" konserter i Leipzig 1838. Efter återkomsten till hemlandet, 1842, blef han hofmusikdirektör och 1848 anförare för "Maatschappij tot bevordering van toonkunst" i Rotterdam och var 1860—66 anförare för "Felix meritis" i Amsterdam samt Ceciliakonserterna där äfvensom "Diligentia" i Haag. V. var en ryktbar dirigent. Hans kompositioner (symfonier, uvertyrer, stråkkvartetter, sånger, kyrkomusik, särskildt ett mycket omtaladt <i>Rekviem</i> för manskör), äro föga kända utom hans eget land. A. L.* 
<b>Veria,</b> stad. Se Verria. 
<b>Verificera,</b> Verifiera (fr. <i>verifier,</i> it. <i>verificare,</i> af lat. <i>verus,</i> sann, och <i>facere,</i> göra), bekräfta, intyga, medelst bilagda skriftliga handlingar bestyrka riktigheten af. — Verifikation, intygande af en saks riktighet; bestyrkande bilaga till en räkning. 
<b>Verism</b> (it. <i>il verismo,</i> af lat. <i>verus,</i> verklig), i Italien beteckning på naturalism eller realism i litteratur, bildande konst och operamusik. Jfr Italienska litteraturen, sp. 1098, och Mascagni, sp. 1151. — Adj. Veristisk. 
<b>Wer ist's?,</b> ty., biografisk uppslagsbok. Se Who's who? 
<b>Veritabel</b> (fr. <i>veritable,</i> af lat. <i>veritas,</i> sanning), verklig, äkta, oförfalskad; sannskyldig. 
<b>Veritas</b> (lat., sanning), grek. <i>Aletheia, grek. rom. myt.</i>, väsenslös romersk personifikation af sanningen, uppges vara dotter af Zeus eller Kronos och moder till Dygden samt amma åt Apollon. 
<b>Veritas</b> (lat., sanning) l. Bureau Veritas [byrå], det näst största af världens fartygsklassificeringsinstitut (se Klassificeringssällskap). Det har form af ett aktiebolag, grundades i Antwerpen 1828 under namn af <i>Bureau de renseignements pour les assurances maritimes,</i> antog namnet Bureau Veritas 1829 och flyttades 1832 till Paris, där det alltsedan haft sitt säte. Namnet Veritas antog man för att ange, att bolaget eftersträfvade större tillförlitlighet, än den dittills enarådande engelska klassificeringen erbjöd. Grundandet af Bureau Veritas gaf f. ö. impulsen till det engelska klassificeringsväsendets omorganisation och bildandet af Lloyd's register of british and foreign shipping (se d. o.). Bureau Veritas tog från början kraftig utveckling, och ett bevis på det erkännande det vunnit är, att det 1890 officiellt erkändes af engelska Board of trade och därefter inrättade en underafdelning i England med säte i London. I själfva verket kan Bureau Veritas nu sägas ha en internationell karaktär, då i dess af 7 personer bestående centralstyrelse sitta flera icke-fransmän. Dess verksamhet är synnerligen omfattande. Det har en eller flera representanter (inspektörer, experter, agenter) på öfver 300 olika platser i världen; i Sverige har det ett 20-tal representanter. Enligt senaste uppgifter voro i Bureau Veritas klassade 7,860 fartyg (17,9 proc. af totalantalet fartyg i världen — 19,056 segelf., 1,064 segelf. med hjälpmaskin om 50 brutto-reg. ton och däröfver samt 23,278 ångf. och motorf. om 100 brutto-reg. ton och däröfver) om tills. 6,499,789 brutto-reg. ton (13,1 proc. af världstonnaget — 49,496,237 brutto-reg. ton 1920). I Lloyd's register voro s. å. klassade 9,587 fartyg (9,126 ångf. och 461 segelf.) om tills. 25,018,919 brutto-reg. ton. Af <i>svenska</i> fartyg voro enligt senaste uppl. af "Sveriges skeppslista" (1919) i Bureau Veritas klassade 215 ång-, 53 motor- och 261 segelfartyg, sammanlagdt 18,6 proc. af antalet svenska handelsfartyg 1 juli 1919 (2,833 fartyg, registrerade pråmar inräknade) om 243,784 brutto-reg. ton (187,840 för ångf., 12,858 för motorf. och 43,086 för segelf.), d. v. s. 22,2 proc. af svenska handelsflottans bruttotonnage (1,097,728 reg. ton). I Lloyd's voro s. å. 295 svenska fartyg klassade (265 ångf., 15 segelf. och 15 motorf.) om 561,795 brutto-reg. ton (492,523 för ångf., 48,662 för motorf. och 20,610 för segelf.), d. v. s. 10,4 proc. af antalet och 51,2 proc. af bruttodräktigheten af Sveriges handelsflotta. De af Bureau Veritas använda hufvudklassbeteckningarna för järn- och stålfartyg äro: <b>I</b> 3/3 1, 1; <b>II</b> 3/3 1, 1; <b>III</b> 3/3 1, 1, hvarvid de romerska siffrorna afse materialdimensioner, 
page_number=653, index= - Veritas l. Bureau Veritas - Veritas odium parit - Verk - Verkan - Verkbly - Werkbund, Deutscher - Verkehrstrupper - Verkhelighet 
<b>᛭</b>. Bland sällskapets årliga publikationei märkas främst <i>Register Veritas</i> (med supplement hvarannan månad), upptagande alla i Bureau Veritas klassade fartyg med angifvande af klass och f. ö. detaljerade uppgifter om dimensioner, material, byggnadsort och -år, redare, maskiner o. s. v., samt <i>Repertoire general de la marine marchande,</i> upptagande alla världens fartyg (från 50 ton brutto för segel- och 100 ton brutto för ångfartyg), likaledes med utförliga detaljuppgifter, och äfven innehållande en del statistik samt förteckningar å skeppsvarf, redare o. s. v. Dessutom utges <i>Annuaire des pertes et accidents</i> m. m. — Liksom fallet är med Lloyd's har äfven Bureau Veritas' namn upptagits af en del andra företag, t. ex. af de båda klassificeringsinstituten Norske Veritas i Kristiania (stiftadt 1864) och Veritas Hellenique i Aten; i Stockholm finns ett försäkrings-a.-b. kalladt Svenska Veritas. Å. W:son M. E. A—t. 
<b>Veritas odium parit,</b> lat., "sanningen alstrar hat", genom att säga sanningen förvärfvar man sig fiender. 
<b>Verk,</b> handling, gärning (ex. goda verk; se Goda gärningar); alster af (i synnerhet) andligt arbete (ex. dikt-, konst-, musik-, kartverk); större anläggning för bearbetning af råmaterial (ex. järn-, koppar-, silfver-, såg-, stamp- och saltverk) eller för utnyttjande af sådana (ex. vattenlednings-, kraft-, gas- och elektricitetsverk) eller för framställning af fabrikat (ex. manufaktur-, mynt- och metallverk); maskin (ex. ur-, slag-, valsverk); organisation till förvaltning af vissa offentliga angelägenheter (ex. ämbetsverk, tull-, post-, telegraf- och lots-verket, statens affärsdrifvande verk, riksdagens verk, städernas verk); jfr Statsverket. 1. <i>Metall.</i> Se Blästerverk. — 2. <i>Sjöv.</i> Se Dref 1. 
<b>Verkan.</b> 1. <i>Filos.</i> Se Orsak. — 2. <i>Mek.</i> Se Motverkan. 
<b>Verkbly,</b> <i>metall.</i>, det orena råbly, hvilket erhålles som första produkt vid nedsmältning af blymalmer. Alltefter malmens beskaffenhet kan det innehålla en hel mängd främmande metaller, såsom koppar, arsenik, antimon, vismut, silfver m. fl. Om rening af verkbly se Bly, sp. 779, 782, om extrahering af silfver ur verkbly se Silfver, sp. 479—481. K. A. V—g. 
<b>Werkbund</b> [-bont], Deutscher, en tysk sammanslutning af konstnärer, firmor och personer inom industri och handtverk samt sakkunniga på dessa områden. Förbundet bildades 6 okt. 1907 i München och har utvecklats synnerligen kraftigt, ehuru dess verksamhet under och efter Världskriget har måst begränsas. Medlemskap förvärfvas uteslutande genom inval af styrelsen. Sammanslutningens syften framgå af följande programpunkter. Förbundet vill sammansluta det bästa inom konst, industri, handtverk och handel; det är samlingspunkten för alla, som äro villiga till och egnade för en kvalitetsproduktion, och för alla, som uppskatta näringslifvet som ett gemensamt kulturarbete. Sina mål vill förbundet uppnå genom uppfostran, propaganda och samfälldt ställningstagande till hithörande frågor. Werkbunds styrelse består af Tysklands främsta konstnärer och storindustriidkare. Rörelsen har frikostigt finansierats af medlemmarna bland fabrikanterna, som alla bidraga med olika belopp, motsvarande deras företags omfattning. Bredvid styrelsen fungerar ett arbetsutskott, bestående dels af "Ortsvertrauensleute", förtroendemän på större platser för industriell produktion eller kulturcentra, samt "Fackvertrauensleute", skickliga fackmän inom olika branscher, såsom byggnads-, porslins-, glas-, metall-, textil-, möbelindustrierna m. fl. i och för konsultation. Förbundet har utvecklat en genomgripande förädlingsverksamhet å tyska industrialster med afseende på såväl smakutveckling som ändamålsenlighet och genom ytterst energisk propaganda lyckats intressera producenterna för kvalitetsbegreppet. Täta utställningar på olika orter, äfven i utlandet, föredrag, kurser, behandlande handelns och industriens förhållande till hvarandra, förlagsverksamhet, anläggning af mönstersamlingar och andra initiativ, omfattande de mest skilda områden, "från granit- och järnbyggnaderna till kvinnoklädnaden, från stadsplanen och nyodlingen till köpmannens kontor, från skådebanan till kyrkogården". Förbundets verksamhet kulminerade i Werkbundsutställningen i Köln 1914, som var af mycket betydande dimensioner och som hade föregåtts af censurering. Werkbunds affärsledning är förlagd till Berlin. Litt.: F. Naumann, "Deutsche gewerbekunst" (1908), samt "Jahrbuch des deutschen werkbundes". — Jfr Verkstaden (Föreningen). D. B—g. 
<b>Verkehrstrupper</b> [ferkērs-, af ty. <i>verkehr,</i> samfärdsel], <i>krigsv.</i>, gemensam benämning på de trupper inom tyska armen, som handhade kommunikations- och förbindelseväsendet, såsom järnvägs-, telegraf-, luftfarttjänst o. s. v. C. O. N. 
<b>Verkhelighet,</b> benägenheten att tillmäta den yttre gärningen (se Goda gärningar) som blott sådan afgörande betydelse i etiskt och religiöst afseende: i gröfre form i den meningen, att sinnesförfattningen vore mer eller mindre likgiltig, i finare form så, att den yttre gärningen som sådan vore ett moment i själfva den sedliga utvecklingen, som skulle föra människan till en högre sedlig ståndpunkt. Den katolska kyrkan kan, trots erkännansvärda tendenser i motsatt riktning, näppeligen fritas från en viss, stundom starkt framträdande benägenhet åt detta håll, grundad ytterst i dess lära, att det goda verket i och för sig (låt vara, att intet annat verk är godt än det, som härflyter af en ren vilja) skulle bereda människan ett slags förtjänst inför Gud (<i>meritum ex congruo</i>), genom hvilken hon i viss mening skulle förtjäna den eviga saligheten. Så betraktar ock denna kyrka kulthandlingar såsom egande betydelse utan afseende på den uppbyggelse de skänka den i dem deltagande, endast, som det heter, "af gjord gärning" (<i>ex opere operato;</i> se Opus operatum). De högre tendenser, som finnas hos denna kyrka, 
page_number=654, index= - Verkhelighet - Verkkomatala - Verklighet - Verklinje - Verkmått - Verkmästare - Verkmästarlöjtnant - Verkningsgrad 
få dock ej förbises. — I och med sin lära om rättfärdiggörelscn af tron allena har protestantismen i princip brutit med denna tendens, och det är väsentligen emot den, som den "protesterar". Äfven inom den protestantiska kyrkan saknas dock ej tendenser till verkhelighet. Inom den filosofiska etikens historia röja sig sådana tendenser, i den mån själfva motivets alldeles afgörande betydelse i sedligt afseende förbises eller åtminstone fördunklas, så att det ej får fullständigt göra sig gällande såsom det i sedligt afseende allt afgörande. Detta är inom de mer eller mindre eudemonistiska riktningarna vanligt. Men äfven på en annan ståndpunkt kan man göra sig skyldig till en viss tendens till verkhelighet, såvidt man för långt utsträcker det område, där det etiska har betydelse, eller t. o. m. blott därigenom, att man ger det sinnliga viljande, som af den sedliga viljeriktningen är en följd, omedelbar betydelse just i och för denna sedliga utvecklings fortgång, så att t. ex. en god gärning skall företagas icke endast därför, att jag som moralisk människa måste så handla, utan ock med den fördolda bitanke, att den, låt vara just som viljeriktning, skulle befordra min egen utveckling till högre grad af sedlighet. Verkhelighetens teoretiska uttryck ega i det praktiska lifvet sina lätt funna motsvarigheter. L. H. Å. 
<b>Verkkomatala,</b> fyrfartyg i södra delen af Björkösund, Viborgs län, Finland; fast rödt sken, 8,9 m. öfver hafsytan. O. B—n. 
<b>Verklighet,</b> <i>filos.</i>, det, som är eller kan bli innehållet i erfarenheten, i motsats å ena sidan till det blott <i>möjliga,</i> å andra sidan till det <i>skenbara.</i> Verklighet är en allmän förståndskategori (se Kant) och kan därför ej definieras. Om detta begrepps nämnda formella betydelse kunna alla vara ense; däremot skilja sig de olika filosoferna principiellt i frågan om hvad som i denna betydelse är verkligt. Enligt realismen (materialismen) är det kroppsliga det enda verkliga, enligt idealismen det andliga; enligt panteismen det allmänna, enligt alla andra åsikter endast det individuella. Man skiljer mellan <i>relativ</i> verklighet, som tillkommer fenomenvärlden (se Fenomen), och <i>absolut</i> verklighet, som tillkommer väsendet (se Väsen). S—e. 
<b>Verklinje.</b> Se Verkmått. 
<b>Verkmått,</b> ett äldre svenskt måttsystem, i hvilket enheten var 1 fot = 12 tum (duodecimalsystem) och hvilket 1855 (1863) ersattes med decimalsystemet. Enligt 1739 års förordning med däri till 1855 gjorda tillägg och ändringar var i <i>längdmåttet</i> 1 famn (= 1,8 m.) = 3 alnar, 1 aln (= 0,6 m.) = 2 fot, 1 fot (= 0,297 m.) = 2 kvarter, 1 kvarter (= 14,8 cm.) = 6 verktum, 1 verktum (= 2,47 cm.) = 12 verklinjer. Om systemets <i>ytmått</i> se Kvadratmått. I <i>rymdmåttet</i> räknades 1 kubikfamn (= 5,65 kbm.) = 27 kub.-alnar, 1 kub.-aln ( = 0,21 kbm.) = 8 kub.-fot, 1 kub.-fot (= 0,26 hl.) = 8 kub.-kvarter, 1 kub.-kvarter (= 3,272 kbdm.) = 216 kub.-verktum, 1 kub.-verktum (= 15,146 kbcm.) = 1,728 kub.-verklinjer. 
<b>Verkmästare.</b> 1. Person, som i en verkstad (se d. o.) fördelar arbetet bland arbetarna och öfvervakar detsamma. — 2. Se Skråväsen, sp. 1225. — 3. <i>Fortif.</i>, kallades stundom de konduktörer (se d. o.), som 1622 funnos vid svenska hären i Livland. Från 1626 anställdes sedermera en mängd verkmästare vid svenska armen i Preussen, och en och annan af dem benämndes ibland äfven vallmästare och byggmästare. Deras åliggande bestod i att omhänderha militära brobyggnader samt i förskansnings- och fästningsarbeten. Äfven under Trettioåriga kriget tillsattes åtskilliga verkmästare, af hvilka också nu en och annan kallades vallmästare. 1631 upptogs för första gången verkmästare vid en svensk fästning (Kalmar) och 1635 vid en livländsk. Senare under 1600-talet funnos sådana vid flera fästningar i Skåne, Livland, Pommern och Bremen, men småningom försvunno de ur fortifikationsstaterna. En "holländsk verkmästare" var 1641—61 anställd vid Göteborgs fästningsbyggnad. Vid livländska fortifikationsstaten fanns under 1670- och 1680-talen en öfververkmästare; verkmästaren i Pernau kallades vid sin död omkr. 1680 verkmästarlöjtnant. 3. L. W:son M. 
<b>Verkmästarlöjtnant.</b> Se Verkmästare 3. 
<b>Verkningsgrad.</b> 1. <i>Fysiol.</i> Se Muskelarbete, sp. 1458. — 2. <i>Maskint.</i>, en vid matematiska bestämningar beträffande energiomsättning i mekaniska, termiska eller elektriska anordningar använd faktor, som anger den grad af nyttig verkan, som den ifrågavarande anordningen erbjuder. Den mekaniska verkningsgraden anger förhållandet mellan det nyttiga och det uppoffrade arbetet. Den termiska verkningsgraden åter utvisar förhållandet mellan den mot det indicerade arbetet (se Indikator) i en värmemotor svarande värmemängden och den värmemängd, som uppoffras för motorns drifvande. Den elektriska verkningsgradens betydelse är analog med den mekaniskas och anger alltså förhållandet mellan nyttig och uppoffrad elektrisk energi. Den sammansatta verkningsgraden för en kombination af flera samarbetande motoriska anordningar anger förhållandet mellan den af bemälda kombination afgifna energien och den energi, som tillföres densamma. Då, såsom vanligast är, de i kombinationen ingående anordningarna drifvas <i>efter hvarandra,</i> d. v. s. så, att den första drifver den andra, den andra den tredje o. s. v., så uttryckes den sammansatta verkningsgraden af produkten af de partiella. Om t. ex. ett vattenfall skall medelst en hydroelektrisk anläggning användas för att drifva ett ett par hundra km. därifrån beläget grufspel och om därvid vattenmotorns verkningsgrad är 80 proc., elektrogeneratorns 90 proc., högspänningstransformatorns 95 proc., den elektriska långdistansledningens 75 proc., lågspänningstransformatorns 95 proc., elektromotorns 85 proc. och grufspelets 80 proc., så är den sammansatta verkningsgraden = 0,8 × 0,9 × 0,95 × 0,75 × 0,95 × 0,85 × 0,8 = 0,33. För hvarje tusental kilowatt, som uttas ur vattenfallet, nyttiggöres då för uppfordringen i grufvan 330 kw. De öfriga 670 kw. förloras genom de många energitransformeringarna och omsättas därvid förnämligast i värme. 
Införandet af begreppet verkningsgrad i maskinläran har varit af stor betydelse för att åstadkomma utbytesförbättring. Under det att den af Heron ungefär 100 år f. Kr. uppfunna eolipilen (se d. o.), hvilken kan betraktas som den första 
page_number=655, index= - Verkningsgrad - Verkningsradie - Verkningssfär (Verkningsradie) - Verkningsskjutning - Verkolje, Johannes (Jan) - Verković, Stefan - Verkplan - Verksamhet - Verkstad 
ångturbinen, endast tjänade till att visa möjligheten af att medelst utströmmande ånga åstadkomma en roterande rörelse och hvars verkningsgrad sålunda var = 0, så har man under tidernas lopp genom att införa en otalig mängd förbättringar kommit upp till en termisk verkningsgrad för de bästa värmemotorerna af 30 proc. och något däröfver. Det kan möjligen tyckas, att detta resultat är ganska klent och att mycket mera borde kunna utvinnas. Men det bör märkas, att, vid värmets omsättning i mekaniskt arbete så, att väsentligen högre termisk verkningsgrad skulle kunna ernås, det värmebärande mediets, ångans eller gasens, temperatur måste stegras ända till glödhetta, på samma gång som trycket uppdrifves till en mycket stor höjd. Det har mött svårighet att framställa tillräckligt motståndskraftiga kärl (förbränningskammare, ång- eller gasgeneratorer och arbetscylindrar), i hvilka omsättningsprocessen skulle kunna genomföras. I de fall däremot, då spillvärmet kan tillgodogöras, såsom händelsen är vid vissa kemiska fabrikationer, som erfordra kokning med ånga i stor skala, kan verkningsgraden höjas högst betydligt och ekonomien i samma mån förbättras. 2. O. E. W. 
<b>Verkningsradie,</b> fys. Se Verkningssfär. 
<b>Verkningssfär</b> (Verkningsradie), <i>fys.</i>, det område, inom hvilket de från en punkt utgående krafterna äro verksamma. Jfr Kapillaritet och Molekylarkrafter. T. E. A. 
<b>Verkningsskjutning,</b> <i>krigsv.</i> Se Skjutregler. 
<b>Verkolje</b> [ferkå'lje], Johannes (Jan), holländsk målare, f. 1650 i Amsterdam, d. 1693 i Delft, lärjunge af Jan Lievensz d. y., Rembrandts efterföljare, inskrefs 1673 i Delfts målargille. Han målade porträtt och genrebilder samt graverade i svartkonst. Af hans arbeten må nämnas <i>Jägarporträtt</i> (1672, i Rotterdam), <i>Musicerande sällskap</i> (1673, Amsterdams Rijksmuseum), <i>Scen vid klaveret</i> (1674, Schleissheim-galleriet) och, hans bästa tafla, <i>Frestelse</i> (i Dresdens galleri). I Stockholms Nationalmuseum finnes af honom <i>Musicerande sällskap.</i> — V:s son Nicolas V., f. 1673 i Delft, d. 1746 i Amsterdam, var först sin faders lärjunge (Delft), men slog sig sedan ned i Amsterdam. Af honom finnas mytologiska taflor i Louvre, Köpenhamn, Petersburg, Berlin och Dresden samt ett porträtt i Amsterdams Rijksmuseum. C. R. N.* 
<b>Verković</b> [-vitj], Stefan, sydslavisk arkeolog, f. 1827, d. 1893, vistades 10 år i Macedonien för arkeologiska studier, utgaf 1860 i Belgrad ett band folkvisor, <i>Narodne pesme makedonski bugara,</i> och tjänstgjorde 1862—75 som serbisk politisk agent i Macedonien. Stort uppseende väckte hans förmenta upptäckt af ett "uråldrigt" bulgariskt folkepos om Orfeus, tryckt 1867 i Moskva med titel <i>Drevnaja bolgarskaja pjesnja ob Orfeje,</i> och denna upptäckt togs på god tro af Vsevolod Miller, Chodźko, Dumont, Dozon, Šafarik d. y. m. fl. Uppmuntrad af denna framgång publicerade V. 1874 i Belgrad <i>Veda slovena,</i> 15 folkkväden, som han sade sig ha samlat i Tracien och Macedonien, från slavernas förhistoriska tid, och 1881 i Petersburg en ny volym folkvisor af bulgariska pomaker på Rodope. De misstankar om dessa folkvisors äkthet, som redan uttalats af Leger, Josef och Konstantin Jireček, Pypin, Jagić och Drinov, bekräftades af Ivan Sjisjmanov, som påvisade, att förfalskningarna tillverkats och sålts till V. af en pop Gologanov-Ilijev. Jfr "Archiv für slavische philologie", bd 1 (1903). A—d J. 
<b>Verkplan,</b> fr. <i>chantier, bygnk.</i>, ett vid byggnadsplatser, stenhuggerier, maskinverkstäder, skeppsvarf m. m. vanligen af plank lagdt starkt golf, hvarpå utföras hophuggnings- och passningsarbeten i trä, sten och järn af för ett bygge afsedda konstruktionsdelar, såsom takstolar, hvalfstommar, spant, båg- och masverk etc. C. G—m. 
<b>Verksamhet,</b> <i>filos.</i>, förändring, såvidt den har sin princip och grund i själfva det väsen, som förändras (följaktligen ej framkallas af yttre inverkan). Den får då karaktären af utveckling (se d. o.) af själfva det väsen, som förändras af en dess öfvergång från potentialitet till aktualitet, från ett lägre till ett högre stadium af lif och tillvaro. Väl kan verksamheten på visst sätt stundom sägas leda till en sänkning af lifvets nivå, men detta kan dock aldrig vara fallet i alla afseenden, och ofta kan dessutom sänkningen vara mer skenbar än verklig, enär den utgör ett villkor för ett senare framträdande af det högre och just framkallas af detta högres sträfvan till verklighet. Endast lefvande väsen kunna vara verksamma, enär endast de ega den själfständiga lifsprincip, som därför fordras. Men som lif omöjligen kan fullständigt frånkännas någon verklighet, tillkommer ock något slags verksamhet hvarje sådan i den mån, som den öfver hufvud förändras. Ingen förändring hos något kan framkallas genom endast yttre inverkan. Men i högre och egentligare bemärkelse är verksamhet för handen i den mån, som det verksamma väsendet är i högre mening lefvande och i verksamheten framträder såsom sådant. L. H. Å.* 
<b>Verkstad,</b> arbetslokal för bedrifvande af slöjd, handtverk eller mekanisk industri. Den äldsta husslöjden bedrefs och bedrifves väl än i dag i en "slöjdstuga", med jämförelsevis enkel utrustning i verktyg och råmaterial, hufvudsakligen trä ("verkträ", "virke") m. m. Det senare uppkomna handtverket åter bedrefs i bättre utrustade lokaler, verkstäder, vanligen under ledning af en verkmästare, såsom omtalas i samband med de i vårt land 1668 inrättade "handtverkshusen" för rikets städer. I samma mån handarbetet ersattes med maskiner, drifna af vatten eller ånga, öfvergingo handtverkerierna till "mekaniska verk" eller "manufakturverk". Exempel på sådana lämna järnverket i Eskilstuna, inrättadt af Karl X, kopparverket i Avesta, Polhems manufakturverk i Stjärnsund, spikverk och bleckmakerier (1660-talet) på flera ställen i landet m. fl. Vid Husby i Dalarna inrättades denna tid genom k. privilegium ett "kuriöst manufakturverk med särdeles machiner och inventioner". — Våra första mekaniska verkstäder uppkommo redan tidigt vid järnbruken, hvarest man hade tillgång på vattenkraft. De afsågo i allmänhet blott en manufakturering i varmt tillstånd af järn och stål. Först efter ångmaskinens införande i början af 1800-talet anlades de egentliga mekaniska verkstäderna, som till en början mest afsågo reparationer, "reparationsverkstäder", och voro af en mera allmän 
page_number=656, index= - Verkstad - Verkstaden, Föreningen - Verkstadsfartyg - Verkstadsföreningen - Verkstadsreglemente - Verkställande direktör - Verkställande makt - Verkställighet af dom (Exekution) 
karaktär, d. v. s. för tillverkning af snart sagdt alla möjliga föremål, från de gröfsta ångmaskinerna och ångpannorna till skrifställ, eldgafflar och spottlådor o. d., men som småningom öfvergingo till specialverkstäder. På senare tider har den mekaniska verkstadsdriften, hufvudsakligen genom införande af massproduktion, alltmer öfvergått till fabriksmässig storindustri, hvarvid verkstäderna, särskildt genom de viktiga hjälpmedel, som elektrotekniken, industriens mekanisering samt moderna transportanordningar lämnat, i förening med rationell lednings- och driftsteknik, undergått en väsentlig utvidgning och omgestaltning såväl i organisatoriskt som rent tekniskt hänseende. En nutida, större mekanisk verkstad omfattar i allmänhet följande afdelningar: 
1. <i>Gjuteri</i> med renshus för putsning af gjutgodset samt laboratorium för kemisk analys af gjutmetallen; ofta tryckvatten- eller tryckluftanordningar för formningsmaskiner, transport m. m. 2. <i>verkstäder:</i> smedja, plåtslageri, maskinsal med montagehall och verktygsafdelning, snickar- (eventuellt modellmakeri) och målarverkstad, i vissa fall äfven bleckslageri; 3. <i>kraftcentral:</i> ångpanneanläggning, ångmaskiner (resp. dieselmotorer m. m.) samt elektriska generatorer för matning af ström till motorerna i de olika af delningarna; 4. <i>profningsafdelning:</i> afsyning, kontrollering eller profning af de helt eller delvis färdiga produkterna; 5. <i>kontorslokaler:</i> Affärs- och ritkontor; 6. <i>lagerrum</i> och <i>utställningslokaler</i> för resp. armaturdelar, half- och helfabrikat, magasin för upplag af råämnen, bränsle m. m.; 7. <i>sanitära lokaler</i> för personalen: toalett- och klädrum, badrum, matsalar och läsrum m. fl. För kontrollering af arbetstid, beräkning af själfkostnadspris m. m. äro anordningar och apparater införda i de olika afdelningarna (kontrollur, kortsystem o. s. v.). 
Bland Sveriges äldsta mekaniska verkstäder må nämnas den i Motala, anlagd 1822, Keillers och Lindholmens i Göteborg, Bolinders och Bergsunds i Stockholm, den sistnämnda grundad redan 1769, Huskvarna, som anlades 1680 för tillverkning af gevär för statens behof, m. fl. — För undervisning i pedagogisk slöjd eller för teknisk utbildning af slöjdare, handtverkare eller arbetare i mekaniska verkstäder äro i samband med vederbörande institutioner i vårt land anordnade "skolsalar", "lärlingsverkstäder" eller "skolverkstäder". En egendomlig hithörande institution utgjorde den s. k. "centralverkstaden", inrättad af Landtbruksakad. 1813 för tillverkning af goda landtbruksredskap. Verkstaden kom dock ej till praktisk användning, och den s. k. "modellkammaren", som skulle ingå i densamma, öfvergick i stället till Teknologiska institutet. (Jfr f. ö. Handtverk, Slöjd och Tekniska läroverk.) G. S—n. 
<b>Verkstaden,</b> Föreningen, bildad i Stockholm af de vid Svenska slöjdföreningen 1917 medverkande konstnärerna och arkitekterna i maj 1918. Syftet var att genom aktiv verksamhet förläna de föremål, som till bruk och prydnad ingå i det svenska hemmets utstyrsel, en konstnärlig och ändamålsenlig prägel samt att skaffa spridning för dessa alster bland allmänheten. Verkstadens första framträdande för allmänheten egde rum 1920 med en utställning i Liljevalchs konsthall. Därvid exponerades ett flertal rumsinteriörer, keramik, textil, silfver, tapeter, glas m. m. I synnerhet framvisade det från Orrefors utställda glaset nya tekniker och former, och utställningen i sin helhet framstod som en yttring af de svenske konstnärernas förnyade intresse för den tillämpande konsten. Föreningens framtida verksamhet är inriktad på nya utställningar och ett försäljningsbolag för censurerade vackrare hvardagsvaror. Den räknar f. n. (1920) omkr. ett trettiotal invalda medlemmar. — Jfr Werkbund. D. B—g. 
<b>Verkstadsfartyg,</b> <i>skpsb.</i>, fartyg, inredt såsom verkstad för utförande af smärre reparationer. Jfr Trängfartyg. C. K. S. 
<b>Verkstadsföreningen.</b> Se Sveriges verkstadsförening. 
<b>Verkstadsreglemente.</b> Se Arbetsordning 2. 
<b>Verkställande direktör.</b> Se Direktör. 
<b>Verkställande makt,</b> <i>statsr.</i> Se Förvaltning. Jfr Exekutiv makt. 
<b>Verkställighet af dom</b> (Exekution, se d. o.), <i>jur.</i> Såsom framgår af hvad i art. Process utredts, äro de uppgifter, som staten i processen fullföljer, af två väsentligen olika slag: dels att fastställa hvad som är rätt, dels att, om så erfordras, tvångsvis realisera, hvad som fastställts vara rätt. Process i ordets mera omfattande betydelse inrymmer både fastställelse och tvångsrealisation; i en inskränktare mening förstår man därmed endast det förfarande, som har till ändamål fastställelse genom dom. Vid realisation tvångsvis är det fråga om doms verkställighet, dock att en tvångsrealisation kan förekomma i en del fall, utan att det föreligger beslut af domstol eller ens öfver hufvud af någon statsmyndighet. Man har att skilja mellan verkställighet af dem i tvistemål —, hvarmed är att sammanställa den verkställighet för realiserande af ett privaträttsligt anspråk, som kan följa på afgöranden, hvilka icke ha karaktären af domar i tvistemål, såsom stadfästa förlikningar och skiljedomar äfvensom beslut i utsökningsmål, — samt verkställighet af dom i brottmål. Olika regler äro meddelade beträffande verkställighet af det ena och andra slaget af domar. Hvad särskildt angår straffdomar, kan det förtjäna framhållas, att själfva straffverkställigheten inom rättssystematiken icke räknas till processrätten, utan till straffrätten, och detta med allt fog, ty det är sättet för verkställigheten, som gör straffet till hvad det är, vare sig nu man betraktar förhållandet från statens eller från den för brottet dömdes synpunkt. 
Beträffande först verkställighet af dom i tvistemål innehåller Utsökningslagen i kap. 3 regler därom så ock om verkställighet af beslut i utsökningsmål (se rubriken till kap.). Det må till en början erinras, att ej alla domar i tvistemål ha sådant innehåll, att någon verkställighet kan ifrågakomma. För verkställighet förutsattes, att part förpliktats till något, att göra, tåla eller underlåta något; för så vidt afgörandet afser ren fastställelse, finnes ej rum för verkställighet. Vidare är att märka, hurusom reglerna i kap. 3 Utsökningslagen ha afseende endast på verkställighet af svenska domar; på grund af utländsk domstols beslut kan ej, med undantag för vissa fall, om hvilka särskilda bestämmelser gälla, här i riket 
page_number=657, index= - Verkställighet af dom (Exekution) - Verkställighetsord - Verksynd l. Gärningssynd - Verktum - Verktyg - Verktygsmaskiner - Verkö - Verkön - Werl - Verlaine, Paul 
erhållas verkställighet. Ett hufvudspörsmål vid framställningen af verkställighetsreglerna i Utsökningslagen rör tiden, då verkställighet kan erhållas: fordras, att domen vunnit laga kraft eller kan verkställighet ernås dessförinnan? I lagen har man förfarit så, att först anges vissa särskilda fall, i hvilka verkställighet kan ega rum, innan laga kraft åkommit, och därefter uppställes i öfrigt en allmän princip för frågans afgörande. Denna princip innebär, att dom må verkställas oaktadt ändringssökande, såframt ändringssökandet ej skulle bli onyttigt, därest domen ginge i fullbordan; villkor för verkställighet är, att pant eller borgen ställes. Ett andra hufvudspörsmål rör frågan, huruvida verkställighet skall sökas hos öfverexekutor eller utmätningsman. I särskildt angifna fall eger sökanden vända sig till utmätningsman, i öfriga fall till öfverexekutor. Slutligen möter det viktiga spörsmålet ang. sättet för verkställighet. Det ligger i sakens natur, att uttömmande regler ej därom kunna meddelas. Verkställighetssättet är beroende af domens innehåll, och de ålägganden, på hvilka domar kunna gå ut, kunna vara af de mest skilda slag. I en del enklare fall, i hvilka tvekan om verkställighetssättet ej kan råda, eger sökanden vända sig till utmätningsman, som är förrättningsman; uppstår hos utmätningsmannen tvifvel, huru domen bör verkställas, eger han hänvända sig till öfverexekutor. I öfriga fall ankommer på öfverexekutor att förordna om sättet för verkställigheten. Till hvad nu yttrats ang. sättet för verkställighet må blott läggas följande. I den till antalet största kategorien af domar, som innehålla ett åläggande, är det fråga om åläggande af betalningsskyldighet; utförliga regler ang. sättet för verkställighet af sådana domar äro gifna i Utsökningslagen och uppta hufvudparten af dess innehåll (se kap. 4, 5, 6 och 7 i lagen). Om användning af tvångsmedel mot den, som skall tillhållas att något göra eller låta, är ock stadgadt i lagen; öfverexekutor har rätt att förelägga vite och fälla till vite (§ 38 i lagen). Slutligen märkes, att domstol kan i sin dom meddela föreskrift om verkställigheten. 
Vidkommande härefter verkställighet af utslag i brottmål, så har man att fästa afseende vid, huruvida fråga är om civil påföljd eller straff. Om det förra handla några spridda bestämmelser i lagstiftningen (se sålunda förordn. 10 aug. 1877 om nya Utsökningslagens införande § 22 och Promulgationslagen 14 juni 1901 § 6). Straffverkställigheten är reglerad genom en grupp af lagar, för hvilka här ej är platsen att närmare redogöra. Blott det må framhållas, att som regel fordras för straffverkställighet, att beslutet, hvarigenom straffet ådömts, eger laga kraft. För verkställighet af frihetsstraff består härifrån blott det undantag, att verkställigheten kan börja tidigare, för den händelse den dömde i vederbörlig ordning (se lag 26 mars 1909) förklarat sig nöjd med utslaget och villig att undergå den ådömda bestraffningen. E. K. 
<b>Verkställighetsord,</b> <i>krigsv.</i> Se Kommando. 
<b>Verksynd</b> l. <i>Gärningssynd</i> (lat. <i>peccatum actuale,</i> ty. <i>thatsünde</i>), <i>teol.</i>, hvarje enskild afvikelse från Guds vilja i begär, tankar, ord eller yttre gärningar, genom öfverträdelse eller underlåtenhet. Verksynden är alltid en handling, inre eller yttre, i motsats till arfsynden (se d. o.), som är en beskaffenhet. "Verksynd" är ett först af dogmatiken såsom motsats till "arfsynd" bildadt begrepp. Intet af dessa båda uttryck förekommer i bibeln; när bibeln talar om "synd" utan närmare bestämning, förstås därmed verksynd i dogmatikens mening. Se vidare Arfsynd och Synd. E. Bg. 
<b>Verktum,</b> längdmått. Se Tum. 
<b>Verktyg,</b> <i>mek.</i>, i allmännaste mening alla hjälpmedel för åstadkommande af en mekanisk verkan (jfr Maskin, sp. 1162); i inskränktare bemärkelse redskap, som föras och uppbäras af människohanden (handverktyg) samt användas för att frambringa mekanisk verkan, i synnerhet för formförändring. I tekniskt hänseende kan man indela verktygen i sådana, som äro afsedda att fasthålla arbetsstyckena, såsom tänger, fil-klofvar, skrufstycken m. fl., verktyg för mätning, verktyg för uppdragning af linjer samt slutligen verktyg för formförändring, t. ex. yxor, knifvar, mejslar, hyflar m. fl. 
<b>Verktygsmaskiner,</b> <i>mek.</i>, en benämning, som ofta nyttjas för maskiner, afsedda för mekanisk bearbetning af metaller, trä och sten. De ha således till ändamål att ersätta de af handen direkt förda verktygen, och man kan med deras hjälp erhålla ett långt hastigare, kraftigare och noggrannare arbete. Sådana maskiner finnas af ett stort antal olika slag och af olika beskaffenhet, allteftersom arbetssättet består i borrning, svarfning, hyfling etc. Jfr Maskin, sp. 1163. 
<b>Verkö,</b> vacker, skogbevuxen ö strax ö. om Karlskrona, i Östra härad, Lösens församling. Ön egdes 1715 af släkten Ebbeltoft, adlad Psilanderhjelm. På sydvästra sidan af ön ligger en djupt inträngande strandgrotta, fördelad i flera rum, hvarest finnas lämningar af stenbänkar o. d. och vid hvars ingång porlar en aldrig sinande källa med utmärkt dricksvatten. Enligt en folksägen beboddes denna ö under vikingatiden af en sjökonung Grim eller Ögrim, efter hvilken grottan, som sannolikt varit hans klippborg, än i dag kallas "Grims kula"; det påstås äfven, att hela ön förr burit namnet "Grimsholmen". Grim egde en utmärkt vacker, men i kärlek olycklig dotter, Tora, som gaf anledning till den sjödrabbning, som strax utanför ön utkämpades emellan Grim och en okänd viking, som under ett af Grims sjötåg anländt till ön och förälskat sig i Tora. Sagan om ankomsten af den okände vikingen (som i dödsstunden tillkännagaf sig heta Vidar) och den blodiga striden, i hvilken båda kämparna stupade (Vidar för Toras pil), skildras i ett skaldestycke af P. G. Sparre, "Thora, eller Grimsholms saga" (1829). R. N.* 
<b>Verkön,</b> en omkr. 2 kvkm. stor, bebodd, skogklädd ö i Storsjön, Jämtland, Norderö socken, omkr. 20 km. v. om Östersund. G. Brgrn. 
<b>Werl,</b> stad i Westfalen, kretsen Soest. 6,268 inv. (1905). Progymnasium; katolskt lärarseminarium. 3 saliner, jästfabriker. 
<b>Verlaine</b> [värrlǟn], Paul, fransk skald, f. 30 mars 1844 i Metz, d. 8 jan. 1896 i Paris, son till en ingenjörkapten, studerade vid École 
page_number=658, index= - Verlaine, Paul - Verlat, Charles - Werlauff, Erik Kristian 
polytechnique, men egnade sig efter någon tid endast åt litteraturen. Hans utgångspunkt och ursprungliga litterära skola var Les parnassiens (se d. o.). Debutdiktsamlingen, <i>Poemes saturniens</i> (1865), skrefs under inflytande af dem; <i>Fetes galantes</i> (1869) och ännu mera <i>La bonne chanson</i> (1870) visa, att han börjar skilja sig från dem. 1870 gifte han sig. Under kommunen råkade han i tvist med myndigheterna och måste lämna Frankrike. 1871 gjorde han i sällskap med skalden Rimbaud vandringar och färder genom Frankrike, Belgien och England, ett vagabondlif, som tog ett snöpligt slut genom ett pistolskott, som V. riktade mot sin följeslagare och som han fick plikta för med två års fängelse. Samlingen <i>Romances sans paroles</i> (1874) är det konstnärligt värdefulla resultatet af detta reselif. Han återvände 1875 till Frankrike, där hans hustru lät skilja sig från honom. Dyspepsi och stark nervositet, försvårad genom hans kringflackande och oroliga lefnadssätt, tärde på hans krafter. Sedan hans moder, vid hvilken han var ömt fäst, hade aflidit och flera anställningar som lärare både i Frankrike och England fått ett hastigt slut, voro alla band med det ordnade samhällslifvet slitna. V. lefde i armod och sjukdom; små kafeer, sjukhus, häkten voro hans hemvist, och medan hans ryktbarhet oafbrutet ökades och utbredde sig, var han själf allt hopplösare hemfallen åt nöd och elände. — V:s diktning speglade direkt och oförbehållsamt hans lif och hans sinnes skiftande stämningar. Slitningen mellan den otämdaste sensualism och den lidelsefulla, ödmjuka religiositet, som, sedan han 1880 omvändts till kristendomen, präglade hans tänkesätt, är utmärkande för hela hans senare alstring. Flyende parnassien-stilens ordprakt och den franska poesiens traditionella retorik, verkade V. som en förnyare af versens språk genom enkelheten och den musikaliskt lyriska skönheten i sin framställning. Ruelse och ånger, förtviflad syndabikt, kroppsliga och själsliga lidandens ångestrop, barnsligt tillitsfull Gudstro och mystisk hänförelse, de mest eteriska stämningar och den öfvermodigaste lefnadstörst, våldsamt öfverdrifna anfall på människor och lefnadsformer, hån och ursinne, allt får hos honom poetiskt uttryck. Hans yppersta dikter äro melodiskt, folkvisaktigt sköna. Af V:s diktsamlingar må ytterligare nämnas <i>Sagesse</i> (1881), <i>Jadis et naguere</i> (1884), <i>Amour</i> (1888), <i>Parallelement</i> (1889), <i>Dedicaces</i> (1890), <i>Chansons pour elle</i> (1891), <i>Bonheur</i> (s. å.), <i>Élegies</i> (1893), <i>Épigrammes</i> (1894), <i>Chair</i> (1896) och <i>Invectives</i> (s. å.). <i>Les poetes maudits</i> (1884) är prosaessayer af bl. a. Mallarme, <i>Louise Leclercq</i> (1886) noveller. Vidare utgaf han skildringarna <i>Memoires d'un veuf</i> (1886), <i>Mes hôpitaux</i> (1891), <i>Mes prisons</i> (1893), <i>Confessions</i> (1895) och <i>Quinze jours en Hollande</i> (s. å.). V:s <i>Œuvres completes</i> och <i>Œuvres posthumes</i> omfatta 6 bd (1898—1903). Ett monument öfver skalden restes 1911 i Luxembourgträdgården i Paris. — Se arbeten om V. af C. Morice (1888), Dullaert (1896), E. Lepelletier (1907), G. A. Tourneaux, "Bibliographie Verlainienne" (1912), och E. Delahaye ("Documents relatifs a V.", bref och andra skrifter af V., 1919). R—n B. 
<b>Verlat</b> [värla't], Charles, belgisk målare, f. 1824 i Antwerpen, d. där 1890, studerade i Amsterdams akademi för de Keyser och i Paris, blef 1869 direktör för konstskolan i Weimar samt senare professor vid och 1885 direktör för akademien i sin födelsestad. V. uppehöll sig två år i Palestina och målade jämte genretaflor därifrån bilder ur nya testamentet med österländska typer och dräkter och i österländskt brännande solsken. Bland dylika målningar märkas <i>Vox populi</i> (Den befriade Barrabas bäres i triumf af den skränande pöbeln). Äfven en gripande <i>Pieta, Bröllopet i Kana</i> m. fl. äro att nämna bland bibliska kompositioner. En <i>Madonna</i> (Antwerpens museum) blef högt beundrad. Bland historiemålningar är <i>Gottfrid af Bouillon vid Jerusalems stormning</i> (Bruxelles' museum). V. försökte sig på alla områden — äfven inom modern hvardagsskildring och porträtt —, men var bäst i sina djurmålningar: <i>Vallhund försvarar sin hjord mot en örn</i> (1858, Bruxelles' museum), <i>Strid mellan ett lejon och bufflar i öknen,</i> skildrad med rasande kraft (1878, Antwerpens museum). Såväl om hans djurskildringar som om hans historiska bilder gäller Edelfelts uttryck, att han "pressar fram det karakteristiska på ett snillrikt sätt". G—g N. 
<b>Werlauff,</b> Erik Kristian, dansk historiker, f. 2 juli 1781 af norsk börd, d. 5 juni 1871, blef student 1796 och jur. kandidat 1802. Redan 1798 vann han anställning vid k. biblioteket, där han befordrades till bibliotekarie 1823 och verkade som överbibliotekarie 1829—61. Samtidigt var han universitetslärare. Sedan han 1808 tagit filos. doktorsgraden med en disputation om Are Frode, befordrades han 1810 till adjunkt och var 1812—67 professor i nordisk historia vid universitetet, där han i 40 år höll föreläsningar, grundliga, men utan lyftning. W. egde vidsträckt beläsenhet och stor kritisk förmåga, men förblef alltid en kammarlärd, som hade sin enda glädje i studier och aldrig sökte umgänge eller någonsin satte sin fot utom de danska öarna. Som frukt af hans arbete föreligger nästan intet verk om ett större ämne, men väl en mängd afhandlingar, som innehålla en rikedom på upplysningar och som oftast framkallats af yttre anledningar. De viktigaste äro <i>Forsög til det danske sprogs historie i hertugdömet Slesvig</i> (1819), <i>Historiske efterretninger om det store kgl. bibliothek</i> (1825; 2:a uppl. 1844), <i>Kjöbenhavns universitets historie indtil reformationen</i> (1836 och 1850), <i>Historiske antegnelser til Ludvig Holbergs atten förste lystspil</i> (1838; 2:a uppl. 1858), med tillhörande noter till Holbergs "Niels Klim" (1841) och "Peder Paars" (1862). (Hans noter till Holbergs "Epistler" kommo senare till gagn för K. V. Bruuns uppl. af dem.) Vidare må nämnas <i>Om Norges forening med Sverige under Magnus Smek</i> (1829), <i>Den nordiske ravhandels historie</i> (1835), <i>Om aeldre graensebestemmelser mellem Norge og Sverrig</i> (1845), <i>Om Dannebrog og Dannebrogsordenen</i> (1872) samt skildringar af O. Worms och 
page_number=659, index= - Werlauff, Erik Kristian - Werle - Verlebukt - Verlet, Raoul Charles - Werlhof, Paul Gottlieb - Werlhofs fläcksjukdom - Vermafoss - Vermandois - Vermbol - Wermcrantz, Edvard - Vermdö - Vermeer - Vermehren, 1. Johan Frederik Nikolai 
Arne Magnussons betydelse för fornforskningen. W. utgaf också tills. med Thorlacius "Noregs konúnga sögur" (IV—VI; 1813—26) och med L. Engelstoft "Scriptores rerum danicarum" (VIII, 1834). W:s efterlämnade skrift <i>Danske, saerlig Köbenhavnske tilstande og stemninger ved overgangen til det 19:e aarhundred</i> utgafs 1874 af Fr. Schiern; hans <i>Erindringer om mit liv</i> utkom 1910. Och Wad utgaf 1916 hans bref under 50 år från och till ungdomsvännen Vedel Sìmonsen. E. Ebg. 
<b>Werle,</b> en gren af det mecklenburgska furstehuset, hvilken hade sitt namn efter godset W., i nuv. kretsen Mecklenburg, amtet Grabow. Ättelinjen härstammade från furst Henrik II Burwys af Mecklenburg son, furst Nikolaus (Niclot) I, som 1235 fick herrskapet W. och afled 1277, och den utslocknade på svärdssidan 1436. Furstehuset W. stod under 1200- och 1300-talen i såväl politiska som äktenskapsförbindelser med Nordens konungahus. Så var furst Henrik I af W., den ofvannämnde Nikolaus' son (d. 8 okt. 1291), förmäld sedan 1262 med Birger jarls dotter Rikissa (d. före 13 dec. 1288), i hennes andra gifte. Hans brorson furst Nikolaus II (d. 1316) var gift med Erik Klippings dotter, som äfven hette Rikissa, och Nikolaus' dotter Sofia skulle enligt 1310 års fördrag äkta den svenske hertig Erik Magnusson. Hon kom äfven öfver till Sverige, men hertig Erik ville ej fullfölja förbindelsen, hvarför han och hans broder Valdemar i fredsfördraget i Hälsingborg 19 juni 1313 förbundo sig att i penningersättning lämna konung Erik Menved (Sofias morbroder) 4,000 kölniska mark och furst Nikolaus 2,000 mark. Sofia blef sedermera (omkr. 1315) gift med den ryktbare grefve Gerhard III den store af Holstein. (G. C—n.) 
<b>Verlebukt.</b> Se Moss, sp. 1192. 
<b>Verlet</b> [värlǟ], Raoul Charles, fransk skulptör, f. 1857 i Angouleme, studerade i Paris vid École des beaux-arts, har utfört porträttbyster, grafmonument, statyer, doktor <i>Bouilland</i> (i Angouleme), <i>Sadi Carnots monument</i> (i samma stad) samt bl. a. statyn <i>Den sörjande Orfeus</i> (1887, på Square Malesherbes i Paris), monument öfver <i>Guy de Maupassant</i> med Maupassants porträttbyst och som hufvudfigur "La liseuse", en modern parisiska drömmande öfver en bok (1897, i Parc Monceau). Modellen till en monumental fontän för Bordeaux förskaffade konstnären salongens hedersmedalj 1900. Bland hans senare arbeten äro grupperna <i>Jorden</i> ("La terre") och <i>Staden Neuilly</i> (1906), <i>"La fille prodigue"</i> (19C8), gruppen <i>Ungdomen och kärleken</i> (1913) och <i>Rosen</i> (flickstaty, 1914). En barnstaty finns i Kristiania Nationalgalleri (inköpt 1894). G—g N. 
<b>Werlhof</b> [-håf], Paul Gottlieb, tysk läkare, f. 1699 i Helmstedt, d. 1767 i Leiden, blef 1723 med. doktor i Helmstedt, flyttade sedan till Hannover och vann där stort anseende. W. var en mycket lärd läkare, förträfflig iakttagare och framstående skriftställare på både vers och prosa. (Vid 64 års ålder lärde han sig svenska.) Inom medicinen är han mest bekant genom den efter honom uppkallade <i>morbus maculosus Werlhofii</i> (se Purpura och Sugillation). Bland hans skrifter märkas <i>Observationes de febribus, praecipue intermittentibus et ex harum genere continuis</i> (1732) och <i>De variolis et anthracibus</i> (1735). Hans samlade medicinska skrifter utgåfvos i 3 bd 1775—76. R. T—dt. 
<b>Werlhofs fläcksjukdom</b> [-håfs]. Se Purpura, Sugillation och Werlhof. 
<b>Vermafoss,</b> vackert vattenfall (380 m.) i öfre delen af Romsdalen, Norge. Norska staten eger denna fors, som vid utbyggnad representerar 10,000 eff. hkr. K. G. G. 
<b>Vermandois</b> [värmãdωa'], fordom franskt grefskap, omkr. 36 km. i längd och 24 i bredd, senare hertigdöme i Picardie, omkring Sommes källor, nu fördeladt på dep. Aisne och Somme. I detsamma lågo städerna S:t Quentin (hufvudstad), Vermand (som gaf namn åt grefskapet), Ham, S:t Simon och le Catelet. V. hörde under medeltiden till en mäktig grefvesläkt, hvars härkomst man leder tillbaka till Bernhard, konung af Italien (d. 818), naturlig son till Karl den stores son Pippin. Efter Heribert IV:s död 1080 fråntogo baronerna hans son Eudes grefskapet, som de gåfvo åt Henrik I:s i Frankrike son, Hugo, gift med Heriberts dotter Adelheid. Genom Hugos sondotter Elisabet öfvergick det till grefve Filip af Flandern (1167), men 1185 bemäktigade sig konung Filip II detsamma och förenade det 1215 med franska kronan. Ludvig XIV upphöjde det till hertigdöme och skänkte det till sin naturlige son med hertiginnan de La Valliere Ludvig af Bourbon, efter hvars död (1683) det tillhörde linjen Bourbon-Conde. 
<b>Vermbol.</b> Se Värmbol. 
<b>Wermcrantz,</b> Edvard, präst, teologisk författare, f. 6 febr. 1854 i Långseruds församling, Karlstads stift, blef student i Uppsala 1880, teol. kandidat 1836, prästvigd 1888, lektor i kristendom och modersmålet i Vänersborg 1889, lektor i kristendom och hebreiska i Skara, kyrkoherde i Vinköl 1892 och domprost i Skara 1904 samt var preses vid prästmötet i Skara 1908. W. har, utom en del smärre uppbyggelseskrifter, från trycket utgett <i>Grunddragen af den kristliga friheten</i> (1888), <i>Nils Grubbs lif och verksamhet</i> (1906; äfven i "Kyrkohist. årsskr.", 1903—06) och <i>Om syndaförlåtelsen</i> (1908). E. M. R. 
<b>Vermdö.</b> Se Värmdö. 
<b>Vermeer</b> [fərmēr], holländska målare. Se Meer. 
<b>Vermehren,</b> danska målare. 1. Johan Frederik Nikolai V., f. 12 maj 1823 i Ringsted, d. 10 jan. 1910, var son till en glasmästare, gick i skola vid Sorö akademi och fick där undervisning i teckning af skolans lärare, landskapsmålaren H. Harder, blef student 1843 och kom året därefter till Köpenhamn, där han blef elev af konstakademien och af J. Roed. 1848 deltog han som frivillig i kriget. Under de följande åren tillkommo flera af hans mest betydande målningar, <i>Reservsoldatens afsked från sin familj</i> (1849, konstmuseet), <i>Hvetebrödsförsäljaren</i> (1851, 
page_number=660, index= - Vermehren, 1. Johan Frederik Nikolai - Vermehren, 2. Gustav - Vermeil - Vermejo - Wermelskirchen - Vermes - Vermetidae - Vermetus - Vermeyen, Jan Cornelisz - Vermiceller - Vermifuga - Vermigli, Pietro (Petrus martyr) 
Hirschsprungs museum) och <i>Fåraherden</i> (1853, konstmuseet). 1855—57 vistades han som akademistipendiat i Italien. Bland hans senare alster äro <i>Såningsmannen</i> samt <i>Husligt arbete i en fattig bondstuga</i> (båda 1860, i konstmuseet, som eger äfven <i>Besöket hos den gamla trotjänarinnan</i> m. fl.). V:s folklifsbilder ega typiskt danskt lynne och mycket djup i uppfattningen, liksom de ega inträngande skärpa i studium, iakttagelse och behandlingssätt. Hans framställning af den gamle fåraherden, som står kolugn ute på heden med sin stickstrumpa i handen, har blifvit räknad till en af de djupast trängande analyser af "primitiv dansk karaktär". Sedan 1870-talet målade han hufvudsakligen porträtt: <i>Ung flicka vid sitt skrifbord</i> (Glyptoteket), skådespelerskan fru <i>Anna Nielsen</i> (Kungl. teatern), målarna <i>J. Sonne</i> och <i>A. V. Saabye</i> (Charlottenborg). På gamla dagar återvände han till genremålning och utförde åtskilliga interiörer ur de borgerliga klassernas hvardagslif (<i>Schackspelare,</i> 1890, finns i Nationalmuseum i Stockholm). Han blef medlem af Köpenhamns akademi 1864 och var professor vid modellskolan 1873—1901. Af svenska konstakademien blef han medlem 1889. — 2. Gustav V., den föregåendes son, f. 1863 i Köpenhamn, studerade vid konstakademien där 1881—87 och blef genremålare. Bland hans arbeten märkas "<i>En kräsen Rad</i>" (1893, konstmuseet), <i>Byskomakare</i> (1894), <i>Underskriften</i> (1912) och <i>I middagssolen</i> (1914). V. var inspektör för konungaparets konstsamlingar 1893—1912 och är sekreterare i Föreningen för nationell konst. 1—2. G—g N. 
<b>Vermeil</b> [värme'j], fr. (eg. högröd; af lat. <i>vermiculus,</i> liten mask; den insekt, af hvilken fås färgmaterialet kermeskorn, se d. o.); en fernissa, som man får genom att i terpentinolja rifva och blanda gummilacka och cinnober och som brukas till att ge glans åt förgyllning; förgylldt silfver (eller förgylld koppar) af det slag, som i Frankrike mycket används till bordskärl. — Vermeille [-me'j], en granatsort, som är ponsoröd med någon dragning till gult. 
<b>Vermejo</b> [-me'chå], "den röda", biflod från h. till Paraguay i sydamerikanska staten Argentina, upprinner med namnet Rio grande i södra Bolivias Ander. Under sitt lopp genom berglandet är V. snabb och vattenrik, men flyter i trögt och slingrande lopp, så snart den nått el Gran chacos jämna slätter. Ungefär vid vändkretsen delar floden sig i en mängd armar, som efter hand förena sig till två parallellt löpande strömfåror. Den sydvästliga armen, egentliga V., var fordom den betydelsefullaste, men i senare tid har den nordöstliga, Rio Teuco, erhållit den mesta vattenmängden. V. är åtminstone under regntiden segelbar för flodångare. Omkr. 50 km. ofvanför Paranas och Paraguays förening faller V. ut i sistnämnda flod efter ett lopp af omkr. 1,200 km. A. N—d. 
<b>Wermelskirchen,</b> stad i Rhenprovinsen 6 km. s. om Remscheid. 16,400 inv. (1913). Liflig och mångsidig textilindustri (företrädesvis bomulls- och sidenvaror), som leder sin uppkomst från inflyttade flandriska väfvare på 1200-talet. Brännerier och bryggerier. W. blef stad först 1873. A. N—d. 
<b>Vermes,</b> <i>zool.</i> Se Maskar. 
<b>Vermetidae,</b> <i>zool.</i>, en familj tillhörande ordn. <i>Prosobranchiata</i> inom blötdjursklassen <i>Gastropoda.</i> Det för familjen typiska släktet <i>Vermetus</i> (se fig.) utmärkes genom följande egenskaper. Skalet, som är fastväxt vid något föremål i hafvet, har de öfversta, under ungdomen bildade vindlingarna förenade till en regelrätt spira, medan den senare tillkomna delen af skalet utgöres af en mer eller mindre oregelbunden spiral. Ett rundt lock finnes, ögonen sitta på tentaklernas bas. Hithörande arter lefva endast i varmare haf och sitta ofta förenade i kolonier, bestående af ett stort antal individer. L—e. 
<b>Vermetus,</b> <i>zool.</i> Se Vermetidae. 
<b>Vermeyen</b> [fər-], Jan Cornelisz, nederländsk målare, f. 1500 i Beverwijck vid Haarlem, d. 1559 i Bruxelles, var i Karl V:s tjänst och följde honom på hans krigståg. Han utförde religiösa målningar, porträtt och landskap, var en ansedd målare, hade sin styrka i bataljmåleri och anses i denna art ha varit af "banbrytande konsthistorisk betydelse". Af dylika verk finnas <i>Slaget vid Pavia</i> (1525), <i>Roms intagande</i> (1527) och <i>Tunis' belägring</i> (1535) i Palazzo Mansi i Lucca samt andra på slottet i Koburg, men dessa synas ha varit endast förebilder för gobelängväfnader. Liknande förebilder finnas äfven i Wien, framställande i tolf scener Karl V:s krig i Tunis, de efter dem i Bruxelles väfda tapeterna finnas i Madrid samt, i repliker, på slottet Schönbrunn vid Wien. C. R. N.* 
<b>Vermiceller</b> (af lat. <i>vermiculus,</i> liten mask). Se Makaroner. 
<b>Vermifuga,</b> <i>farm. med.</i> Se Maskmedel. 
<b>Vermigli</b> [-mi'lji], Pietro, vanligen kallad Petrus martyr (Peter martyren), en af reformationens verksammaste förkämpar i Europa, f. 1500 i Florens, d. 1562 i Zürich. Hans redan från barndomen allvarliga sinnelag förde honom tidigt, 1516, in i augustinklostret i Fiesole. Där utbildade han sig till den kanske lärdaste bland 1500-talets italienska klerus. Men han var också praktiskt duglig. Så blef han abbot i Spoleto och slutligen prior i det ansedda klostret S. Petri ad aram i Neapel. Där kom han under inflytande af Juan de Valdes och utlade från slutet af 1530-talet i evangelisk anda och under oerhördt tillopp de paulinska brefven. 1541 blef han prior i Lucca, slöt vänskap med Ochino m. fl. italienska lutheraner och började reformera och taga nattvarden under båda gestalterna. Då han kallades inför inkvisitionen, flydde han 1542 till Zürich och erhöll kort därefter anställning som teol. professor i Strassburg. 1547—53 verkade han som lärare vid Oxfords universitet och betydde åtskilligt för den engelska reformationen. Fördrifven 
page_number=661, index= - Vermigli, Pietro (Petrus martyr) - Vermikulär - Vermilion sea - Vermillon - Vermipsyllidae - Vermis - Vermland - Vermont (Vt.) 
genom "blodiga Marias" reaktion, återtog han sin professur i Strassburg och flyttade 1556 till Zürich, där han stannade som professor. Tills. med Bullinger utarbetade han "Confessio helvetica posterior" och blef en af den "reformerta" åskådningens fäder. V. utgaf bl. a. en <i>Dialogus de utraque Christi natura</i> (1561) samt kommentarer till flera gammaltestamentliga böcker. Efter hans död utkom V:s <i>Loci communes theologici</i> (1575), en viktig källskrift för studiet af 1500-talets reformerta teologi. — Se K. Schmidt, "V." (1858), E. Comba, "I protestanti nostri" (1897), och Ch. Hare, "Men und women of the italian reform" (1914). Hj. H—t. 
<b>Vermikulär</b> (af lat. <i>vermiculus,</i> liten mask), maskformig. 
<b>Vermilion sea</b> [vəm'iljən sī'], eng. Se Kaliforniska viken. 
<b>Vermillon</b> [-mijå'], fr., <i>miner., kem.</i> Se Cinnober, sp. 330. 
<b>Vermipsyllidae,</b> <i>zool.</i>, en nära sandlopporna (se Loppor) stående afdelning af lopporna, hvilkas honor borra sig in i huden på nötboskap, får, kameler och hästar och där svälla upp till en storlek af 1 cm. Den hithörande arten <i>Vermipsylla alakurt</i> förekommer i Central-Asien, särskildt i Tian-schans dalgångar och vållar de där boende kirgiserna stora förluster. I. T—dh. 
<b>Vermis</b> (lat., mask), <i>anat.</i>, den mellersta delen af lilla hjärnan. 
<b>Vermland.</b> Se Värmland. 
<b>Vermont</b> [vəmå'nt], förk. Vt., en af Nord-Amerikas förenta stater (se kartan till Nord-Amerikas förenta stater), i östra delen af unionen (New England), begränsas i n. af Canada, i ö. af New Hampshire, från hvilket det skiljes af floden Connecticut, i s. af Massachusetts och i v. af New York, mot hvilket sjön Champlain på mer än 160 km. utgör gräns. 24,727 kvkm. (något mindre än Dalarna). Med undantag af Champlain-sjöns omgifning är landet i hög grad kuperadt, erbjudande öfverallt tilldragande, ofta storartade scenerier. Sitt franska namn (<i>vert mont</i>) har staten efter Green mountains (eng., "gröna bergen"), som i nord—sydlig riktning löpa in från Massachusetts och med sina utlöpare utfylla större delen af området. De äro byggda af kristalliniska skiffrar och kambrisk kvartsit; högsta punkterna äro Mount Mansfield (1,337 m.), Mount Killington (1,287 m.) och Camels Hump (1,243 m.). Från istiden stammar markens täcke af lösa jordlager, stenbundet morängrus i de högre liggande delarna, fruktbar lera i dalbottnarna. Med undantag af de högsta topparna är hela kedjan tätt bevuxen med gran (<i>Pinus nigra</i>) samt andra barr- och löfträd (företrädesvis alm och sockerlönn). Vattendragen gå dels till S:t Lawrence (sjöarna Champlain och Memphremagog), dels till Connecticut, hvarjämte några tillhöra Hudsonflodens vattensystem. Till följd af landets daning, med dalgångar och sjöar löpande i riktningen s.—n., komma de förhärskande vindarna från någotdera af dessa väderstreck, hvilket i sin tur åstadkommer, att klimatet blir högst ombytligt; det är mildare i v. (Champlain-sjön) än i ö. Under vintern faller ofta mycket snö, som i några trakter kvarligger tre månader (staten ligger under södra Frankrikes breddgrad). Jordbruk är statens hufvudnäring. Mest odlas foderväxter, hö, hafre och potatis, i mindre grad majs, korn och hvete. Ganska betydande är äfven odlingen af fruktträd (äpple) och sockerlönn (främst i unionen). Äfven mejerihandteringen intar ett framstående rum; V. producerar mest smör per individ bland unionens stater. Fårafveln ger råvara till en ganska utvecklad ylleindustri, som blomstrat ända sedan 1824. I jämförelse med denna är bomullsindustrien obetydlig. Den äldsta och alltjämt betydelsefullaste industrien är dock trävaruindustrien. Här som annorstädes bär moränmarken rika skogar, och bergsströmmarna ge vattenkraft till drifvande af sågverken. Fabrikationen af trämassa och papper har också med åren ständigt stegrats. En ansenlig industri är slutligen äfven stenindustrien. Staten eger endast obetydliga malmfyndigheter (koppar, silfver, bly, järn, mangan), men däremot unionens rikaste stenbrott. Största betydelsen ha marmorbrotten. Rutland vid västra foten af Green mountains är medelpunkt för den mest storartade marmorbrytning i världen och lämnar en sten, som är fullt likvärdig med marmorn från Carrara. Det första marmorbrottet upptogs redan 1785; f. n. bidrar staten med mer än hälften af unionens hela produktion. Äfven brytningen af granit är betydelsefull och har likaledes gamla anor (första anläggningen 1812). Enda hamnen är Burlington vid Champlain-sjön. Järnvägarna hade 1916 en längd af 1,716 km. Folkmängden, som vid statens bildande 1791 utgjorde 85,425 pers., hade 1850 vuxit till 314,120, men ökades därefter till följd af utvandring till Västern endast obetydligt och utgjorde 1890 332,422 pers., utvisande en ökning under sista årtiondet af endast 136 pers. Senare har folkmängden åter tilltagit, så att den 1910 uppgick till 355,956 pers. och 1918 uppskattades till 366,193. 47,5 proc. af befolkningen (1910) voro bosatta i städerna. De största af dessa äro Burlington (21,802 inv. 1917) och Rutland (15,038 inv. s. å.). Hufvudstad (sedan 1895) är Montpelier (6,266 inv. 1900). Ett statsuniversitet (<i>University of Vermont</i>) finnes i Burlington sedan 1800; det besöktes 1919 af 844 studenter. Anhängarna af de olika religionssamfunden äro, efter sin betydelse ordnade, romerska katoliker, kongregationalister, metodister, baptister och episkopaler. Författningen är af 1793 med några förändringar (senast 1913). Guvernören väljes för två år af alla manliga medborgare, som fyllt 21 år och bott i staten 1 år före valet. Lagstiftande församlingen består af en senat af 30 medlemmar och ett representanthus, med ett ombud från hvarje township (246), både senatorer och representanter valda för 2 år. Till unionskongressen sänder staten 2 senatorer och 2 representanter. — V. blef kändt för europeerna först 1609, då Champlain undersökte den sjö, som bär hans namn. Under de följande 100 åren företogos flera expeditioner mot indianerna. Militärposter anlades af både fransmän och engelsmän, men det första nybygget tillkom först 1724. Både New Hampshire och New York gjorde anspråk på landet. 1777 förklarade sig befolkningen, då uppgående till omkr. 30,000 pers., oberoende och sökte säte i kongressen, men blef liksom senare 
page_number=662, index= - Vermont (Vt.) - Vermskog - Vermund - Vermut - Wermuth, Adolf - Verna - Vernamo - Vernanäs - Vernation - Werndlgeväret - Werne - Verne, Jules - Werner, Fredrik Emanuel 
1782 afvisad. Först 1789 uppgaf New York sina anspråk, och V. upptogs 18 febr. 1791 som den 14:e staten i unionen. Litt.: Ira Allen, "Natural and political history of the state of V." (1898), och E. D. Collins "History of V." (2:a uppl. 1916). A. N—d. 
<b>Vermskog.</b> Se Värmskog. 
<b>Vermund,</b> dansk sagokonung. Se Uffe den spake. 
<b>Vermut</b> (ty. <i>wermut,</i> malört; jfr d. o.), ett slags med malört, kanel, pomeransskal m. m. kryddadt vin, vermut (ty. <i>wermutwein,</i> it. <i>vermouth</i>), som tillverkas hufvudsakligen i Ungern och Italien, Frankrike och Spanien, har brun eller ljusgul färg samt smakar bittert, men på samma gång sötaktigt och aromatiskt. Flera olika beredningssätt användas. De italienska vermutsorterna, som mestadels exporteras från Turin, innehålla högst 16 volymprocent alkohol, hvaremot de ungerskas alkoholhalt utgör endast omkr. hälften däraf. En dryck, som liknar vermut, är maitrank (se d. o.). 
<b>Wermuth</b> [-mot], Adolf, tysk kommunalman och politiker, f. 23 mars 1855 i Hannover, var först förvaltningsämbetsman och anställdes 1883 i tyska riksinrikesministeriet, där han 1889 blef föredragande råd, 1900 direktor och 1904 understatsskreterare. Dessemellan var han tysk rikskommissarie vid världsutställningarna i Melbourne 1888—89 och i Chicago 1893. W. var juli 1909—mars 1912 riksfinansminister och utsågs 15 maj 1912 till Berlins öfverborgmästare. Som sådan utförde han ett jättearbete för den tyska rikshufvudstadens utveckling, grundlade kommunala elektricitetsverk, ifrade för det underjordiska järnvägssystemets utvidgning och inlade under krigsåren stora förtjänster om kommunens verksamhet för anskaffning af lifsmedel, motarbetande af arbetslöshet och understöd åt nödställda samt hade betydande andel i genomförandet af grannkommunernas inkorporering i "Stor-Berlin". Efter revolutionen 1918 blef W:s ställning allt svårare genom de ständiga strejkerna och socialistiska ytterlighetsmäns växande inflytande i det kommunala lifvet. W., som själf stod utanför de politiska partierna, ådrog sig till sist misstro såväl från borgerligt som socialistiskt håll, särskildt under den kommunala elektrikerstrejken hösten 1920, och nedlade därpå (nov. s. å.) sitt öfverborgmästarämbete. V. S—g. 
<b>Verna,</b> La, kloster. Se Bibbiena. 
<b>Vernamo.</b> Se Värnamo. 
<b>Vernanäs.</b> Se Värnanäs. 
<b>Vernation</b> (lat. <i>vernatio,</i> af <i>ver,</i> vår), skinnömsning hos ormarna, <i>bot.</i> Se Blomknopp och Bladläge. 
<b>Werndlgeväret,</b> ett af österrikaren Joseph Werndl (f. 1831, d. 1889 som generaldirektör för "Österreichische waffenfabrikgesellschaft") konstrueradt gevär, som 1867 infördes i österrikiska armen. Se Handeldvapen, sp. 1313 o. 1315. G. af Wdt. 
<b>Werne,</b> landskommun i Westfalen, 7 km. ö. om Bochum. 13,494 inv. (1905). Stenkolsgruvor, tråddragerier m. m. 
<b>Verne</b> [värrn], Jules, fransk författare, f. 8 febr. 1828 i Nantes, d. 24 mars 1905 i Amiens, sedan 1902 blind, studerade juridik i Paris och började 1850 skrifva lustspel samt libretter till komiska operor. Sedan 1863 gjorde han sig ett vida berömdt namn genom sina "naturvetenskapliga" romaner, i hvilka den moderna tidens geografiska, astronomiska och fysiska upptäckter inväfvas i fantastiska tilldragelser och intresse väckes för ännu olösta problem. Hans berättelser ha fasta grundstenar af fysikaliska data, men sluta i det sagolikas och omöjligas värld, i en jättelik och ofta hemsk naturfantastik. V. förstår att uppfinna omväxlande och uthålligt spännande ämnen. Han väljer med smak och förstånd personager, som passa till handlingen, och genomför dem karakteristiskt; han förfogar öfver en ovanlig förmåga att skildra, och hans naturvetenskapliga insikter äro mycket betydande. Läsaren fängslas starkt genom den realistiskt suggestiva fantasien hos V.; men äfventyren njutas riktigt först af den, som uppfattar de matematisk-fysikaliska uträkningarna. Hans berättelser uppgå till nära 60 och ha öfversatts på många språk, t. o. m. japanska och arabiska. Bland de till svenska öfversatta höra följande till de mest omtyckta: "En luftballongresa genom Afrika" (1863; ny uppl., "Fem veckor i ballong", 1873, senast 1916), "Från jorden till månen" (1871; 3:e uppl. 1881), "En världsomsegling under hafvet" (1872; senast 1910), "Till jordens medelpunkt" (1873; senast 1911), "Kapten Grants uppsökande" (3 bd, 1873—74; senast 1899—1900), "Kapten Hatteras' reseäfventyr" (1873; 3:e uppl. 1888), "Den hemlighetsfulla ön" (3 bd, 1875; senast 1908), "Jorden rundt på 80 dagar" (senast 1913), "Tsarens kurir" (1876; senast 1906), "En kapten om femton år" (1878; senast 1916) och "Kin-Fo" (1879; dramatiserad af F. Hedberg 1892). Med tillhjälp af Dennery o. a. gjorde V. sceniska utstyrselstycken af "Jorden rundt på 80 dagar", "Kapten Grant", "Tsarens kurir" m. fl. Dessutom utarbetade V. <i>Geographie illustree de la France</i> (1867—68; med Th. Lavallee) och <i>Histoire generale des grands voyages et des grands voyageurs</i> (3 bd, 1879; "De geografiska upptäckternas historia", 1880—84). V:s <i>Oeuvres completes</i> utgåfvos i 34 bd (illustr. uppl. i 15 bd) 1878. En illustrerad samling af hans reseskildringar finns på sv. med titeln "Underbara resor" (senast 1909). Se Ch. Lemire, "J. V." (1908). (R—n B.) 
<b>Werner,</b> Fredrik Emanuel, målare och tecknare, f. 1780, d. 1832, var elev af konstakademien och utställde där 1798, 1799 och 1801 tecknade kopior af äldre konstverk. Han försökte sig sedan med kompositioner i teckning eller lavering med mytologiska och religiösa ämnen och äfven som illustratör af händelser för dagen, såsom <i>Kronprinsen Karl Johan bekransande Karl XII:s graf,</i> med den stolta underskriften "Der Karl den XII:te föll den XIII:de befaller". 1805 blef W. konduktör vid Kungl. museum. Vid utställningarna 1816, 1818 
page_number=663, index= - Werner, Fredrik Emanuel - Werner, Karl Fredrik - Werner, Hildegard Charlotta Aurora - Werner, Gotthard Adolf (Gudfast) 
och 1820 framträdde han som landskapsmålare "i en täck stil" med motiv från Stockholms omgifningar m. m. På 1820-talet var W. verksam som litografisk tecknare och utförde Upsala domkyrka med dess märkvärdigheter (1826; 29 planscher, med text af J. H. Schröder) samt <i>Utsigter af Stockholm</i> (1829) och <i>Stockholms utseende i äldre och nyare tider</i> (s. å.), hvilka äro af ett visst intresse såsom försök i denna konstart, men ej vittna om större begåfning. Upk.* 
<b>Werner,</b> Karl Fredrik, samlare, biograf, f. 15 aug. 1830 i Norrköping, d. 7 juni 1905 i Stockholm, biträdde i flera år landtdomare och var 1860—95 anställd som kamrerare vid Stockholms stads vattenledningsverk. Resultaten af hans vidsträckta beläsenhet och trägna arkivforskningar ha dels kommit åtskilliga författare på det litteraturhistoriska och biografiska området till godo i form af värdefulla granskningar, dels framträdt i artiklar i Nordisk familjebok, "Finsk tidskr.", "Samlaren", "Hist. tidskr.", "Sv. autografsällsk:s tidskr.", Sv. litt. sällsk:s i Finland "Förhandlingar" m. fl., dels, och framför allt, visat sig i den af honom ombesörjda nya reviderade uppl. af "Svenskt biografiskt lexikons" bd 1—8 (1874—76), i hans bidrag till samma lexikons "Ny följd", bd VIII (1890), samt i det af honom utgifna 2:a häftet af "Ny följds" bd X (1892), som till största delen är författadt af honom. Af W:s uppsatser må särskildt påpekas den utförliga biografien öfver <i>Gustaf Abraham Silverstolpe</i> i "Några anteckningar om släkten Silfverstolpe" (1884). — Sina stora och värdefulla samlingar af böcker (historia, kultur-, litteratur-, personhistoria, Stockholmiana), tidningar och tidskrifter, porträtt, urklipp, handskrifter, bref m. m. skänkte W. till Stockholms stads arkiv. Staden lät 1907 resa en minnesvård på hans graf. — Se G. Upmark i "Samfundet Sankt Eriks årsbok", 1905. (R—n B.) 
<b>Werner,</b> Hildegard Charlotta Aurora, musikpedagog, f. 1 mars 1834 i Stockholm, d. 29 aug. 1911 i Newcastle upon Tyne, England, utbildades vid konservatoriet i Stockholm och var i pianospelning elev af J. van Boom och G. Satter m. fl., i violin af H. Leonard i Paris. Hon blef 1871 musiklärarinna vid en skola i Newcastle upon Tyne, men öppnade inom kort där eget musikinstitut, som kom till stort anseende, hvarjämte hon bildade och anförde en damorkester (från 1885) samt anordnade kammarmusiksoareer. Under medarbetarskap i de främsta engelska musiktidningarna och i offentliga föreläsningar tolkade hon särskildt de skandinaviske tonsättarnas verk. Hon komponerade bl. a. pianostycken och sånger, bland dessa dock icke, såsom till följd af namnförväxling uppgetts, serenadkvartetten "Bort i rymden skyar tåga". E. F—t. 
<b>Werner,</b> Gotthard Adolf (vid dopet kallad Gudfast Adolf), målare, f. 4 dec. 1837 i Linköping, d. 20 febr. 1903 i Rom, son till en bataljonsläkare, studerade vid konstakademien i Stockholm 1857—61 och ansågs som en af de lofvande bland eleverna. 1861—65 vistades han i Paris. Hans motivkrets var allt från början en annan än de öfrige utsläppte akademielevernas. Han målade <i>Sankta Birgittas första syn, Ansgarius landstiger i Sverige, ledd af en ängel, Ludvig den helige af Frankrike</i> (för kyrkan Notre Dame d'Argentre i Bretagne), ett 1400-talsmotiv: <i>La premiere legende</i> samt några porträtt. Under denna tid öfvergick han i Antwerpen till katolska läran, vistades sedan ett par år i Spanien, där han förutom genremotiv med folktyper — ganska saftigt hållna — målade <i>Manichaeus</i> (Kristus uppenbarar sig i öknen för en eremit, som omges af onda andar, Sevilla, 1867) och <i>Rakel gråter öfver sina barn</i> (såld i Amerika). Han återkom sedan till Paris och begaf sig därifrån till Italien. Bland hans arbeten från dessa år är <i>Filip II presiderar vid en autodafe</i> (såld på salongen i Paris). I Rom tillkommo <i>Vikingar kommande från dopet</i> (1870, såld till England), <i>Elisabet af Ungern skyddar de fattige</i> (vann guldmedalj på en utställning i Rom; såldes till England), <i>Den förlorade sonen, Kvinnlig faun med sin lille broder</i> (en lefnadslustig idyll, 1871), <i>Ansgarius' sändning</i> (katolska kyrkan i Malmö) samt flera motiv från Neapel och Pompeji (1874—75). Han vistades sedan några år mestadels i hemlandet, målade i det nyuppförda Bolinderska huset i Stockholm 1877—78 frisen <i>Järnets seger öfver guldet</i> (i olja, sedermera flyttad till Järnkontorets hus) samt al fresco ett par dörröfverstycken med allegoriska ämnen — de voro de första freskomålningar, som utfördes i Sverige, sedan Sandberg dekorerade gustavianska grafkoret i Uppsala domkyrka —, vidare <i>de fyra evangelisterna</i> (för S. Birgittas kapell i Göteborg, utställda i Stockholm 1879). — <i>De tolf apostlarna,</i> bröstbilder i Varnhems kyrka, äro troligen från denna tid. Vidare märkas <i>Kvinnorna vid grafven</i> (utst. 1880, Mariakyrkan i Visby), <i>Hans Brasks afskedsmässa i Linköpings domkyrka</i> (s. å., köptes af konung Oskar II, skiss i Nationalmuseum), <i>Filip II:s gästabud, Kristi uppståndelse</i> (utst. 1881, i S:t Pauli kyrka i Göteborg), <i>I novisernas trädgård</i> (5 unga munkämnen), <i>En garde</i> (renässansfigur i bronsverk, utst. 1882), <i>Jungfrun skulle sig till ottesången gå</i> samt <i>Skogsfrun reder sitt gyllene hår</i> (s. å.). 1884 vann W. andra priset för 6 skisser till fresker i Nationalmuseum (forntida och medeltidsmotiv). S. å. reste han till Egypten och kom 1889 till Italien. Vid den nya täflan om Nationalmuseifreskerna 1891 vann han tredje priset 
page_number=664, index= - Werner, Gotthard Adolf (Gudfast) - Werner, Johannes - Werner, Peter - Werner, Abraham Gottlob - Werner, Friedrich Ludwig Zacharias 
(ämnen ur Gustaf Vasas, Gustaf II Adolfs, Kristinas, Gustaf III:s historia, skisserna finnas i Nationalmuseum). Hemlandet besökte han 1894 och tillbragte där vintern 1901—02. 1896 gjorde han en ny resa till Egypten. 1897—98 vistades han i München, men var eljest bofast i Italien till sin död. Bland hans målningar från det senare skedet äro <i>Arabens aftonbön</i> (1889, Linköpings museum), <i>Hägringen</i> (1895), <i>Debora</i> (1897, skiss i Nationalmuseum), <i>Kristi frestelse</i> (s. å.), <i>Den heliga Birgitta, stödd på sin skyddsängel, anropande Kristusbarnet</i> (1898). <i>Romerskt symposion</i> (1899), <i>Eva med ormen</i> (1900), <i>Madonna med barnet</i> (1901), <i>Självporträtt</i> (1902), de tre sistnämnda m. fl. i Linköpings museum. — W. "hade allt för att nå en stor konstnär utom uthålligheten och lusten till stränga naturstudier", skrifver G. Cederström. Bland de samtida svenske konstnärerna innehar han en plats för sig. I sökandet efter ett förenkladt uttryckssätt, monumental hållning står han ensam bland sina landsmän under realistskedet. Hans förebilder äro gamla mästare, spanjorer, venezianare, toskanska målare från 1400-talet. Han har blifvit jämförd med A Feuerbach, men dennes konst byggde på en vida säkrare grundval af såväl formsinne som teknisk kunskap. V. kunde endast i sina lyckligaste stunder omsätta de värden han funnit hos de gamle i en personlig konst. De ofta förträffliga ansatserna motsvaras sällan af resultatet. Hans mest njutbara alster äro skisser och småtaflor från Spanien, Italien, Egypten med osökta motiv från gatan eller från öknen — de kunna vara nobla i hållning och ega omedelbar friskhet i behandlingen, djärfhet och lif i koloriten. W. hade liflig fantasi, godt hufvud och hvass tunga. Han var ingen lycklig konstnärsnatur, och bitterheten öfver att ej se sig uppskattad af sina landsmän tog sig ofta nog skarpa uttryck. Efter hans död anordnade Konstnärsförbundet en minnesutställning i Stockholm 1904. G—g N. 
<b>Werner,</b> Johannes, astronom. Se Navigation, sp. 638. 
<b>Werner,</b> Peter. Se Nonie. 
<b>Werner,</b> Abraham Gottlob, tysk mineralog och medverkare till grundläggningen af geognosien som vetenskap, f. 25 sept. 1749 i Wehrau i Oberlausitz, d. 30 juni 1817 i Dresden, var son till en bruksinspektor samt hade i unga år en tid själf anställning vid ett bruk. Efter studier vid bergsakademien i Freiberg (1769) och vid Leipzigs universitet (sedan 1771) utnämndes han 1775 till lärare i mineralogi och bergsvetenskap vid ofvannämnda bergsakademi samt innehade denna lärarbefattning till sin död. W. kallades 1810 till led. af sv. Vet. akad. I Freibergs park restes 1851 en minnesvård öfver honom. W. skilde mineralogien från geognosien, hvilken senare vetenskap han började föreläsa 1785. Hans mineralogiska system — stödt allenast på yttre iakttagelse — saknar visserligen vetenskaplig hållning, men hans mineralbeskrifningar äro klassiska. I st. f. de under namnet geogeni förut härskande, endast på hypoteser byggda åsikterna om jordens bildningshistoria satte han däremot under namnet geognosi en på erfarenhet fotad vetenskap. W:s betydelse var framför allt, att han införde system i "geognosien", men i frågan om bergarternas bildning gick han till öfverdrift i sina neptunistiska åsikter, hvarför hans teorier senare i många afseenden måste betydligt modifieras. Se vidare Geologi, sp. 975, och Mineralogi, sp. 580. W. författade bl. a. <i>Kurze klassifikation und beschreibung der gebirgsarten</i> (1787), <i>Neue theorie über die entstehung der gänge</i> (1791) och åtskilliga tidskriftsuppsatser samt öfversatte A. F. Cronstedts "Försök till mineralogie" ("Versuch einer mineralogie", I; 1780). — W:s författarskap var icke särdeles omfattande, men många af hans lärjungar skrefvo, hufvudsakligen efter hans föreläsningar, framställningar af hans teorier. K. A. G. 
<b>Werner,</b> Friedrich Ludwig Zacharias, tysk dramatiker, f. 18 nov. 1768 i Königsberg, d. 17 jan. 1823 i Wien, tog i arf efter sin moder ett öfverspändt religiöst svärmeri, som hos honom alltjämt brottades med en het sinnlighet. Han blef 1793 krigs- och domänsekreterare i hemorten och 1795 i Warschau, ingick inom sex års tid tre äktenskap, som upplöstes, var 1805—07 geheime sekreterare i Berlin och trädde då i nära förbindelse med nyromantikens män, hvarefter han gaf sig ut på resor. Därunder vistades han hos fru Stael på Coppet och öfvergick 1811 i Rom till katolska läran. Sedan han 1814 aflagt prästexamen i Aschaffenburg, uppträdde han som predikant och väckte bl. a. vid Wienkongressen uppseende med blandningen af svulstig mystik och cynisk kvickhet i sina predikningar. Stor framgång rönte W:s första drama, <i>Die söhne des thals</i> (2 dlr i 6 akter hvardera, 1803—04; "Dalens söner", 1817, 2:a uppl. 1864), hvari han låter tempelherreordens undergång åvägabringas af ett hemlighetsfullt frimurarsällskap. Hans skådespel <i>Martin Luther, oder die weihe der kraft</i> (1805, tr. 1807; "Martin Luther", 1817) har välgjorda historiska scener, men lider af veklig extas i karaktärsteckningen. <i>Der kreuz an der Ostsee</i> (1806) behandlar de hedniske preussarnas omvändelse till kristendomen. Som konvertit offentliggjorde han skådespelet <i>Die weihe der unkraft</i> (1814). Operamässiga andeuppenbarelser och förvildad mystik samt ett sentimentalt frossande i bödelsscener vanställa äfven sorgespelen <i>Wanda</i> (1808), <i>Attila</i> (1809), <i>Cunegunde</i> (1815) och <i>Die mutter der makkabäer</i> (1820). Däremot äro personerna tecknade med realism i W:s verkningsfulla enaktspjäs <i>Der vier und zwanzigste februar</i> (1810, tr. 1815), som upprullar gräsliga olyckor och brott som följder af en faders förbannelse. Denna pjäs var det omedelbaraste upphofvet till den nyromantiska "schicksals-tragedien". W. egde onekligen originell dramatisk begåfning, mäktig af rörlighet, glans och uttryckets kraft, men excentriska och osunda ingifvelser växa frodigt i hans pjäser. Man såg en tid allmänt i W. Schillers arftagare som dramatiker, och bl. a. Goethe sökte uppfostra den svage och njutningslystne mannen till detta värf, men W. nådde aldrig högre än i de första 
page_number=665, index= - Werner, Friedrich Ludwig Zacharias - Werner, 1. Karl Friedrich Heinrich - Werner, 2. Fritz - Werner, 3. Anton Alexander von - Werner, Gustav Albert 
skådespelen, hvilkas teatraliska patos skapade en icke ringa scenisk effekt. Atterbom skildrar i sina "Minnen" hans predikoföredrag som egande "denna naiva popularitet, som likväl icke sällan sväfvar på gränsen af det burleska, mycken eld, kraft och styckevis profetisk schvung" och honom själf som sliten mellan högmod och ödmjukhet, hyckleri och sanning med ständiga utbrott af ånger och samvetsagg. W:s <i>Ausgewählte schriften</i> utgåfvos i 15 bd 1840—41; W:s <i>Briefe</i> finnas i urval utg. af O. Floeck (1918). Se arbeten om W. af J. E. Hitzig (1823), Schütz (1841), F. Poppenberg (1893), J. Fränkel (1904) och E. Vierling ("Z. W. La conversion d'un romantique", 1908). (R—n B.) 
<b>Werner,</b> tyska målare. 1. Karl Friedrich Heinrich W., f. 4 okt. 1808 i Weimar, d. 10 jan. 1894 i Leipzig, studerade i Leipzig och München, vistades 20 år i Italien, reste därefter i England, Spanien, Orienten, Egypten och Grekland, öfverallt under flitigt studium. Hans akvarellmålningar (landskap, arkitektur, genremotiv) äro otaliga, och han blef räknad som en af de främste inom denna konstart. W. blef professor i Leipzig. Bland hans många lärjungar voro L. Passini och G. von Rosen, som 1860 målade akvarell under hans ledning. — 2. Fritz W., f. 3 dec. 1827 i Berlin, d. 16 april 1909 i Berlin, studerade vid akademien i Berlin för E. Daege, egnade sig en tid framåt hufvudsakligen åt koppargravyr, målade på Bonnats atelje i Paris från 1855 och rönte då intryck framför allt af Meissoniers konst. Efter en tids verksamhet i Düsseldorf flyttade han till Berlin, där han starkt påverkades af Menzel. 1867 återvände han till Paris, där han studerade för Meissonier. Han var sedan bofast i Berlin, där han blef medlem af akademien 1880 och professor 1889. Han målade mestadels genremotiv från 1700-talet af väl studerad tidskaraktär och ofta med frodig humor i skildringen. Bland hans små, elegant utförda målningar märkas <i>Kopparsticksamatörer</i> (1868, Dresdengalleriet), <i>Hos djuruppstopparen</i> (1870, Berlins nationalgalleri), <i>Grenadiärer skämtande med barnjungfrur</i> (världsutställningen i Paris 1878, i Dresdengalleriet), <i>Marketenterska</i> mellan ett grenadjär- och ett dragonregemente under en manöver (1886, Berlins nationalgalleri), <i>Fredrik II i sitt bibliotek i Sanssouci</i> (1880), <i>I Dresdengalleriet</i> (s. å.) och <i>Bibliotekarien</i> (1904, Berlin, Nationalgalleriet). Han målade äfven stämningar (<i>Montmartre i regn,</i> 1868), interiörer och stadsbilder från Holland och Belgien och landskap samt utförde raderingar efter sina egna och efter Menzels taflor. W. var äfven journalistiskt verksam och sysselsatte sig allt från sin ungdom ifrigt med historiska studier. — 3. Anton Alexander von W., f. 9 maj 1843 i Frankfurt, d. 1915. Som fattig gosse började han i målarlära, lyckades vid 15 års ålder bli elev vid akademien i Berlin, öfvergick 1862 till Karlsruhe, där han hade K. F. Lessing och A. Schrödter till lärare. En dristig försökare, egnade han sig åt historiemåleri (<i>Luther inför Cajetanus,</i> 1865, <i>Konradin i fängelset,</i> 1866, <i>Luther på riksdagen i Worms</i> och <i>De frivilliges upprop 1813,</i> båda väggmålningar i gymnasiet i Kiel) och åt genre (<i>Klosterlif, En kvartett</i> m. fl.), blef därjämte en produktiv och ansedd illustratör (Scheffels "Gaudeamus", "Der trompeter von Säckingen" och "Ekkehard", Herders "Cid", dramer af Schiller m. fl.). Under kriget 1870—71 besökte han krigsskådeplatsen, uppehöll sig i tyska högkvarteret och blef i tillfälle att på närmaste håll iakttaga historiska händelser och personligheter och att göra en mängd specialstudier. Vid kejsarens och truppernas intåg i Berlin 1871 väckte W:s allegoriska dekoration <i>Strid och seger</i> stor förtjusning. Han fick sedan i uppdrag att pryda Siegessäule med en komposition öfver segern (den utfördes i glasmosaik af Salviati). I en följd större och mindre målningar blef han det stora krigets krönikör. Bland dessa kompositioner äro — förutom flera stridsscener — <i>Moltke i sitt arbetsrum i Versailles</i> (1872, Kunsthalle i Hamburg), <i>Kejsarproklamationen i Versailles</i> (fullbordad 1876, i slottet i Berlin, en annan, mindre komposition — ofta reproducerad — i Zeughaus), <i>Sedanpanorama</i> (1883), <i>Öfverläggningen om kapitulationen vid Sedan</i> (1885, med förträffligt karakteriserade typer), <i>Bismarcks möte med Napoleon III på vägen vid Donchery</i> och <i>Kronprins Friedrich vid general Douays lik</i> (1890). I allmänhet ha dessa bilder sitt intresse hufvudsakligast som historiska dokument, ett ögonvittnes inregistrering af fakta. Ceremonibilderna ha från tyskt håll blifvit omtalade som torra och nyktra, "godt iakttagna och målade med pinsam exakthet, men saknande konstnärlig schvung". Till dessa sluta sig från de senare åren den stora gruppbilden <i>Berlinkongressen 1878</i> (i Rådhuset i Berlin, här afbildad i art. Berlinkongressen), <i>Dop inom kejsarfamiljen, Vilhelm II öppnar sin första riksdag</i> (1893), <i>Vilhelm II lyckönskar Moltke på hans 90-årsdag</i> (1896, förekom på Stockholmsutställningen 1897). En ceremonibild med ämne från länge sedan gången tid är <i>Fredrik I:s kröning i Königsberg</i> (väggmålning i Zeughaus). Ett par mycket populära genrebilder från det stora kriget är <i>Krigsfångar</i> (en fången fransman omfamnar sin hustru till afsked, medan en gemytlig tysk soldat bär deras barn på sina armar, 1886) och <i>I etappkvarter framför Paris</i> (tyska officerare idka musik i ett franskt landtslott, 1894, Berlins nationalgalleri). W. målade äfven porträtt (<i>Scheffel,</i> 1870, <i>själfporträtt</i> i Uffizigalleriet), altartaflor, dekorativa renässansmotiv i cafe Bauer, panoramor och dioramor. Han blef direktör för Berlins konstakademi 1875, excellens och verkligt geheimeråd m. m. 1902 blef han led. af svenska konstakademien. — Som författare uppträdde W. med <i>Geschichte der k. akademischen hochschule für die bildenden künste in Berlin</i> (1896) och utgaf s. å. sina direktörstal vid akademien (<i>Ansprachen und reden... seit 1875</i>). <i>Erlebnisse und eindrücke 1870—1890</i> utkom 1913. Jfr monografi af A. Rosenberg (1895). 1—3. G—g N. 
<b>Werner,</b> <i>Gustav Albert,</i> tysk predikant, filantrop och ifrig anhängare af swedenborgianismen, 
page_number=666, index= - Werner, Gustav Albert - Werner, Karl - Werner, Reinhold - Werner, Franz von - Werner, E. - Verner, Karl Adolf - Werner, Richard Maria - Werner, Alfred 
f. 12 mars 1809 i byn Zwiefalten (Württemberg), d. 2 aug. 1887 i Reutlingen. Sedan han lärt känna Oberlins verk, ville han efterlikna denne. Utrustad med glödande vältalighet, lämnade han 1840 den anställning han dittills innehaft som vice pastor och uppträdde som kringresande predikant. På samma gång utvecklade han mycket stor kärleksverksamhet. Han var den förste i Tyskland, som sökte praktiskt förena kristendom och socialism. De därigenom tillkomna storartade industriella anstalterna (pappers-, maskin- och möbelfabriker) i Reutlingen voro hufvudsakligen afsedda att i den kristliga kärlekens anda afhjälpa nöden bland de fattige samt rädda deras barn åt samhället. W. måste dock anlita äfven lönarbetare, som sprängde den kristliga kommunismen, och det ekonomiska gick dåligt. Räddningsanstalterna öfvertogos 1863 af Actienverein zum Bruderhaus. Den band ock W:s händer, och denne gaf sig ej ro, förr än han åter var fri och kunde 1881 trygga fortbeståndet af sitt verk genom Gustav-Werner-stiftung zum Bruderhaus. W:s utpräglade swedenborgska tendenser gjorde, att de kyrkliga myndigheterna redan 1851 förbjödo honom all predikantverksamhet inom det württembergska området. En "kristlig fabrik" hade han visserligen icke kunnat få till stånd, men väl ett omfattande barmhärtighetsverk. Från 1911 står en württembergsk teolog i spetsen för anstalterna. Se P. Wurster, "G. W:s leben und wirken" (1888), G. Kneile, "G. W. und sein werk" (1909), och P. Wernle, "G. W." (1909). (Hj. H—t.) 
<b>Werner,</b> Karl, katolsk-österrikisk kyrkohistoriker, f. 1821, d. 1888, i sina tidigare år påverkad af Günther, blef 1847 professor i moralteologi i S:t Pölten och 1870 professor i nytestamentlig teologi i Wien samt anställd i ministeriet. Han författade stora arbeten om den katolska skolastiken (Tomas, sen-medeltiden, Suarez) och ett mycket läst verk <i>Geschichte der katholischen theologie Deutschlands seit dem Trienter konzil bis zur gegenwart</i> (1867; 2:a uppl. 1889). Hj. H—t. 
<b>Werner,</b> Reinhold, tysk sjöofficer, f. 1825 i Weferlingen, d. 1909 i Charlottenburg, blef 1864 korvettkapten och 1866 befälhafvare på pansarskeppet "Arminius", med hvilket han intog de hannoverska befästningarna vid Elbe, Weser och Ems. 1867—69 var han varfschef i Danzig, 1873 sändes han med en eskader till spanska kusten för att skydda därvarande tyskar under de politiska oroligheterna i Spanien. W:s åtgärder härvid vunno ej Bismarcks bifall; han hemkallades från sin post som eskaderchef för att ställas inför krigsrätt, emedan han öfverträdt sin befogenhet, men frikändes enhälligt. Han blef därefter varfschef i Wilhelmshaven, 1875 konteramiral och stationsbefälhafvare i Kiel, men tog redan 1878 afsked. W. gjorde sig fördelaktigt känd äfven som författare af skildringar ur sjölifvet. (H. W—l.) 
<b>Werner,</b> Franz von. Se Murad efendi. 
<b>Werner,</b> E., pseudonym. Se Bürstenbinder. 
<b>Verner,</b> Karl Adolf, dansk språkforskare, f. 7 mars 1846 i Aarhus, d. 5 nov. 1896 i Köpenhamn, blef student 1864 och tog 1873 magisterkonferens i slaviska språk, hvartill han förberedt sig bl. a. genom en längre vistelse i Petersburg. Han fick 1876 anställning vid universitetsbiblioteket i Halle samt blef 1883 docent och 1888 professor i slaviska språk i Köpenhamn. 1887 vardt han hedersdoktor i Heidelberg. — V. har som författare åstadkommit ytterst litet — hvad omfånget beträffar —, men han är dock en af 1800-talets ryktbaraste språkforskare, detta på grund af sin 1876 i "Zeitschrift für vergleichende sprachforschung" publicerade, och med Boppska priset af Berlinakademien belönade lilla, men snillrika och i mer än ett afseende epokgörande uppsats <i>Eine ausnahme der ersten lautverschiebung,</i> hvari han uppvisar den ursprungliga indoeuropeiska accentens genomgripande betydelse för språkutvecklingen (den s. k. "vernerska lagen"); jfr Ljudskridning. I samma tidskrift publicerade han s. å. en annan äfvenledes mycket viktig artikel <i>Zur ablautsfrage.</i> Såväl dessa båda skrifter som det lilla han dessutom författat ingå i den samlade upplaga af hans <i>Afhandlinger og breve,</i> som utgafs 1903, försedd med en af M. Vibaek författad utförlig biografi. Ad. N—n. 
<b>Werner,</b> Richard Maria, österrikisk litteraturhistoriker, f. 1854 i Mähren, d. 1913, var lärjunge till bl. a. Müllenhoff, Scherer, Tomaschek och Zupitza, vardt 1878 docent i Graz, 1883 e. o. och 1886 ord. professor i tyska språket och litteraturen i Lemberg, skref <i>Ludwig Philipp Hahn</i> (1876), <i>Lyrik und lyriker</i> (1890), <i>Kurzer abriss der poetik und stilistik</i> (1892), <i>Betty Paoli</i> (1898), <i>Vollendete und ringende</i> (1900) och <i>Hebbel</i> (1904; 2:a uppl. 1912). Hufvudsakligast sysslade W. med Hebbel, hvars litterära arbeten, dagböcker och bref han utgaf och rörande hvilken hans forskningar varit banbrytande. W. nedlade äfven ett betydande arbete som vetenskaplig editor af Goethe, Schiller och österrikiska kultur- och litteraturverk. (R—n B.) 
<b>Werner,</b> Alfred, schweizisk kemist, Nobelpristagare, f. 1866 i Mühlhausen (Elsass), d. 1919 i Zürich, studerade i Karlsruhe 1885 och sedan 1886 vid polyteknikum i Zürich, där han tog examen som teknisk kemist 1889, hvarefter han var assistent hos Lunge. Samtidigt utarbetade han sin disputation <i>Über die räumliche anordnung der atome in stickstoffhaltigen verbindungen</i> under ledning af Hantzsch. Efter promotionen (1890) arbetade han en termin under Berthelot i Paris. Därpå återvände han till Zürich, där han 1892 habiliterade sig som privatdocent med skriften 
page_number=667, index= - Werner, Alfred - Wernerit - Vernerska lagen - Vernet, 1. Claude Joseph - Vernet, 2. Antoine Charles Horace (Carle) - Vernet, 3. Horace 
<i>Beiträge zur theorie der affinität und valenz.</i> I denna likasom i den 1893 utg. <i>Beiträge zur konstitution anorganischer verbindungen</i> framlade han de första grunderna för sin s. k. <i>koordinationsteori</i>, enligt hvilken i en oorganisk förenings molekyl atomer eller atomgrupper äro anordnade kring en central atom (vanligen en metallatom) i en s. k. inre sfär. Utanför denna ligga andra atomer eller grupper, som kunna afspaltas såsom ioner. Som exempel kan nämnas gult blodlutsalt, K4 (CN)6 Fe, som enligt W. skrifves [Fe(CN)6]K4, hvari järnatomen Fe är den centrala atomen, som omges af sex cyangrupper, CN ("koordinationstalet" säges då vara 6), utanför hvilka ligga de fyra kaliumatomerna, som kunna i lösning afspaltas som ioner. Jämte sina många lärjungar utvecklade han denna teori och därur härledda konsekvenser om de oorganiska föreningarnas isomeri och optiska aktivitet med stor framgång. Han erhöll för detta arbete Nobelpriset i kemi 1913. 1893 blef han e. o. och 1895 ord. professor i kemi vid Zürichs universitet. W. har äfven före 1900 utfört ett vackert arbete inom den organiska kemien, hufvudsakligen berörande stereokemiska problem, hvarvid han också påvisade stereoisomeri hos kväfveföreningar. W. designerades 1919 till innehafvare af professuren i oorganisk kemi vid Strassburgs (franska) universitet, men hindrades af sjukdom att tillträda denna plats. S. A—s. 
<b>Wernerit,</b> <i>miner.</i> Se Skapolit. 
<b>Vernerska lagen,</b> <i>språkv.</i> Se Ljudskridning, sp. 861—862 och Verner, K. A. 
<b>Vernet</b> [värnǟ], franska målare. 1. Claude Joseph V., f. 1714 i Avignon, d. 1789 i Paris, var son till dekorationsmålaren Antoine V. och biträdde redan som gosse fadern vid utförandet af dörrstycken och vagnmålningar. 1732 sändes han till Rom, for sjövägen från Marseille, upplefde en storm, lät binda sig vid skeppets stormast för att noggrant kunna iakttaga vågornas rörelser och färgernas spel och fick under intrycken häraf sin kallelse som marinmålare klar för sig. I Rom studerade han ruiner och landskap, men framför allt atmosfärens toner och nyanser. Bland hans studier från denna tid äro gedigna och utsökta små målningar, som i sin luftiga ljusbehandling förebåda Corot (exempelvis <i>Ponte rotto</i> och <i>Bron och kastellet San Angelo,</i> båda i Louvre). 1753 begaf han sig till Paris och blef s. å. medlem af konstakademien. Som receptionsstycke lämnade han <i>En hamnstad i solnedgång.</i> Han hade stor framgång, blef med ens en målare på modet, strödde omkring sig marinmålningar med storm (en af hans mest representativa stormskildringar är afbildad i art. Marinmålning), skeppsbrott, blixtar, månsken, nattstämning. Han har blifvit kallad den förste furnissören af romantik. Skickligheten i anordning och effekt fick ersätta den öfvertygande naturkänsla man finner i hans tidigare alster. I Louvre finnas af hans hand 15 stora bilder af franska hamnstäder (1755—65) samt ett 30-tal landskap af olika slag. I Stockholms Nationalmuseum är han representerad af 6 smärre målningar. — 2. Antoine Charles Horace V., kallad Carle V., den förres yngste son, f. 1758 i Bordeaux, d. 1835 i Paris, började vid fem års ålder teckna hästar med öfverraskande färdighet. 24 år gammal vann han Rompriset vid konstakademien, fann sig dock ej väl till rätta i den eviga staden, hemkallades af fadern och blef medlem af akademien 1788 — hans receptionsstycke behandlade <i>Æmilius Paullus' triumftåg</i> —, där han hade tillfälle att måla en rad af hästar. Han öfvergaf sedan klassicismen och gjorde sig känd genom målningar och teckningar från franska fälttåget i Italien. Hans soldatscener och typer spredos i litografi och blefvo mycket populära. Bland bataljmålningar (flera i Versailles) står <i>Slaget vid Marengo</i> högst. Representativa för hans styrka och begränsning äro bland hans senare målningar <i>Morgonen före slaget vid Austerlitz</i> och <i>Madrids bombardemang.</i> Men främst stod han som tecknare i sina Parisbilder, scener från salonger och kafeer, från jakter och kapplöpningar, och i sina typer, såväl människor, gärna sportsmän, snobbar och engelska resande, som djur, företrädesvis hästar och hundar. Hans populära karikatyrer från direktoriet ge belysande illustrationer till tidens smak. En <i>Kapplöpning</i> (oljemålning) finns i Louvre. — 3. Horace V., den föregåendes son, f. 1789 i Paris, d. där 1863, visade redan som barn stor färdighet i att teckna — mest soldater — och försörjde sig redan i sin tidiga ungdom med illustrationsarbete, blef elev af Vincent och gjorde sig känd genom målningen <i>Intagandet af en redutt</i> (1809), som väckte uppseende ej minst genom framställningssättets realism. Som militärmålare förvärfvade han tidigt popularitet, mest genom genretaflor — 
page_number=668, index= - Vernet, 3. Horace - Vernet-les-bains - Verneuil, Philippe Édouard Poulletier de - Verneuil, Aristide Auguste Stanislas - Wernfelt, Olof Hubertsson - Wernher (der pfaff) - Wernher der Gartener l. der Gartenäre) 
<i>Soldaten vid Waterloo, Den fallne trumpetarens häst, Regementets hund</i> och många andra motiv ur soldatlifvet, som spredos i litografi. Han försökte sig som bataljmålare (<i>Slaget vid Jemappes 1792</i>) och som skildrare af händelser, som han personligen bevittnat (<i>Försvaret af Barriere de Clichy 1814,</i> Louvre). 1825 utställdes hans stora effekttafla <i>Napoleons afsked af sitt garde i Fontainebleau;</i> från s. å. är <i>Mazepa bunden på en vild häst,</i> förföljd af vargar (museet i Avignon). 1825 blef han led. af akademien och 1828 direktör för franska akademien i Rom, en plats, som minst af allt lämpade sig för hans förutsättningar. Under sin Romtid, som varade till 1835, målade han romantiska bilder, som <i>En röfvares bikt, Strid mellan röfvare och karabinjärer</i> samt <i>Judit inför den sofvande Holofernes, Påfven Pius VIII bäres genom Peterskyrkan</i> samt <i>Rafaels och Michelangelos möte i Vatikanen,</i> alltså försök på h. o. h. olika motivområden. Som bataljmålare hade han före sin Romtid utfört flera stora arbeten; efter sin återkomst till Paris fick han för det nybildade Versailles-galleriet måla <i>slagen vid Jena, Friedland</i> och <i>Wagram</i> samt — efter studier på platsen — <i>Constantines stormning</i> under kriget i Algeriet, framställd i tre stora taflor (1839). Senare följde jättemålningen <i>Eröfringen af Abd-el-kaders läger vid Smalah</i> (1845, en panoramaartad bild, 21 m. i längd, kompositionen utan sammanhållning, men med många lifliga detaljer) samt <i>Slaget vid Isly.</i> Till hans sista alster inom denna konstart höra <i>Roms belägring</i> (1849, i Versailles) och från Krimkriget <i>Slaget vid Vola</i> (för Vinterpalatset i Petersburg), <i>Slaget vid Alma</i> och <i>Stormningen af Malakov</i> (Versailles). V:s resor i Afrika gåfvo honom motiv till genrebilder som <i>Post i öknen</i> (neger ridande på en kamel i fyrsprång, 1836, Berlins nationalgalleri), <i>Slafhandlare, Lejonjakt, Arabisk berättare, Rebecka vid brunnen</i> och andra motiv ur den bibliska historien, skildrad i arabisk miljö och med arabiska typer. V. målade äfven en mängd porträtt. Ett af de bästa framställer <i>Dupuytren</i> (Louvre); mycket kändt är porträttet af <i>Thorvaldsen,</i> arbetande på V:s byst (Rom, 1835, i Thorvaldsens museum i Köpenhamn, som äfven eger ett porträtt af <i>Armenisk präst</i>). — V. utvecklade en oerhörd alstringskraft; hans målningar och teckningar för litografi äro otaliga. Han var en stor illustratör och improvisatör, en utmärkt reporter-begåfning. Han egde den lifligaste inbillning, godt minne och den största säkerhet i handen. Någon storhet i blick och uppfattning bör man ej söka i hans verk, lika litet någon stil, patos eller målerisk styrka. Hans kolorit är sträf och obehaglig. Ursprunglighet saknade han likväl ej; han efterhärmade ingen och gick ej i någons ledband. Som soldatmålare nådde han en enastående popularitet. "Han kände de franska soldaterna, deras lynne och vanor lika väl som deras hållning och uniform och målade dem så direkt och så familjärt och fryntligt, som de själfva skulle ha gjort, om de egt förmåga att sköta penseln. Han var en osammansatt natur, rättfram och belåten med världen och med sig själf, glad och outtröttlig i arbetet, alltid vaken och intresserad, road af att resa och ständigt med penna i handen". Han uppbar med värdighet sitt rykte som Frankrikes främsta målare och öfverhopades med utmärkelser. Vid den första världsutställningen 1855 erhöll han en af de 6 hedersmedaljer, som tilldelades franska målare — vid detta laget var, som man kunde vänta, hans skaparkraft i nedan. Den måttlösa beundran hade framkallat en oundgänglig reaktion, yngre släkten se V:s målningar med köld eller förbise honom h. o. h. Litt.: Z. de Quincy, "H. V." (1837), och Emeric David, "H. V." (1864), Lemonnier, "C. et H. V." (s. å.), A. Durande, "J. C. et H. V." (1865), Ch. Blanche, "Une famille d'artistes — les trois Vernets" (1898), L. Lagrange, "Les V—s" (s. å.), A. Dayot, "Les V—s" (s. å.) och "Charles V. et son oeuvre" (u. å.). 1—3. G—g N. 
<b>Vernet-les-bains</b> [värnǟ lä bä̃'], badort i franska dep. Pyrenees-orientales vid foten af Mont Canigou. 1,265 inv. (1901). Svafvelkällor med en temperatur af 30—50° C. A. N—d. 
<b>Verneuil</b> [värnö'j], Philippe Édouard Poulletier de, fransk geolog och paleontolog, f. 13 febr. 1805 i Paris, d. där 29 maj 1873, bereste under flera år för geologiska undersökningars skull skilda delar af Europa, ledsagade därefter Murchison på dennes forskningsfärd i början af 1840-talet genom Europeiska Ryssland och Ural. V:s härunder gjorda undersökningar bilda en del af det stora verket <i>The geology of Russia in Europe and the Ural mountains</i> (1845). En frukt af en resa i Nord-Amerikas förenta stater är <i>Parallelisme des roches des depôts paleozoiques de l'Amerique septentrionale avec ceux de l'Europe</i> (1847). Särdeles betydelsefulla voro V:s bidrag till kännedomen om Spaniens geologi. L—e. 
<b>Verneuil</b> [värnö'j], Aristide Auguste Stanislas, fransk kirurg, f. 1823, d. 1895, blef professor i kirurgisk patologi 1838 och var 1872—92 chef för den kirurgiska kliniken vid Hôpital de la Pitie i Paris. Han utgaf bl. a. <i>Memoires de chirurgie</i> (1877—82). V. var led. af Institutet (1888). E. T—dt. 
<b>Wernfelt,</b> Olof Hubertsson (hette urspr. Wernich), amiral, f. 16 maj 1654 i Vadstena, d. 21 juni 1731, företog tidigt utländska sjöresor och var en tid anställd i utländsk tjänst. 1686 blef han öfverlöjtnant vid Amiralitetet och adlades 1688 med namnet W. Efter att 1689 ha förordnats till amiralitetskapten befordrades han 1703 till schoutbynacht och 1710 till viceamiral. 1710—11 förde han befälet öfver den eskader, som hade till uppgift att blockera de af ryssarna intagna hamnarna i Finland, Ingermanland och Livland. 1715 fick W., på begäran, afsked med amirals grad. A. H—ld.* 
<b>Wernher,</b> kallad der pfaff, tysk medeltidsskald, lefde i senare hälften af 1100-talet och var förmodligen präst i Augsburg. Han författade mest på latin, bl. a. ett påskspel om Antikrist. På tyska diktade W. (1172) tre längre sånger om Heliga Jungfruns lefnad (<i>Driu liet von der maget,</i> utg. 1860), som anknötos till en apokryfisk nytestamentlig skrift. W:s behandling af källskriften är rätt fri och visar i uppfattning och form inflytande från den samtida riddardikten. Se Bartsch, "Beiträge zur quellenkunde der altdeutschen literatur" (1886), och J. W. Bruinier, "Kritische studien zu W:s Marienliedern" (1890). (R—n B.) 
<b>Wernher der Gartener</b> l. der Gartenäre, tysk medeltidsskald, som lefde i midten af 1200-talet. Hans berättande dikt <i>Meier Helmbrecht</i> ger 
page_number=669, index= - Wernher der Gartener l. der Gartenäre) - Wernich, O. H. - Vernier, Pierre - Vernier, Émile Louis - Wernigerode - Verninac, Raimond, de Saint Maur - Vernis Martin - Vernis mou - Vernissage - Vernix caseosa - Vernon - Vernon, Edward - Vernon, Frederic - Vernon Lee 
en verklighetsbild och handlar om en högmodig bondson, som sällat sig till ett rofriddarfölje. Den är skrifven på bajersk-österrikisk dialekt samt intar ett märkligt rum i dåtidens tyska litteratur genom den raska och åskådliga skildringen, karaktärsteckningens sanning och det äkta folkliga i framställningens ton. Dikten utgafs af F. Keinz (2:a uppl. 1887) och F. Panzer (1901) och öfversattes till nyhögtyska af bl. a. G. Bötticher (3:e uppl. 1903), K. Schiffmann (1905) och W. Wesper (1906). (R—n B.) 
<b>Wernich,</b> O. H. Se Wernfelt. 
<b>Vernier</b> [värniē], Pierre, fransk matematiker. Se Nonie. 
<b>Vernier</b> [värniē], Émile Louis, fransk målare och litograf, f. 1831, d. 1887, kom 1850 till Paris. Han utförde omtyckta litografier efter Courbet, Chaplin, Breton och Daubigny och utgaf 1867 tolf blad efter Corot. Som målare utförde han, med Corot som förebild, vackra stämningslandskap, såsom <i>Strand vid Yport, Kvinnor, som bärga hafstång, Seine vid Bercy i december</i> m. fl. (G—g N.) 
<b>Wernigerode</b> [-råde], stad i preussiska prov. Sachsen vid norra foten af Harz och den lilla strömmen Holzemme, 20 km. s. v. om Halberstadt. 18,359 inv. (1910). Staden har flera intressanta gotiska byggnader, bl. a. det vackra stadshuset från 1300-talet. Tillverkning af choklad, maskiner, trävaror, cigarrer och färger. Ofvanför staden ligger grefvarna Stolberg-W:s (se Stolberg) residensslott med ett bibliotek af öfver 100,000 bd, däribland berömda hymnologiska och bibelsamlingar. A. N—d. 
<b>Verninac,</b> Raimond V. de Saint Maur, fransk diplomat, f. 1761, d. 1 juni 1822 på sin egendom i dep. Charente, utbildade sig till jurist, slöt sig till revolutionen och fick 1791 delta i en beskickning till det påfliga grefskapet Venaissin, där anarkistiska rörelser uppstått. Dessa gynnades af V., och han var därför i viss mån ansvarig för det skräckvälde, för hvilket Venaissin sedan blef skådeplats, innan det införlifvades med Frankrike. I april 1792 utnämnd till Frankrikes charge d'affaires i Sverige, blef han där ej officiellt, men i hemlighet mottagen af hertigen-regenten och lyckades jämte Stael von Holstein (se d. o. 5) vinna denne för en svensk-fransk allians. I sept. s. å. återvände han till Paris för att i förening med Stael bearbeta den franska regeringen för saken. Resultatet blef en defensiv allians af 17 maj 1793, men välfärdsutskottet vägrade ratificera den (jfr Reuterholm 3, sp. 38). V. arbetade då på att åvägabringa svensk-franska neutralitetsöfverenskommelser, men lyckades ej heller däri, och ehuru nu utnämnd till fransk envoye extraordinaire i Sverige, fick han ej återvända dit. I stället skickades han som sådan 1795 till Turkiet, men reste därifrån 1796, sedan hans försök att i denna makt skaffa Frankrike en bundsförvant äfven misslyckats. Under konsulatet blef han 1800 prefekt i Rhône-dep. och 1801 sändes han som minister plenipotentiaire till Schweiz, men ådrog sig Napoleons onåd, då han gynnade kantonen Valais' sträfvan att bli egen republik i st. f. franskt departement, och återkallades 1802. Därefter drog han sig tillbaka till privatlifvet och afböjde det uppdrag att bli medlem af deputeradekammaren, som efter Napoleons fall erbjöds honom 1816. På ålderdomen skall han ha ångrat sin anslutning till revolutionen. Jfr S. J. Boethius, "Gustaf IV Adolfs förmyndareregering och franska revolutionen" (i "Hist. tidskr.", 1888). S. B. 
<b>Vernis Martin</b> [värnī martǟ'], fr., <i>tekn.</i>, lackarbeten (se d. o., sp. 758), tillverkade af de 4 berömde bröderna Martin i Frankrike. Större sådana arbeten finnas t. ex. i museerna i Cluny och Fontainebleau samt i Wallace collection i London. K. A. V—g. 
<b>Vernis mou</b> [värnī mō], fr., ett förfaringssätt vid radering, mjukgrundsetsning (se Etsning, sp. 1008). 
<b>Vernissage</b> [värnisāʃ], fr. (af <i>vernisser,</i> fernissa, "fernissning"). Dagen <i>före</i> öppnandet af "Salongen" (se d. o.) i Paris kallades <i>Le jour de vernissage,</i> fernissningsdagen. De utställande målarna hade då tillträde till lokalen för att, om de så ville, fernissa sina taflor, och hvar och en hade rätt att medtaga en gäst. Äfven en mängd personer med förbindelser bland de ledande skaffade sig tillträde, och fernissningsdagen medförde ett allmänt sammanträffande af alla dem, som kallade sig "Tout Paris", myndigheterna, konstnärsvärlden — modellerna inberäknade — och den högre societeten. Vernissagedagen 30 april blef i själfva verket salongens egentliga invigningsdag. 1886 infördes bruket att af utomstående taga en relativt hög afgift för tillträdet denna dag. "Vernissage" har i Sverige blifvit liktydigt med öppnandet af hvarje konstutställning, äfven de minsta och mest obetydande. G—g N. 
<b>Vernix caseosa,</b> lat., <i>fysiol.</i> Se Foster, sp. 967. 
<b>Vernon.</b> 1. [värnå̃'] Stad i franska dep. Eure mellan Paris och Rouen, vid vänstra stranden af Seine, öfver hvilken en praktfull stenbro leder till förstaden Vernonnet. 8,757 inv. (1901). Tillverkning af kemikalier; stora träng- och artilleriverkstäder. I närheten stenbrott. — 2. [və'nån] Stad i nordamerikanska staten Connecticut, n. ö. om Hartford. 8,483 inv. (1900). Yllefabriker, 1 o. 2. A. N—d. 
<b>Vernon</b> [və'nån], Edward, engelsk amiral, f. 1684, d. 1757, inträdde 1701 vid flottan och tog del i en mängd expeditioner till Medelhafvet, Västindien och Östersjön. Som viceamiral af blå flaggen och befälhafvare öfver flottan i Västindien 1739 eröfrade han i nov. s. å. med endast 6 skepp Portobello från spanjorerna, en bragd, som i England hälsades med jubel: V-s födelsedag (12 nov.) 1740 firades i London med allmän illumination, och 130 medaljer slogos till hans ära. Men hans angrepp på Cartagena (1740) och Santiago på Cuba (1741) misslyckades. V. blef amiral 1745, men lämnade tjänsten kort därefter i missmod öfver, att amiralitetet vägrade utnämna honom till högste befälhafvare öfver Nordsjöflottan, hvilken han dock faktiskt ledde. Till sina politiska åsikter var V. tory. 1722—34 och 1741—57 var han led. af underhuset. (H. W—l.) 
Vernon [värnå̃'], Frederic, fransk medaljgravör, f. 1860, d. 1912, var en af samtidens mästare på sitt område. Han erhöll hedersmedalj på salongen 1907 och blef 1909 medlem af Institutet. G—g N. 
<b>Vernon Lee</b> [və'nån lī'], pseudonym. Se Paget, Violet. 
page_number=670, index= - Vernonnet - Wernsköld - Wernz, Franz Xavier - Verocchio, Andrea del - Veron - Veron, 1. Louis Desire - Veron, 2. Pierre - Verona 
<b>Vernonnet</b> [värnånnǟ], förstad. Se Vernon 1. 
<b>Wernsköld.</b> Se Wärnschöldh. 
<b>Wernz</b> [värnts], Franz Xavier, jesuitgeneral, f. 1842 i Rottweil, Württemberg, d. i aug. 1914, inträdde 1857 i jesuitorden, var 1883—1906 professor och slutligen rektor vid Gregorianska universitetet i Rom, utgaf bl. a. "Jus decretalium" (1898 ff.), blef 1906 efter L. Martin jesuitgeneral och ledde under större delen af den tyskvänlige Pius X:s regering kyrkans mäktigaste orden. W. afled samtidigt med Pius och fick till efterträdare grefve Wl. Ledochowski. Hj. H—t. 
<b>Verocchio,</b> Andrea del. Se Verrocchio. 
<b>Veron</b> [verå̃'], ett område i franska dep. Indre-et-Loire (se d. o.). 
<b>Veron</b> [verå̃'], franska skriftställare. 1. Louis Desire V., f. 5 april 1798 i Paris, d. där 27 sept. 1867, blef 1828 med. doktor, men lämnade efter några år sin praktik och vardt tidningsman. Efter att en tid ha varit medarbetare i "la Quotidienne" och i "le Messager des chambres" uppsatte han 1829 "la Revue de Paris", som fick ovanlig spridning, till en del därför, att detta organ upplät sina spalter äfven åt yngre författare och med dem lyckades skapa en ny form för litterär produktion, den s. k. följetongen. Emellertid öfverlämnade han snart åt andra detta tidningsföretag för att 1831 öfvertaga ledningen af Stora operan i Paris, som under honom firade stora ekonomiska och konstnärliga framgångar. Där uppfördes då för första gången bl. a. "Robert" och "Judinnan". Sin befattning vid Operan frånträdde han 1835 och sökte därefter beträda den politiska banan som deputerad, men misslyckades vid valen och återgick till sin förra verksamhet som tidningsman (1838). Han inträdde då i "le Constitutionnel" som ansvarig utgifvare och blef 1844 dess egare. Genom att icke sky några uppoffringar för att förskaffa sig de mest omtyckte romanförfattares alster och genom ett nytt, väl beräknadt annonssystem förskaffade han sin tidning ofantlig läsekrets. Efter 1848 sällade han sig till Bonaparte, blef efter 2 dec. 1851 uppställd som officiell kandidat och valdes till led. af deputeradekammaren. Senare sålde han "le Constitutionnel" mot ett betydande belopp, hvilket han nedlade i en mängd spekulativa företag. — I underhållande och roliga skildringar: <i>Memoires d'un bourgeois de Paris</i> (1853—55; "En pariserborgares memoirer", 1855—56) och <i>Nouveaux memoires d'un bourgeois de Paris</i> (1866) offentliggjorde han sina intryck af samtida händelser och personer. Därjämte utgaf han åtskilliga politiska skrifter och skönlitterära arbeten, såsom <i>Le second empire</i> och <i>Cinq cent mille francs de rente</i> (1855), <i>Quatre ans de regne, Où allons-nous?</i> (1857), <i>Éloge de Regnard</i> (1858) och <i>Les theâtres de Paris depuis 1806 jusqu'en 1860</i> (1860). — 2. Pierre V., f. 1831 i Paris, d. där 1900, redigerade "la Revue de Paris" 1854—58 och var från 1859 redaktör af "Charivari", hvarjämte han med liffulla och humoristiska krönikor bidrog till flera andra pressorgan. Bland hans i bokform utgifna nutidsskildringar må framhållas hans mångskiftande bilder af sin födelsestad, såsom: <i>Les marionnettes de Paris</i> (1862), <i>Le roman de la femme a barbe</i> (1863), <i>La foire aux grotesques</i> (1865), <i>La mythologie parisienne</i> (1867), <i>Les pantins du boulevard</i> (1868), <i>Les mangeuses d'hommes</i> (1878), <i>La vie galante</i> (1888), <i>Paris amoureux</i> (1891). 1—2. J. M—r. 
<b>Verona</b> [-råna]. 1. Provins i italienska landskapet Venezia vid Tyrolens sydgräns. Norra delen fylles af utlöpare från Alperna (Monte Baldo, 2,200 m., på östsidan af Gardasjön, samt Monti Lessini). Södra delen är ett slättland, vattnadt af Adige och dess bifloder; längst i v. flyter äfven inom prov. på en kort sträcka Mincio, aflopp för Gardasjön, som till hälften tillhör V. 3,181 kvkm. 495,890 inv. (1915). Odling af hvete, majs, ris, potatis, vin och fruktträd; brytning af marmor. Industrien omfattar garfverier, färgerier, fabrikation af siden-, ylle- och bomullsvaror samt glas. — 2. Hufvudstad och fästning i nämnda prov., belägen vid foten af Alperna på ömse sidor om den där i skarpa krökar flytande Adige. Öfver floden leda 6 broar, öfverst den pittoreska krenelerade (1354—55 uppförda) bron med borgen Castel vecchio (nu kasern) på högra stranden, längre ned bl. a. bron Ponte del la Pietra, i hvars omedelbara närhet ligger på en höjd kasernen Castel S. Pietro fig. 1), från hvars terrass man har en grann utsikt. Stadsdelen till vänster om floden kallas Veronetta. Staden är en viktig järnvägsknutpunkt för linjerna från Tyrolen (Trient) till Modena samt från Milano till Venezia. 86,448 inv. (1915). Stadens nuv. centrum är Piazza Vittorio Emanuele (förr och vanligen ännu kallad Piazza Bra), med konungens staty (mod. af Borghi, 1883) och omgifven bl. a. af "municipio" (kommunalstyrelsens lokaler), amfiteatern (se nedan), Palazzo Malfatti, Gran guardia vecchia. Söderut därifrån sträcker sig Corso Vittorio Emanuele (med Sanmichelis staty) fram till Porta nuova (Sanmichelis verk), bakom hvilken ligger järnvägsstationen Porta nuova. Österut från piazzan leder den breda Via Pallone ned till floden. (Nära denna s. om nämnda gata visar man den shakspereska Julias graf, bredvid hvilken står en 1910 rest minnesvård öfver skalden.) Norr ifrån Piazza Bra går stadens pulsåder, Via Mazzini, fram till östra sidan af den i stadens äldsta del belägna Piazza delle erbe (frukt-, grönsaks- och matvarutorg), en af de mest pittoreska platserna i Italien, med många medeltidsminnen (klocktorn, Markuskolonn, springbrunn m. m.) och omgifven af medeltidsbyggnader liksom den omedelbart till densamma gränsande Piazza Dante (förr P. dei signori) med en 1865 rest staty öfver Dante, som under landsflykten tidtals vistades i V. Där ligga bl. a. Palazzo della ragione (justitiepalatset), med ett omkr. 83 m. högt torn, och Pal. del consiglio (se nedan). Från Piazza delle erbes västra del kommer man genom den romerska Porta dei borsari till den palatsrikaste af V:s gator, Corso Cavour, som slutar vid Castel vecchio. I Veronetta reser sig den genom sina gamla cedrar och sin utsikt åt Apenninerna och Alperna berömda Giustiträdgården. Bland V:s kyrkor förtjänar i främsta rummet att nämnas S. Zeno maggiore (längst i v.; fig. 2), den vackraste romanska kyrkan i norra Italien, hufvudsakligen från 1100-talet; dess krypta och klostergång äro berömda; en altartafla af Andrea Mantegna (se d. o.) hör till hans främsta skapelser. Katedralen (<i>Duomo;</i> längst i n.) är arkitektoniskt vida mindre betydande. Till sina äldsta delar 
page_number=671, index= - Verona 
Fig. 1. Castel S. Pietro och Ponto della Pictra. 
Fig. 2. Kyrkan S. Zeno maggiore. 
Fig. 3. Palazzo del consiglio (rådhus) och Dante-statyn. 
Fig. 4. Porta Palio (ett verk af Sanmicheli). 
Fig. 5. Gamla romerska amfiteatern. 
Fig. 6. Can Signorio della Scalas mausole. 
page_number=672, index= - Verona - Verona, Guido de 
stammar äfven denna från 1100-talet, men de hufvudsakligaste partierna äro af yngre datum, från 1300-talet. Den rymliga S. Fermo maggiore (i östra delen) var urspr. dubbelkyrka i romansk stil (1100-talet), hvars öfverkyrka på 1300-talet förändrades till gotisk. Dess konstskatter (målningar af Pisanello m. fl.) äro betydande. I närheten ligger dominikankyrkan S. Anastasia (uppf. 1290—1323 och 1422—81); den är särskildt anmärkningsvärd för sina efter en genomförd plan målade dekorationer (målningar af Pisanello och Liberale da Verona); på piazzan vid kyrkan Paolo Veroneses staty (1888). På den lilla S. Maria anticas gård (strax vid Piazza Dante) ligga familjen della Scalas mausoleer, af hvilka de förnämsta äro Can grandes (d. 1329), Mastino II:s (d. 1351) och Can Signorios (d. 1375; fig. 6). Palatsen i V. tillhöra två olika typer: en från tiden före stadens eröfring af Venezia, ädla och enkla i anläggningen och i allmänhet byggda af rödt tegel, med en i bottenvåningen af öppna arkader omgifven gård, samt en yngre typ, lånad från Venezia. Exempel på den förra är Palazzo della ragione, från 1100-talet, på den senare Pal. del consiglio (fig. 3; uppf. 1476—93 af Giocondo) med loggia samt statyer och byster af berömda veronesare från äldre och nyare tid. Till samma typ höra äfven de af Sanmicheli på 1500-talet byggda palatsen Bevilacqua och Canossa (bägge vid Corso Cavour) och Pompei (i Veronetta), det sistnämnda nu tillhörigt staden och innehållande ett museum, Museo civico (se afbildning i art. Sanmicheli), med målningar, skulpturer, mynt, antikviteter och naturvetenskapliga samlingar. Liksom i Venezia ha många af 1600-talets palats fasaderna beklädda med stuck och rikt prydda med stora freskomålningar, ofta af framstående mästare. I och omkring staden finnas ännu många romerska fornlämnmgar, och det af Scipione Maffei sammanbragta och beskrifna antikvitetsmuseet (Museo lapidario vid Piazza Bra), innehåller samlingar af romerska, grekiska och arabiska inskrifter, reliefer, kärl och statyer, gammalkristna sarkofager m. m. Den gamla romerska amfiteatern (fig. 5; uppförd omkr. 290), i tyska sagan bekant som Didriks af Bern (Teoderik den stores) hus, är af marmor och oval till formen, 152 m. lång, 123 m. bred och 32 m. hög; den kunde rymma omkr. 25,000 sittande åskådare. Endast 4 arkader återstå (efter jordbäfningen 1814) af yttermuren ("ala"), som hade tre våningar, och alla sätena i det inre äro af yngre datum. Rester finnas äfven af stora bad och (i Veronetta) af en romersk teater, från Augustus' tid, som från 1904 ff. genom stadens försorg lagts i dagen efter P. Mongas gräfningar (1834—61). 1884—86 anträffades under katedralen delar af en mosaikstenläggning, härrörande från 400- och 500-talen. V. är säte för provinsens prefekt, biskop och tribunal, har målar- och bildhuggarakademi, det ofvannämnda Museo lapidario och Museo civico, stadsbibliotek (med mer än 200,000 bd och 3,000 handskrifter), kapitelbibliotek (omkr. 30,000 bd), arkiv (öfver 60,000 pärmbref), observatorium, 3 teatrar, kungl. och biskopligt lyceum och gymnasium, tekniskt institut, döfstuminstitut m. m. Handeln med vin, siden och spannmål är betydande. Äfven industrien är omfattande. Stadens vapen och flagga är ett gult kors i blått fält. V. har sedan gammalt haft betydelse som fästning. Teoderik hade sin fasta borg på kullen S. Pietro vid vänstra stranden af Adige. I nyare tid har denna egenskap af fästning varit skarpt utpräglad; under den österrikiska tiden till 1866 var V. af den största strategiska betydelse, i det att staden utgjorde en hufvuddel i den s. k. fästningsfyrkanten, som behärskade öfre Italien och tillika fr. s. bildade nyckeln till Tyrolen. Den från 1500-talet härstammande bastionerade enceinten har nu öppnats i s. ö., där Adige anses erbjuda tillräcklig säkerhet mot våldsamt anfall. I n. ö. behärskas enceinten af det på 1300-talet byggda kastellet San Felice. På högra stranden är staden på 1—2 km. afstånd omgifven af en rad 1848—49 byggda verk, och framför dem på omkr. 4 km. afstånd ligger i ö. en grupp fort: S. Michele, Ca-Bettina, Montorio och Preare; i n. ligga på Monte Gaina forten S:ta Sofia, S. Leonardo och S. Mattia jämte en del mindre anläggningar. V. är säte för 3:e armekårens generalkommando. — Ingenting är kändt om stadens historia, förr än den 89 f. Kr. blef romersk koloni med namnet Augusta. Dess bördiga omgifningar, dess läge vid föreningen af flera stora vägar och den naturliga styrkan i dess läge (till 2/3 af sin omkrets försvarad af Adige), allt bidrog att göra V. till en af de rikaste och viktigaste städerna i norra Italien, ehuru dess omfång inom murarna ej var stort. Kvarstående rester af dessa och portarna visa genom inskrifter, att de härröra från senare hälften af 200-talet. V. är skalden Catullus' födelseort. Äfven under den följande gotisk-lombardiska tiden hade staden stor betydelse och var östgotakonungen Teoderiks älsklingsstad, som i folksagan fick namnet Bern (se Didrikssagan). Ehuru V. i likhet med öfriga städer i norra Italien led mycket under de guelfisk-ghibellinska striderna, då det en tid behärskades af tyrannen Ezzelino da Romano (se denne), intog det en framstående plats såväl i politiskt som i konsthistoriskt hänseende under härskardynastien della Scala (1260—1387, se vidare Scala). 1387 blef Gian Galeazzo Visconti i Milano herre i V., som kort efter hans död (1402) genom förräderi föll i händerna på Francesco II di Carrara, herre af Padua. Tills. med denna stad eröfrades V. 1404—05 af Venezia och tillhörde sedan (med ett större afbrott, 1508—17, då det innehades af kejsar Maximilian I) denna republik. 1796 besattes det af fransmännen, delades genom Campo Formiofreden (1797) längs Adige mellan dem och österrikarna, som dock i Pressburgfreden (1805) nödgades afstå sin part. 1814 tillföll det emellertid Österrike och afträddes 1866 af detta till Italien. Under Världskriget bombarderades det juli 1915—juni 1916 sex gånger af österrikiska flygare. Se F. Sa di Maffei, "V. illustrata" (2:a uppl., 4 bd, 1825—27), och A. Wiel, "The story of V." (1902). 1. (A. N—d.) 2. (A. N—d. L. W:son M.) 
<b>Verona</b> [-åna], Guido de, italiensk författare, f. omkr. 1888 i Vicenza, har under krigsåren blifvit Italiens mest läste romanförfattare tack vare liflig uppfinningsförmåga, pikanta ämnen ur samtiden, serverade med stark sensualistisk framställning, ett brokigt och fylligt persongalleri och en frisk, lefvande skildring. Romanerna <i>Immortaliamo la vita!</i> 
page_number=673, index= - Verona, Guido de - Veronagrönt - Veronagult - Veronakongressen - Veronal, Veronalnatrium - Veronese, 1. Bonifazio, d. ä. (dei Pitati) - Veronese, 2. Paolo 
(1907) och <i>L'amore che torna</i> (1908) blefvo föga uppmärksammade; med <i>Colei che non si deve amare</i> (1910), som gått ut i 100,000 exemplar, började V:s stora framgång, fortsatt med <i>La vita comincia domani</i> (1912), <i>Il cavaliere dello spirito santo</i> (1914), <i>La donna che invento' l'amore</i> (1915), <i>Mimi Bluette fiore del mio giardino</i> (1916) och <i>Il libro del mio Sogno errante</i> (1918). V. har äfven utgett diktsamlingar (<i>I frammenti d'un poema, Bianco amore, Con tutte le vele</i>). R—n B. 
<b>Veronagrönt,</b> <i>tekn.</i> Se Veronesergrönt. 
<b>Veronagult,</b> <i>tekn.</i> Se Veronesergult. 
<b>Veronakongressen.</b> I enlighet med en öfverenskommelse på kongressen i Laibach (1821) samlades medlemmar af Heliga alliansen 20 okt. 1822 till en kongress i Verona, som skulle behandla stridigheterna mellan Ryssland och Turkiet (grekiska upproret), förhållandena inom Spanien, Piemonts utrymmande af de österrikiska trupperna samt allmänna åtgärder för att upprätthålla Europas lugn. Närvarande voro kejsarna af Ryssland och Österrike, konungarna af Preussen, Sardinien och Båda Sicilierna jämte andra italienska furstar. Diplomatiska ombud för de särskilda makterna voro: för Österrike Metternich, för Ryssland Nesselrode, m. fl., för Preussen Hardenberg (som ej deltog i förhandlingarna) och Bernstorff, för Frankrike Montmorency och Chateaubriand, för England Wellington. Det viktigaste beslutet af kongressen, som afslutades 14 dec., var, att Frankrike skulle intervenera i Spanien för att undertrycka revolutionen där. Mot detta beslut protesterade Wellington enligt sina instruktioner, och därigenom bröt Storbritannien med alliansens principer och politik, hvilket gaf kongressen dess största historiska intresse. Litt.: W. Alison Phillips, "The congresses" (i "Cambridge modern history"). A. N—d. 
<b>Veronal,</b> Veronalnatrium, <i>farm. med.</i> Se Sömnmedel, sp. 224—225. 
<b>Veronese</b> [-rånēse], en af konsthistorien upptagen benämning på några italienska konstnärer, som härstamma från Verona. 1. Bonifazio V. d. ä., hvars rätta namn var Bonifazio dei Pitati, f. 1487 i Verona, d. 1540 (enligt annan uppgift 1553), kom vid unga år till Venezia, påverkades af Palma, Giorgione och Tizian, framför allt af den förstnämnde, blef en af skolans framstående kolorister och på samma gång en intressant skildrare af den högre samhällsklassens lif. Hans mest representativa alster äro <i>Mose hittas i floden,</i> som erbjuder en samling typiska figurer, herrar och damer, sångare, pager, narrar (Breragalleriet i Milano) och <i>Liknelsen om den rike mannen,</i> som framställer en musikalisk underhållning i ett sällskap af herrar och damer på en landtgårds altan (Venezia, akademien). Om upphofvet till flera andra målningar, som gå under V:s namn, äro meningarna delade. Man antar, att V. samarbetat med en yngre släkting med samma namn, Bonifazio V. d. y. Bland arbeten af dem båda räknas <i>Konungarnas tillbedjan, Salomos dom</i> och <i>Äktenskapsbryterskan inför Kristus</i> (alla i Venezias akademi). Bland verk af Bonifazio d. y. skattas högst <i>Madonnan</i> sittande under ett träd jämte Josef, Hieronymus och Katarina (se bild i art. Heligt samtal). En tredje Bonifazio har blifvit kallad med tillnamnet Veneziano (se d. o.) — 2. Paolo V., f. 1528 i Verona, d. 1588 i Venezia, hette eg. Paolo Caliari och var son till bildhuggaren Gabriele Caliari. Hans lärare var Antonio Badile, med hvars dotter han gifte sig. Han påverkades äfven af öfriga veronesiska mästare och egde före beröringen med venezianerna fullständigt veronesiskt lokaltycke i sin konst, hvilket visar sig i en kylig, dämpad färgharmoni. Bland hans ungdomsarbeten äro madonnor i Veronas pinakotek, på duk flyttade fresker från Villa Casa Contarini (omkr. 1550), väggbilder från Soranza (1551, nu spridda i Nord-Italien och England) samt fresker i Villa Fanzola vid Castelfranco. 1554 kallades han till Venezia, där han i sakristians tak i S. Sebastiano målade <i>Madonnans kröning</i> jämte de 4 evangelisterna och därefter i kyrkans skepp <i>Ester inför Ahasverus, Esters kröning</i> och <i>Mardokais triumf,</i> mäktiga bilder i glödande och dock milda färger, omgifna af svicklar, målade grått i grått (1556). 1557 torde han ha utfört <i>Madonnan</i> med fyra helgon och två martyrer (på högaltaret). Därefter följde freskerna å kyrkans innanväggar, <i>S. Sebastians martyrium</i> i två afdelningar, de siktande skyttarna i den ena, martyren bunden vid trädstammen i den andra. 1559 och 1560 utfördes de storartade orgelbilderna <i>Marias kyrktagning</i> på dörrarnas yttersidor, innantill <i>Undret i Betesdas damm</i> och på räckverket <i>Kristi födelse,</i> 1565 freskerna på andra sidan högaltaret, <i>S. Marcellus' och S. Marcellinus' vandring till afrättsplatsen,</i> slutligen 1570 i refektoriet <i>Gästabudet hos farisen Simon</i> (nu i Brera, Milano). Under 15 år hade han gång efter annan kallats till att pryda denna kyrka, som blifvit benämnd hans "teatro di gloria", hufvudmonumentet för hans konst, och där han till sist fick sin graf. — Till V:s älsklingsämnen höra sådana gästabud, som det nyssnämnda, hvilka af honom utbildades till praktfulla skildringar af festmåltider i en inramning af härlig renässansarkitektur, där historiska eller bibliska personligheter sammanfördes med berömda samtida. Sådana äro: den väldiga skildringen af <i>Bröllopet i Kana</i> (1561, målad för S. Giorgio maggiore, nu i Louvre i Paris), med Karl V, Frans I, sultan Soliman, drottning Maria af England, Vittoria Colonna o. a. vid bordet jämte Kristus och hans moder, under det att V. själf med Tizian, Tintoretto och Bassano m. fl. göra musik i niidten af taflan, vidare det något mindre <i>Gästabudet hos farisen</i> (måladt 1575 för Servitklostret i Venezia, nu i Louvre), <i>Gästabudet hos Levi</i> (i Venezias akademi), <i>Gregorius den stores gästabud</i> (i Monte Berico nära Vicenza, nästan förstörd under kriget 1848), <i>Simons gästabud</i> (i Turins galleri) samt <i>Bröllopet i Kana</i> (se bild till art. Existensmåleri, sp. 1155—56) och <i>Kristus i Emmaus</i> (bägge i Dresdens galleri). Af öfriga Fig. 1. P. Veronese. Efter ett stjälfporträtt. 
page_number=674, index= - Veronese, 2. Paolo - Veronese, Giuseppe - Veronesergrönt l. Veronagrönt - Veronesergult l. Veronagult - Veronetta - Veronica, Ärenpris 
kyrkobilder märkas: <i>S. Katarinas förmälning</i> (i hennes kyrka i Venezia), <i>S. Justinas martyrium</i> (i hennes kyrka i Padua) och <i>S. Georgs martyrium</i> (i hans kyrka i Verona). I gallerier finnas <i>Kristi dop</i> (ofullb., i Villa Borghese, Rom), <i>Heliga tre konungar</i> (i Dresden, Wien, Milano), <i>Bebådelsen</i> (en i Wien, öfverförd till Italien 1919; se Konstrof, Suppl.), <i>Sante conversazioni,</i> sammanställningar af helgon (i Venezias akademi, Louvre, Brera i Milano); i Louvre finner man äfven en <i>Kristus i Emmaus</i> med många bifigurer, lekande barn m. fl. Till hans profana bilder höra <i>Darius' familj</i> (i Londons National gallery), <i>Europas bortförande</i> (Capitolium i Rom), <i>Juppiter</i> (i Louvre) och <i>Susanna</i> (i Dresden). Likaså har han målat porträtt, <i>Marcantonio Barbaro</i> (Wien), <i>Daniele Barbaro</i> (Dresden), en <i>krigare</i> (i Verona) samt kvinnoporträtt (i Rom, Paris, Genua). — Men sin förnämsta styrka hade V. inom det dekorativa måleriet, äfven inom det profana. Han hade i sin ungdom dekorerat villor i sin hemtrakt; han fortfor därmed och biträddes därvid af en kamrat, som han redan förut anlitat, nämligen Battista Zelotti. Så målade han i Villa Tiene i närheten af Vicenza (1560—61) och i Villa Maser nära Treviso (omkr. 1566), mytologiska scener i taken, musicerande kvinnor och fantastiska berglandskap å väggarna samt frisartadt anbragta balustrader med figurer, allt utfördt med sällsynt djärfhet i uppfattningen och lysande kolorit samt fullt af lif och skönhet. Efter 1572 utförde V. ännu väl bibehållna fresker ur gamla historien i slottet Magnadole i Trevisos område, hvarest märkas <i>Kleopatras gästabud</i> och en upprepning af <i>Darius' familj.</i> Slutligen utförde han i Venezia nya arbeten utom de nämnda. 1556 hade han i Libreria vecchia målat allegoriska figurer, <i>Musik, Geometri, Aritmetik</i> och <i>Fama</i> i ovala takfält. Senare började han jämte Tintoretto dekorera Dogepalatset. Hvad han först utförde där förstördes i en eldsvåda 1577. Efter den tiden målade han där <i>Europas bortröfvande</i> (fig. 2), en af de härligaste venezianska omdiktningarna af antik mytologi, en plafondmålning al fresco, <i>Den tronande Venezia,</i> vidare <i>Segraren vid Lepanto, Veniero, S. Marcus,</i> framställd för den nedsväfvande Kristus, m. fl., dessutom många plafondbilder, bland dem åter en tronande <i>Venezia,</i> vidare <i>Andrea Contarinis hemkomst</i> från sjösegern vid Chioggia och <i>Antonio Loredanos försvar af Skutari</i> samt i taket <i>Venezia krönt af äran,</i> en himmelsk ceremoni med allegoriska och historiska grupper i höjden, där moln och arkitektur sammansmälta med hvarandra, åskådad från den nedre balustraden af damer, ryttare och folk, en bild, full af glänsande och festlig stämning. — V. räknas som en af världens främsta målare. I hans fullt utvecklade stil finner man den art af säker, lugn, sammansluten veneziansk framställning, som går under namn af "existensmåleri" (se d. o.). "Det är den venezianska renässanskulturens rika, yppiga väsende, som — innan det för alltid försvinner — ännu en gång fullt och helt får sitt uttryck i Paolos verk." Monografier af P. Caliari (1888), Yriarte (s. å.), R. Fry (1896), F. H. Meissner (1897). 1. G—g N. 2. C. R. N. Fig. 2. <i>Europas bortröfvande,</i> dekorativmålning af P. Veronese i Dogepalatset, Venezia. 
<b>Veronese</b> [-rånēse], Giuseppe, italiensk matematiker, f. 7 maj 1854 i Chioggia, 1881 professor i geometri i Padua, 1897—1900 deputerad och sedan 1904 senator, har skrifvit en mängd arbeten särskildt inom den flerdimensionala geometriens område. Bland dem märkas: <i>Behandlung der projectivischen verhältnisse der räume von verschiedenen dimensionen</i> (1881), <i>Interpretations geometriques de la theorie des substitutions de n lettres, en relation avec les groupes de l'hexagramme mystique</i> (1883), <i>Dei principali metodi di geometria</i> (1882), Sulla geometria descrittiva a quattro dimensioni (s. å.), <i>Elementi di geometria</i> (1897—1913), <i>Notions of intuitive geometry</i> (1900—15) m. fl. V. är medlem af Accademia dei Lincei. 
<b>Veronesergrönt</b> l. Veronagrönt, <i>tekn.</i>, en art grön jord från trakten af Verona, utgör ett hållbart och i alla slag af målningsteknik användbart färgstoff, som under namn af <i>creta viridis</i> var kändt redan i forntiden. K. A. V—g. 
<b>Veronesergult</b> l. Veronagult, <i>tekn.</i>, i allmänhet detsamma som <i>kasselgult</i> (se d. o.) l. <i>mengel.</i> Stundom används namnet äfven för neapel-gult (se d. o. i Suppl.) l. <i>antimongult,</i> som hufvudsakligen utgöres af blyantimoniat. K. A. V—g. 
<b>Veronetta,</b> stadsdel. Se Verona. 
<b>Veronica</b> L., Ärenpris, <i>bot.</i>, ett mycket artrikt släkte af örter, buskar och träd, hörande till fam. <i>Scrophulariaceae.</i> Släktet utmärkes genom platt, snedt hjulformig eller något trattlik blomkrona, hvars bräm är olikformigt 4-deladt, vanligen med den öfversta fliken störst och den nedersta minst. Blomfodret är äfven vanligen något olikformigt 4-flikigt. Ståndarna äro 2, med långa strängar. Frukten är en ofta plattad kapsel. Till svenska floran höra 21 arter, som ha gruppvis olika anordning af blomställningarna, i form af antingen ax eller klasar i toppen af stjälken och grenarna eller ock från vinklarna af bladen, hvilka äro motsatta eller kransställda. Flera arter ha ensamma blommor i bladvecken. Släktet har representanter på de flesta slags lokaler, på torra backar, odlade ställen, i bäckar och rännilar, ända till högt upp på fjällen. De flesta ha vackert blå blommor, och såsom mest bekanta kunna nämnas V. chamaedrys, te-ärenpris, som har 2-sidigt hårig stjälk och vackra, klart blåblommiga klasar ur vecken 
page_number=675, index= - Veronica, Ärenpris - Veronica (pseudonym) - Veronika, Den heliga och Veronikaduken - Werra - Verran - Verrasund - Werre (Westfaliska l. Lippiska Werra) - Verres, Cajus - verria l. Veria - Verrier, Paul 
af de aflångt hjärtlika bladen, hvilka användts som ersättningsmedel för kinesiskt te, <i>V. officinalis,</i> äkta ärenpris, som är öfverallt finluden och har klasar med blekblå blommor ur de ovala bladens veck, samt <i>V. Beccabunga,</i> bäckgröna, med glatta, nästan köttiga blad och klasar af små mörkblå blommor i bladvecken, allmän i bäckar och diken. Denna art har förr varit officinell i Sverige och begagnas ännu i andra länder i medicinen (se Grönsaftkur). Många andra arter äro allmänna och växa som ogräs i köksväxtland. <i>V. spuria</i> och andra vackert blommande arter odlas i trädgårdarna som perenna prydnadsväxter. På Nya Zeeland anta flera arter busk- eller trädform, och några bland dem, t. ex. <i>V. speciosa,</i> äro allmänna kallhusväxter. O. T. S. (G. L—m.) A: <i>Veronica chamaedrys</i> (te-ärenpris). <i>1</i> hela växten, <i>2</i> blomma, <i>3</i> blomfoder och fröhus. B: <i>Veronica officinalis</i> (äkta ärenpris). <i>4</i> växtens topp, <i>5</i> blomma. 
<b>Veronica,</b> pseudonym för R. Pihlstrand (se denne). 
<b>Veronika,</b> Den heliga, och Veronikaduken. Se Kristusbilder, sp. 1465 och fig. 8. Jfr K. Pearson, "Die Fronica, ein beitrag zur geschichte des Christusbildes" etc. (1887). Jfr Svetteduk. 
<b>Werra,</b> den östra och betydelsefullaste af Wesers båda källfloder, upprinner på 812 m. höjd nära Schwarzenbrunn i Thüringerwald. Floden flyter mot v. och n. v. längs Thüringerwalds sydvästra gräns; vid mynningen af den från v. kommande Ulster ändrar den sitt lopp till nordostligt och flyter nu förbi Thüringerwalds västra ända, men återtar n. om Eisenach den nordvästliga riktningen och förenar sig vid Münden med Fulda, hvarefter den förenade floden antar namnet Weser. Längden är 292 km., af hvilka 59 km. äro segelbara för smärre fartyg. Flodområde 5,500 kvkm. A. N—d. 
<b>Verran,</b> härad och socken under Ytteröys pastorat, omkring det ung. 22 km. långa, smala Verrasund, en arm af Beitstadfjorden, Nord-Tröndelag, Norge. 414,58 kvkm. med 1,476 inv. (1918). Skogs- och jordbruksdistrikt. K. G. G. 
<b>Verrasund.</b> Se Verran. 
<b>Werre</b> (Westfaliska l. Lippiska Werra), en 100 km. lång biflod fr. v. till Weser, upprinner i Teutoburgerwald s. ö. om Detmold, 240 m. ö. h., flyter mot n. v. förbi Detmold och Herford. Sedan W. upptagit den från v. kommande Else, ändrar den loppet till östligt och faller ut i Weser vid Rehme. Else är genom bifurkation förbunden med Ems' biflod Hase. A. N—d. 
<b>Verres,</b> Cajus, romare, bekant för sin godtyckliga och hänsynslösa framfart på Sicilien. Om hans lefnad ega vi kännedom nästan uteslutande genom hans anklagare M. Tullius Ciceros troligen något färglagda framställningar. I det medborgerliga kriget öfvergick han till Sullas parti. 82 f. Kr. var V. kvestor hos Cnaeus Carbo i Cisalpinska Gallien. 80 och 79 f. Kr. var han legat och sedermera kvestor hos Cn. Dolabella på Sicilien och gjorde sig illa känd genom utpressningar. 74 var han stadspretor i Rom och 73—71 propretor på Sicilien. Denna ställning begagnade han till att utplundra provinsen och misshandla dess inbyggare. Särskildt bekant var hans ifver att samla konstskatter, oftast åtkomna på orättfärdigt sätt. Sedan V. kommit tillbaka till Rom, förmådde sicilianerna M. Cicero, hvilken gjort sig fördelaktigt känd som kvestor på ön, att åtaga sig deras sak och anklaga V. för hans utpressningar. Trots starka bemödanden från V:s förnäma släktingars och gynnares sida och ehuru han till försvarare fick den store talaren Hortensius, bragte Cicero genom sin ihärdighet och skicklighet saken därhän, att V. redan efter de första rättegångsförhandlingarna gick i frivillig landsflykt, hvilken sedan stadfästes af domstolen, som tillika dömde honom att utge skadeersättning. Af talen mot V. ("Verrinerna") hölls blott ett förberedande och en första <i>actio;</i> den senare, till hvilken Cicero på Sicilien samlat ett rikt material, utarbetades efter rättegången och har särskildt värde genom sitt kulturhistoriska och antikvariska innehåll. V. proskriberades af M. Antonius år 43. R. Tdh. (J. C.) 
<b>Verria</b> l. Veria (turk. <i>Karaferja</i>), stad i det nu grekiska Macedonien, vid foten af det 1,800 m. höga berget Dhoxa (det forngrekiska Bermios), ej långt från floden Vistritza. Omkr. 6,000 inv. Textilindustri. V. är forntidens <i>Beroea</i> (se d. o.). A. N—d. 
<b>Verrier</b> [värriē], Paul, fransk språkman, f. 1860 i La Ferte-Mace (dep. Orne), upptog tidigt studiet af germanska språk och utgaf det förtjänstfulla arbetet <i>Essai sur les principes de la metrique anglaise</i> (3 bd, med musikbilagor, 1909). Han var en tid lektor vid Lycee Carnot, förestod sedermera en "cours complementaire" i skandinaviska språk och deras litteratur vid Sorbonne, där han numera är professor i dessa ämnen. V. har flera gånger besökt Sverige, där han, som väl behärskar svenska språket, hållit föreläsningar i Stockholm (1913 och 1916) och Uppsala (1916). 
page_number=676, index= - Verrier, Paul - Verrier, Le - Verrierpalmett - Verrius Flaccus, Marcus - Verro - Verrocchio, Andrea del 
Han har till franska öfversatt flera svenska skönlitterära verk och utgett bl. a. <i>Vues de Suede</i> (1918), prägladt af stor välvilja mot Sverige. 
<b>Verrier,</b> Le. Se Leverrier. 
<b>Verrierpalmett</b> [värriē-], <i>trädg.</i> Se Palmett. 
<b>Verrius Flaccus,</b> Marcus, romersk grammatiker och pedagog, lärare för Augustus' dottersöner. Det var i synnerhet fornlatin och romerska antikviteter, som utgjorde föremål för V:s forskning. Bland hans många skrifter är den förnämsta <i>De verborum significatu</i> (Om betydelsen af orden), alfabetiskt anordnad. Mest känd är denna skrift genom det utdrag, som däraf gjordes af Sextus Festus (se denne) och Paulus Diaconus. En rätt vidlyftig litteratur finnes om V. Man anser honom vara författare till boken om <i>Fasti</i> (se d. o.) J. C. 
<b>Verro</b> (estn. <i>Vörro</i>), stad i Livland, på norra stranden af Tamulasjön, som genom Voo har aflopp till Pskovsjön. Omkr. 4,500 inv. Slottsruin; gymnasium. Staden anlades 1784 på Katarina II:s befallning vid det gamla tyska biskopssätet Kirrumpä. Befolkningen talar estniska. A. N—d. 
<b>Verrocchio</b> [-å'kkiå], Andrea del, italiensk konstnär, f. 1435 i Florens, d. 1488 i Venezia, var efter Donatello en af medelpunkterna i det florentinska konstlifvet. Ej minst genom sin mångsidighet var han en typ för sin tid; han var skulptör och arbetade som sådan i många olika material, i marmor, brons, terrakotta och trä, han var ciselör, guldsmed, målare, skicklig anatom liksom skicklig matematiker samt var äfven musiker och byggmästare. Han inträngde i konstens alla arter, såväl teoretiskt som i de tekniska metoderna, var en rastlös arbetare och en outtröttlig experimentator, ständigt sökare och själfförnyare, ofta öfverraskande genom genialiska uppslag, realist i studiet och grundligt förfaren i handtverket. — Hans mest betydande verksamhet faller inom skulpturen, där han utförde verk af olika art. Bland hans friskulpturer äro <i>Gossen med fisken</i> — en käck och munter, vingad, naken liten gosse, som trycker intill sig en fångad delfin — (fontänfigur i brons, utförd för mediceernas Villa Carreggi, i senare tid uppställd på Palazzo Vecchios gård), den lilla statyn <i>David med Goliats hufvud,</i> en bild af inträngande modellstudium af den magra, senfulla, kantiga gossekroppen (brons 1476, i Bargello i Florens), <i>Colleones ryttarstaty</i> (se fig. i art. Colleone), beställd af Venezia, påbörjad 1478, efter V:s död gjuten af Alessandro Leopardi och uppställd utanför S. Giovanni e Paolo 1493. — Colleone är tidehvarfvets mäktigaste och mest effektfulla konstverk i sin art, oupphunnet i samlad kraft och karaktärsstyrka — samt gruppen <i>Kristus och Tomas</i> (se fig. 2; i en nisch utanpå Or San Michele i Florens, påbörjad 1469, fullb. först 1483), en snillrikt och djärft komponerad grupp, ytterst behagfull i rytm och rörelse, figurernas uttryck gifvet med ädel känsla, med själfullt djup och värdig vältalighet. Bland V:s byster märkas <i>Damen med de vackra händerna</i> (marmor, i Bargello) samt flera andra damporträtt i lera (Paris, Berlin); bland smärre reliefer en, som framställer <i>madonnan</i> med det nakna Jesus-barnet stående på sitt knä (lera, Uffizigalleriet, flera varianter finnas, sannolikt verkstadsarbeten). Större reliefer äro <i>Francesco Tornabuonis gemål på sin dödsbädd</i> (efter 1477, huggen i marmor af Francesco Simoni, i Bargello) med rörande uttryck hos den döende och dramatiskt liffull, våldsamt upprörd framställning af hennes omgifnings sorg och bestörtning samt <i>Kardinal Forteguerras grafvård</i> med <i>Kristus omsväfvad af änglar</i> i relief (domkyrkan i Pistoja; en skiss i South Kensingtonmuseet i London, från omkr. 1477, visar en högst originell och banbrytande komposition med de tre kardinaldygderna anbefallande den döde inför Kristus — monumentet utfördes efter en annan skiss med bifigurer af Lorenzetto och fick en smaklös omramning från senare tid). En med gripande uttryck skildrad <i>Jesu grafläggning</i> (relief i lera) finns i Berlins museum. Ett mästerverk i sin art är V:s tidigaste kända bronsarbete <i>Piero di Medicis sarkofag</i> (1472, i S. Lorenzos sakristia), sarkofagen af porfyr har rik och ädel utsirning i brons af den renaste stil och den mest förfinade smak. — Som målare hade V. sin största betydelse i egenskap af lärare och uppfostrare. Hans inflytande sträckte sig långt utom kretsen af hans direkta lärjungar, bland hvilka de främste voro Fig. 2. <i>Kristus och den klentrogne Tomas,</i>bronsgrupp af Verrocchio. (Florens.) 
page_number=677, index= - Verrocchio, Andrea del - Verruca - Verrukös - Vers 
Lionardo da Vinci och Lorenzo di Credi m. fl. Meningarna ha varit delade om hans och hans lärjungars andel i de målningar, som bära hans skolas särmärke. Den mest bekanta bland dem är <i>Jesu dop</i> (påbörjad 1474, afslutad långt senare, i Uffizigalleriet i Florens), en torr, petigt utarbetad komposition med ganska banala figurer (enligt en samtida uppgift skulle Lionardo da Vinci ha målat den ena af änglarna — påståendet upptas med misstroende af en del forskare; afgjordt är, att såväl ängelns ansikte som landskapet i taflans bakgrund äro öfvermålade af annan hand). <i>Madonnan jämte två helgon,</i> altarbild i Pistojas domkyrka (1480-talet), fullbordades sannolikt af Lorenzo di Credi. En <i>madonna</i> med barnet sittande på sitt knä (Kaiser-Friedrich-museum i Berlin), <i>Bebådelsen</i> (Uffizigalleriet) och <i>Tobias på vandring</i> i sällskap med de tre ärkeänglarna (akademien i Florens) böra försiktigtvis upptas som ateljearbeten. Bland dylika räknas äfven porträttet af <i>Ginevra di Bonci</i> i Liechtensteinska galleriet i Wien, af några forskare tillerkändt Lionardo. Denne påverkades säkert i betydande mån af läraren — ej minst af hans mångsidighet och rastlöshet. Liksom Lionardo hade V. ständigt många järn i elden. Vasari skrifver, att han "hvilade aldrig, utan arbetade ständigt med ett eller annat, antingen målning eller skulptur, och ibland afbröt han ett arbete för att växla om med ett annat". Han utförde kartonger till väggmålningar, som ej blefvo utförda — bl. a. omtalas en stridsscen mellan nakna män —, han restaurerade antika skulpturer, utförde mekaniska rörliga bronsfigurer för urverk, stöpte kyrkklockor, var flera gånger anlitad som anordnare vid stadens offentliga fester och mottog många allmänna uppdrag. Jfr monografi af H. Machowsky 1901 samt litt. i art. Lionardo da Vinci. G—g N. 
<b>Verruca,</b> lat. Se Vårta. 
<b>Verrukös</b> (af lat. <i>verruca,</i> vårta), vårtig, knottrig. Se Hjärtsjukdomar, sp. 868, och Mugg, sp. 1274. 
<b>Vers</b> (lat. <i>versus,</i> eg. omvändning, plogfåra), rad i en dikt (tautologiskt äfven kallad versrad); allmänt brukas ordet äfven i bet. strof, d. v. s. afdelning eller grupp af verser; bunden stil, den konträra motsatsen mot prosa; liten, nummerförsedd afdelning af kapitlen i bibeln. — <i>Metr.</i> Verser sammanfogas antingen till godtyckligt långa stycken (jfr Stikisk) eller också till likabyggda versföljder (jfr Strof). Om olika principer för versens bildning se Kvantiterande vers och Stafvelseräknande vers. Om delning af vers se Cesur och Hemistik. Om verser med under- eller öfvertaliga stafvelser se Akatalektisk, Hyperkatalektisk och Katalektisk. Om andra i samband med versifikation stående företeelser upplysa artiklar som Blandad vers, Rim, Strof, Takting o. s. v.; jfr äfven Metrik. — Versbindning, ersättningsord för enjambement (se d. o.). — Versbyggnad, versens beskaffenhet med hänsyn till språkets metriska behandling, versform m. m. — Versform, versen, såsom bestående af ett visst antal takter l. versfötter af samma eller olika art. I den antika metriken nyttjades benämningarna <i>monopodi, dipodi, tripodi, tetrapodi, pentapodi, hexapodi, heptapodi</i> och oktapodi<i>,</i> hvilka återgetts på svenska med <i>entakting, tvåtakting</i> o. s. v. t. o. m. <i>åttatakting.</i> Dessa taktingar bestå af versfötter och benämnas efter dem, se nedan. — Versfot (lat. <i>pes,</i> plur. <i>pedes</i>), metrisk takt, den minsta prosodiska enheten i vers; den består af en betonad (med hufvudton försedd) och en eller flera obetonade (alldeles obetonade eller försedda med biton) stafvelser. I vår moderna svenska vers äro versfötterna följande: 
1) enstafving (l. enstafvig takt). Denna versfot kan endast förekomma blandad med flerstafviga. 
2) tvåstafviga versfötter: a) <i>troke</i> (t. ex. bä'ra); b) <i>jamb</i> (t. ex. förnu'ft); det är att märka, att troken och jamben kunna fyllas af ord (eller orddelar), hvilkas ictusstafvelse är annorlunda i accenthänseende än bä- och -nuft och hvilkas icke ictusbärande stafvelse är af annat slag än de obetonade -ra och för-, hvilket väsentligen beror på, att i satssammanhanget kan stafvelsernas accentstyrka undergå betydande förändringar från det lexikaliska uttalet af respektive ord. Se närmare nedan under af delningen versfyllnad. 
3) trestafviga versfötter: a) <i>daktyl</i> (t. ex. sö'kande); b) <i>anapest</i> (t. ex. frieri'); om dessa gäller hvad ofvan sagts om trokens och jambens versfyllnad. 
4) fyrstafviga versfötter: a) <i>fallande peon</i> (t. ex. tro'ligare); b) <i>stigande peon</i> (t. ex. melankoli'); jfr versfyllnad å sp. 1291. 
Verser, hvilka bestå af trokeer, daktyler och fallande peoner, sägas ha fallande rytm; verser af jamber, anapester och stigande peoner åter ha stigande rytm. Den antika metriken namngaf ett långt större antal "versfötter", som i själfva verket voro ett slags accentuellt-kvantitativa prosodiska taktformer, af hvilka somliga icke kunna inrymmas i ett modernt språks versfotsschema, emedan de ha mer än en hufvudtonig stafvelse, och åter andra i t. ex. den svenska metriken anföras som varianter af de ofvan uppräknade. De antika (af grekiska metriker uppställda versfötterna) äro följande — hvarvid bör iakttagas, att man därvid räknade med långa (betecknade —) och korta (betecknade ^) stafvelser, hvilka i exemplen här nedan utbytts mot betonade (hufvudtoniga eller starkt (svagt) bitoniga): 
1) tvåstafviga: a) <i>troke</i> — ^ (t. ex. bära), b) <i>jamb</i> - — (förnuft), c) <i>sponde</i> — — (ljusflod), d) <i>pyrrhichius</i> ^ ^ (<i>titta</i> i ordförbindelsen titta hi't!); 
2) trestafviga: a) <i>daktyl</i> — ^ ^ (t. ex. svärmande), b) <i>anapest</i> ^ ^ — (frieri), c) <i>amphibrachys</i> ^ — ^ (förskona), d) <i>creticus</i> — ^ — (hjältemod), e) <i>bacchius</i> ^ — — (behagsjuk), f) <i>antibacchius</i> — — ^ (mossrosen), 
page_number=678, index= - Vers - Ver sacrum - Versailles 
g) <i>moloss</i> — — — (malörtsdryck), h) <i>tribrachys</i> ^ ^ ^ (till sin ge[-mål]); 
3) sammansatta l. fyrstafviga: a) <i>koriamb</i> — ^ ^ — (t. ex. riddarevärf), b) <i>antispast</i> ^ — — ^ (gesällprofvet), c) <i>ionicus a majore</i> — — ^ ^ (dödbringande), d) <i>ionicus a minore</i> ^ ^ — — (majestätsbrott), e) <i>1:a peon</i> —^ ^ ^ (saligare), f) <i>2:a peon</i> ^ — ^ ^ (förlåtande), g) <i>3:e peon</i> ^ ^ — ^ (karaktären), h) <i>4:e peon</i> ^ ^ ^ — (för att få dö), i) <i>1:a epitrit</i> ^ — — — (aprilmånsken), j) <i>2:a epitrit</i> — ^ — — (julimånsken), k) <i>3:e epitrit</i> — — ^ — (vårbrytningstid), 1) <i>4.:e epitrit</i> — — — ^ (orsakskedja), m) <i>proceleusmatiker</i> ^ ^ ^ ^ ([låt] oss fara i [väg]), 
4) femstafvig. 
Versfyllnad. Det språkliga material, hvaraf versen bildas, får icke godtyckligt inpressas i vederbörande versschema, så att utan hänsyn till uttalet tryckstark stafvelse sättes i obetonad ställning i versfoten eller tvärtom. Å andra sidan är versifikatören icke absolut bunden af uttalets accentförhållanden, och framför allt ha äldre metriker haft orätt i sin uppfattning af att t. ex. samma ord icke finge stå än betonade, än obetonade. Ords ställning i olika prosodiska omgifningar har nämligen väsentligt inflytande på deras accentuering (så är t. ex. andra stafvelsen i <i>kapten</i> hufvudtonig, medan däremot samma stafvelse i ordförbindelsen <i>kapten Palm</i> kan vara fullkomligt obetonad, medan <i>kap-</i> i senare fallet får en biton, som gör, att den i vers kan stå i en ictusstafvelse; i ordfogningen <i>kapten Lene</i> ha stafvelserna i kapten åter sin vanliga accentuering). Hufvudregeln för den prosodiska accentueringen blir därför den, att stafvelse, som skall uppbära versfotens ictus (höjning), bör vara starkare betonad än de omgifvande stafvelser, som tillhöra föregående och samma versfots sänkningar. Detta förhållande kallas fullständig kongruens. I de fall, där ictusstafvelsen endast är lika stark som en bredvidstående sänkningsstafvelse, talar man om ofullständig kongruens; denna kan vara fullkomligt lika tillfredsställande som den fullständiga. Inkongruens gör i regel versen orytmisk; de teoretiska spekulationerna öfver kongruens- och inkongruensföreteelserna ha emellertid ofta förbisett, att poesien vanligen icke är betjänt med eller betjänar sig af schematiskt lika byggda verser. Vårt språks accent- och kvantitetsförhållanden göra i vissa fall svårigheter, då ord skola inpassas i ett versschema; sammansättningar som <i>maktspråk, Stjernstolpe</i> och <i>hänryckning</i> kunna tjäna som exempel. — Betecknar man de olika accentgraderna i svenskan med 3 (hufvudton), 2 (stark biton), 1 (svag biton) och 0 (obetonad stafvelse), kunna versfyllnaderna i en jamb vara 33' (motsvarar den klassiska metrikens sponde), 23, 13, 03, 02, 11' och 01, i en troke 3'3 (motsvarar sponden), 32, 31, 30, 20 och 10, o. s. v. — Fri vers kallar man vanligen sådan språklig framställning, som genom att af författaren uppdelas i versrader anger sig som vers, men är oregelbunden i afseende på versomfånget och versernas byggnad. Då texten genom likartadhet i fråga om versbyggnaden eller rim närmar sig den vanliga bundna stilen, är anspråket på att räknas till versen berättigadt; hit räkna vissa metriker knitteln (jfr Knittelvers). Massor af s. k. fri vers böra likväl snarast kallas rytmisk eller oratorisk prosa. — Verslära. Se Metrik. — Versmått. Se Metrik. — Versschema kallas den teoretiska mönsterbilden af en vers, utan hänsyn till, hur språkmaterialet fyller den. — Versslag brukas i betydelse dels af versform (se ofvan), dels af strofform. R—n B. 
<b>Ver sacrum,</b> lat. (eg. "en helgad vår"; våroffer), kallades hos de italiska folken den i en tid af stor fara på förhand som offer åt Mars och Juppiter lofvade förstlingen af husdjur och frukter, som frambragtes under våren i ett land. I äldre tider lofvade man stundom äfven de under en vår födda barnen, hvilka emellertid icke slaktades, utan fingo växa upp och därefter en vår drefvos öfver gränsen för att söka sig boningsplats annanstädes (se Samniter). År 217 f. Kr. utsändes efter sibyllinska böckernas anvisning en dylik kontingent. J. C. 
<b>Versailles</b> [värsa'j], stad och hufvudort i franska dep. Seine-et-Oise, ligger sundt och vackert omkr. 17 km. v. s. v. om Paris på en af skogklädda höjder omgifven platå, vid järnvägslinjerna Paris (Rive droite)—V., Paris (Rive gauche)—V., Paris—Granville och Paris—Brest samt spårvagnslinjen Paris—V.—Saint-Cyr. V. är ytterst regelbundet anlagdt, med stort torg (<i>Place d'armes;</i> största bredden är 220, största längden 350 m.), breda gator, trädplanterade avenyer, bl. a. de till torget löpande Avenue de S:t Cloud, A. de Sceaux och, mellan dem, den 88 m. breda A. de Paris, Boulevard du roi, Boulevard de la reine, Boulevard S:t Antoine m. fl., samt 8 kyrkor, bland dem katedralen S:t Louis, byggd 1742—54 af Mansard de Sagonne, med hertigens af Berry monument, af J. Pradier, och Notre-dame, byggd 1684—86 af J. Hardouin-Mansard, med ett 1867 byggdt kapell bakom koret. Af profanbyggnader märkas slottet (se Versailles' slott), bollhuset (<i>salle du jeu de paume,</i> se Bollhus), byggdt 1686, sedan 1879 "revolutionsmuseum", två stora af Mansard 1679—82 byggda kaserner, förr kungl. stall med ända till 2,500 hästar, vid Place d'armes, prefekturen, det 1900 i Ludvig XIV:s stil fullbordade Hôtel de ville. I V. finnas statyer af Hoche, Houdon, abbe de l'Épee och Albert Joly. Före den stora franska revolutionen hade V. omkr. 100,000 inv., 1911 blott 60,458. Industrien har fabriker för verktygs-, kittel-, staket-, lervaru-, cement- och kemikalietillverkning. Grönsaks- och trädgårdsodling bedrifs i stor skala. V. är säte för biskop, prefekt, assis-, under- och handelsdomstol, har stort och litet prästseminarium, lyceum för gossar och för flickor, seminarium för lärare och för lärarinnor, en statens trädgårdsskola (<i>ecole nationale d'horticulture,</i> grundl. 1873), teknisk skola, kommunalt konservatorium, stadsbibliotek (omkr. 200,000 bd och 1,277 handskrifter), folkbibliotek och teater, jordbruks- och handelskammare samt flera lärda sällskap. — V. var urspr. en obetydlig by, tillhörig abbotstiftet Marmontier, då Ludvig 
page_number=679, index= - Versailles 
XIII där lät uppföra ett jaktslott. 1682 blef det Frankrikes residensstad, nya farvägar anlades i alla riktningar, och en mängd praktbyggnader anlades, hvilka kommit att spela en roll i Frankrikes historia. I V. slöts 12 febr. 1685 fred mellan Frankrike och Genua, 1 maj 1756 allians mellan Frankrike och Österrike samt 2 och 3 sept. 1783 fred mellan Frankrike, Spanien, Holland, Förenta staterna och England, då Förenta staternas själfständighet erkändes. Där samlades i Notre-dame 4 maj 1789 Frankrikes riksständer för att i högtidlig procession bege sig till katedralen och bevista gudstjänsten, innan riksdagen dagen därpå öppnades genom Ludvig XVI i Salle des menus plaisirs, en nära slottet belägen, nu försvunnen, smakfullt utsirad jättesal med plats för 5,000 pers., där aflades "eden i Bollhuset" (20 juni s. å.), hvarest tredje ståndets representanter samlades under Baillys presidium och svuro att ej skiljas, förrän Frankrike fått ny författning, och till V. tågade 5 okt. en revolutionär pöbelhop, mest kvinnor, från Paris för att tvinga konungen att med familj flytta till Paris. 1815 intogs och plundrades V. af de allierades trupper. 5 okt. 1870—6 mars 1871 var det högkvarter för de tyska armeerna i Frankrike, och 18 jan. 1871 utropades Vilhelm I af Preussen till tysk kejsare i slottets spegelsal. Fredspreliminärer mellan Frankrike och Tyskland undertecknades 26 febr. 1871 där, och från 10 mars s. å. var staden säte för Frankrikes regering (till 1875) och folkrepresentation (till 1879), som till 1876 sammanträdde i slottsteatern, där äfven, efter konstitutionens antagande och representationens fördelning på två kamrar (1875), senaten höll sina sammanträden, medan deputeradekammaren samlades i en närbelägen byggnad på motsatt sida om slottet. Presidenten och regeringen hade då förlagt sitt säte till Paris, men först 1879 ditflyttade ånyo representationen. I V. sammanträda enligt nuv. författning franska senaten och deputeradekammaren till en nationalförsamling vid val af president samt för revision af författningen. 
18 jan. 1919 öppnades i V. de allierade och associerade makternas fredskonferens efter Världskriget, där antogs enhälligt 25 jan. s. å. af dessa beslut om upprättande af Nationernas förbund (se d. o. Suppl.), där mottogs i hotell Trianon-Palace 1 maj s. å. den tyska fredsdelegationen för fullmaktsgranskning, där öfverlämnades i samma hotells stora sal 7 maj de allierade och associerade makternas förslag till fredsfördrag, och 28 juni s. å. undertecknades där i slottets spegelsal af ombud för Frankrike, Förenta staterna, Storbritannien, Italien, Japan, Belgien, Bolivia, Brasilien, Kina, Kuba, Ecuador, Grekland, Guatemala, Haiti, Hedjas, Honduras, Liberia, Nicaragua, Panama, Peru, Polen, Portugal, Rumänien, Serbisk-kroatisk-slovenska staten, Siam, Tjecho-Slovakien och Uruguay å ena och för Tyskland å den andra sidan den fredstraktat, som definitivt ändade Världskriget och som efter utväxling af nödiga ratifikationer erhöll gällande kraft 10 jan. 1920. I fredstraktaten utgöras de 26 första artiklarna af förbundsakten för Nationernas förbund. Enligt Versaillesfreden afträdde Tyskland till Belgien Moresnet, alla anspråk på det omstridda området Neutrala Moresnet samt på kretsarna Eupen och Malmedy, dock med rätt för dessa båda kretsars befolkning att inom 6 månader på listor hos de belgiska myndigheterna tillkännage sin önskan att stanna under tysk suveränitet, hvarefter afgörandet af deras ställning skulle tillkomma Nationernas förbund. (Dettas råd tillerkände aug. 1920 de båda kretsarna åt Belgien.) Till Frankrike afträdde Tyskland Elsass och Lothringen enligt 1871 års gränser. Saar-området (se d. o. i Suppl.) ställdes för 15 år under förvaltning af Nationernas förbund, där representeradt af en femmannakommission, bestående af en fransk medlem, en tysk från Saar-området och tre tillhörande andra länder än Frankrike och Tyskland. I Frankrikes ego öfvergingo kolgrufvorna i Saar-området som ersättning för de förstörda kolgrufvorna i Nord-Frankrike och i afräkning på det Tyskland åliggande krigsskadeståndet. Efter 15 år skulle i Saar-området anställas folkomröstning mellan tre alternativ: a) bibehållande af de 15 årens regim, b) förening med Frankrike och c) förening med Tyskland. Områdets öde bestämmes därefter af Nationernas förbund, hvarvid Tyskland har att inom det område, som eventuellt återförenas med Tyskland, återinlösa Frankrikes egendomsrätt till där befintliga kolgrufvor. På högra Rhenstranden upprättades en 50 km. bred neutral zon, inom hvilken Tyskland ej får vidmakthålla eller upprätta några befästningar. Luxemburg upphörde från 1 jan. 1919 att tillhöra tyska tullföreningen. Till Polen afträdde Tyskland stora delar af prov. Westpreussen, Posen och Schlesien, hvarjämte föreskrefs folkomröstning om anslutning till Tyskland eller Polen i Marienburgdistriktet af Westpreussen, södra delen af Ostpreussen och Ober-Schlesien. (I de bägge förstnämnda områdena egde omröstningen rum i juli 1920 och utföll till Tysklands förmån; i Ober-Schlesien beräknas den skola företagas i mars 1921.) Till de allierade och associerade hufvudmakterna (Frankrike, Storbritannien, Italien, Förenta staterna och Japan) afträdde Tyskland staden Memel och nordöstra hörnet af Ostpreussen ("Memel-landet"), hvilket område anses vara afsedt att öfverlämnas till Litauen. Till Tjecho-Slovakien afträdde Tyskland ett mindre område i sydligaste delen af prov. Schlesien, en del definitivt och en annan för det fall, att den genom den ober-schlesiska omröstningen afsöndras från Tyskland. Till de allierade och associerade hufvudmakterna afträdde Tyskland staden Danzig med omnejd (äfven städerna Oliva och Zoppot), hvarvid nämnda makter förpliktade sig att förklara detta område för en fri stad, ställd under skydd af Nationernas förbund (se art. Danzig i Suppl.). Gränsen mellan Tyskland och Danmark skulle fastställas efter två folkomröstningar, den ena omfattande det egentliga Nord-Slesvig med öarna Als och Römö n. om Flensburg, den andra staden Flensburg och större delen af Mellan-Slesvig med öarna Sylt, Föhr och Amrum. (Dessa folkomröstningar företogos i mars och april 1920 och utföllo, den förra till förmån för Danmark, som därmed återfick större delen af det 1864 förlorade Sönderjylland, den senare till förmån för Tyskland, som alltså fick behålla Flensburg och Mellan-Slesvig.) På ön Helgoland skulle alla befästningar och 
page_number=680, index= - Versailles - Versailles’ slott 
hamnanläggningar förstöras. Till de allierade och associerade hufvudmakterna afträdde Tyskland alla sina kolonier, hvilka sedermera genom aftal dem emellan fördelats mellan Storbritannien, Frankrike, Belgien, Portugal och Japan (delvis som "mandatområden" under Nationernas förbund). Till förmån för Kina afstod Tyskland från alla företrädesrättigheter och privilegier enligt Pekingprotokollet af 1901 och en del senare fördrag; liknande afsägelser af fördragsrättigheter gjordes äfven till Siam, Liberia, Marokko och Egypten. Till Japan afstod Tyskland alla sina rättigheter i arrendeområdet Kiau-tschou, om hvilket Japan sedan egde att med Kina träffa närmare aftal. I fråga om Ryssland erkände Tyskland upphäfvandet af fredstraktaten af 1918 i Brest-Litovsk samt erkände alla de områdens oafhängighet, hvilka 1 aug. 1914 tillhörde det dåv. Ryska riket. Vidare bestämmer Versaillesfreden, att tyska armen skulle reduceras till en genom värfning uppsatt polisstyrka på 100,000 man, uteslutande afsedd för ordningens upprätthållande och gränsskyddet, att officerarnas antal ej får öfverstiga 4,000 man och att ingen generalstab får finnas. Alla befästningar skulle slopas förutom befästningssystemet vid Tysklands sydgräns och östgräns. Flottan finge omfatta endast 6 linjeskepp, 6 små kryssare, 12 jagare och 12 små torpedbåtar; öfriga krigsfartyg skulle i regel utlämnas (de flesta sänktes 21 juni 1919 af sina besättningar i Scapa flow, där de enligt stilleståndsfördraget af 11 nov. 1918 internerats). Undervattensbåtar eller flygvapen finge för framtiden ej alls förekomma i Tyskland. Mobiliseringsanordningar förbjödos; skolor och föreningar fingo ej syssla med öfning i vapnens bruk. Flertalet tyska kanoner, kulsprutor, gevär, motorer för u-båtar eller aeroplan o. s. v. skulle utlämnas eller förstöras; in- och utförsel af vapen, ammunition och krigsmaterial af alla slag förbjöds. Fredsfördraget innehåller äfven bestämmelser om förre kejsaren Vilhelm II:s ställande under åtal inför en interallierad domstol för "kränkning af internationell moral och fördragens helgd" samt om åtal inför de allierade och associerade makternas militärdomstolar mot personer, som "anklagas för en mot krigets lagar och bruk stridande handling". Dessa sistnämnda förpliktigades tyska regeringen att utlämna. Om de allierades misslyckade försök att förmå holländska regeringen att utlämna förre kejsaren se Utlämning, sp. 117. Listor på s. k. "krigsförbrytare" öfverlämnades febr. 1920 i Berlin, men utlämning kom ej till stånd, och en provisorisk uppgörelse träffades, enligt hvilken — utan att utlämningskrafvet formligen eftergafs — undersökning af tyska riksrätten i Leipzig skulle vidtagas rörande ett begränsadt antal enligt de allierades uppfattning särskildt komprometterade personer. Denna undersökning har ej påskyndats och torde ännu (febr. 1921) befinna sig på ett förberedande stadium. De ytterst detaljerade ekonomiska fredsvillkoren gingo ut på, att Tyskland (och dess allierade) skulle hållas ansvariga för "all den förlust och skada, som vållats de allierade och associerade regeringarna och deras undersåtar till följd af det dem genom Tysklands och dess allierades anfall påtvungna kriget". Dock medgafs, att Tysklands hjälpmedel voro otillräckliga härför, och skadeståndsplikten inskränktes därför till "alla de skador, som tillfogats hvar och en af de allierade och associerade regeringarnas civilbefolkning och dess egendom under den tid, som respektive makt befann sig i krigstillstånd med Tyskland, genom angrepp till lands, till sjöss och från luften". Skadeståndets belopp skulle framdeles bestämmas af en internationell kommission och meddelas Tyskland senast 1 maj 1921 jämte plan för dess afbetalning under en period af 30 år. Före 1 maj 1921 skulle dock en första afbetalning (i guld, varor, fartyg, värdepapper o. s. v.) göras till ett belopp af 20 milliarder mark i guld. Särskildt stadgades om utlämning af tusentals hästar, kor, tjurar, svin o. s. v. samt om väldiga årliga leveranser af kol under 10 år. Äfven skulle, i afräkning på skadeståndet, öfverlämnas alla Tyskland tillhöriga oceaniska telegrafkablar. Förpliktigadt att ersätta alla de allierades under kriget förlorade handels- och fiskefartyg, skulle Tyskland utlämna alla i tyska undersåtars ego befintliga handelsfartyg om 1,600 bruttoton och därutöfver, hälften af dylika fartyg mellan 1,000 och 1,600 tons dräktighet samt en fjärdedel af alla tyska fiskeångare och andra fiskefartyg samt därjämte under fem år på tyska varf för de allierade och associerade regeringarnas räkning låta bygga handelsfartyg, sammanlagdt högst 200,000 bruttoton årligen. De allierade förbehöllo sig en mängd lättnader för sin egen handel med Tyskland samt fråntogo tyska undersåtar inom de allierade ländernas områden flertalet af deras ekonomiska rättigheter. Tysklands förnämsta vattenvägar förklarades för internationella och ställdes under förvaltning af internationella kommissioner, i hvilka Tyskland endast mycket svagt representerades, Kielkanalen gjordes fri och öppen för alla i fred med Tyskland varande makters handels- och krigsfartyg mot afgifter, som skulle afpassas efter underhållskostnaderna. I traktaten (artiklarna 387—427) ingå äfven de på Pariskonferensen antagna bestämmelserna om arbetets internationella organisation (se om dem art. Nationernas förbund i Suppl.). Allra sist stadgades, att som garanti för de tyska utfästelsernas uppfyllande det tyska området v. om Rhen jämte brohufvudena skall hållas ockuperadt af de allierade och associerade makternas trupper i 15 år med successiv utrymning efter 5 och 10 år af en del områden, i händelse Tyskland troget uppfyllt fördragsbestämmelserna. Om efter 15 år makterna ej anse garantierna mot oprovocerade angrepp från Tyskland tillräckliga, så kan ockupationstruppernas aflägsnande uppskjutas i den mån, som detta anses nödigt för uppnående af nämnda garantier. Förenta staterna ha ej ratificerat traktaten och äro ej företrädda i de många kommissioner af skilda slag, hvilka upprättats i enlighet med dess bestämmelser. Om litt. rörande freden se litteraturhänvisning under art. Världskriget. 
4 juni 1920 undertecknades i slottet Grand Trianon invid V. fred mellan Ungern samt de allierade och associerade makterna. 
Litt.: A. de Laborde, "V. ancien et moderne" (1840), Laurent-Hanin, "Histoire municipale de V." (4 bd, 1885—89), Jehan, "La ville de V." (1901). E. A—t. V. S—g. 
<b>Versailles' slott</b> [värsa'js], fr. <i>Château de Versailles</i> 
page_number=681, index= - Versailles’ slott 
<b>Till art. Versailles' slott.</b> 
Fig. 1. Versailles' slott, sydöstra hufvudfasaden och <i>Cour d'honneur.</i> 
Fig. 2. Slottskyrkan (<i>La chapelle</i>). 
Fig. 3. Spegelsalen (<i>Galerie des glaces</i>). 
Fig. 4. <i>Bassin de Neptune.</i> 
Fig. 5. <i>Galerie des batailles.</i> 
Fig. 6. Ludvig XIV:s sängkammare. 
Fig. 7. Ludvig XV:s kabinett. 
page_number=682, index= - Versailles’ slott 
l. <i>Palais de Versailles,</i> beläget i västra delen af staden Versailles, är i storlek, arkitektur och historisk roll ett af de mest betydande i världen. Det bildar en långsträckt byggnadskomplex från n. ö. till s. v. med ett åt n. v. från hufvudfasaden framspringande, åt Place d'armes på motsatta sidan i s. ö. öppet, rektangulärt midtparti samt två därmed i n. ö. och s. v. sammanbyggda rektangulära flyglar. Framför sydöstra hufvudfasaden (fig. 1) ligger en 126 m. bred och 150 m. lång borggård (<i>cour d'honneur</i>), genom ett järngaller skild från Place d'armes (se Versailles) och prydd vid entren med allegoriska framställningar af Frankriges segrar öfver Österrike och Spanien, i midten med en ryttarstaty af Ludvig XIV (af Cartelier och Petitot 1832) samt f. ö. 16 statyer i mer än kroppsstorlek af statsmän och marskalker af Frankrike (resta under Ludvig Filips tid). Borggården flankeras af två stora fristående flygelbyggnader, fordom säten för regeringsdepartement, och dess inre, smalare del (<i>cour royale</i>) begränsas af från slottets midtparti framskjutna tvärbyggnader. Slottets nordöstra flygel innesluter på hvar sin ända en kyrka (<i>la chapelle,</i> en ståtlig byggnad af Mansard och R. de Cotte, 1699—1710; fig. 2), och en opera, af Gabriel, byggd 1753—70. Den åt en vidsträckt park vettande sydvästra fasaden är 580 m. lång, dess framskjutande midtparti 84 m. och dess flygelfasader 20 m. höga. Hållen i italiensk palatsstil, med pilastrar och kolonner mellan stora rundbågefönster, har den öfverst en balustradprydd attika, som döljer taket, samt begränsades i midtpartiet urspr. af en på en arkadräcka hvilande terrass, som numera ändrats till spegelsal (se nedan), och erbjuder med sina 375 fönster, sina kolonner och statyer en öppen, glädtig och praktfull anblick af helt annan karaktär än byggnaderna åt borggårdssidan i n. ö. Alla fasader äro rikt prydda med kolonner, statyer m. m. Slottets inre har under tidernas lopp nästan fullständigt förändrats och upptas nu till största delen af konstsamlingar (<i>musee national de Versailles</i>), men åtskilliga salar ha undergått endast ringa förändring och vittna om den ursprungliga prakten. Bland dem märkas "les grands appartements du roi", 6 rum i midtpartiets andra flygelvåning, med takmålningar af Houasse, Blanchard, Audran, de Champaigne och de Lafosse. I dess midt ligger den 72 m. långa, 10 m. breda och 13 m. höga spegelsalen (<i>galerie des glaces,</i> fig. 3), rikt smyckad af Lebrun, med utsikt öfver trädgården från nordvästra långsidan och den motsatta prydd med i 17 arkader infattade venezianska speglar, slottets praktfullaste rum, samt, åt gårdssidan, den efter sitt ovala fönster benämnda "salle de l'œil-de-bœuf", där Ludvig XVI:s lifvakt natten till 6 okt. 1789 mördades af inträngande pöbel, m. fl. historiska gemak. Midtpartiets västra öfvervåning innesluter "les grands appartements de la reine", däribland "drottningens sängkammare", med porträtt af Maria Antoinetta (af m:me Vigee-Lebrun), Maria Leszczyńska m. fl., salong och förmak. Ludvig XIV:s paradsalar, med tung, färgstark dekorering och utstyrsel, spegelsalen samt de angränsande "krigs"- och "freds"-salarna (<i>salon de la guerre</i> och <i>salon de la paix</i>), <i>salle de l'œil-de-bœuf</i> m. fl. rum ge utsökta prof på smakväxlingen från Ludvig XIV-stilens kalla prakt (fig. 6) genom rokokons lekfulla elegans (fig. 7) till Ludvig XVI-stilens förfinade, måttfulla behag och linjerenhet. Bland öfriga salar märkas den utmed södra öfre flygelvåningens nästan hela långsida löpande 120 m. långa, 13 m. breda <i>galerie des batailles</i> (fig. 5), som prydes med 34 stora målningar af franska segrar från Klodvig t. o. m. Napoleon I, bl. a. Delacroix' "Striden vid Taillebourg" 1242, H. Vernets "Striden vid Bouvines" 1214, "Slaget vid Jena" 1806, "vid Friedland" 1807 och "vid Wagram" 1809, <i>salles des croisades,</i> med målningar skildrande korstågstiden; samt de salar, som egnats åt Krimkriget, fälttågen i Afrika och i Italien m. m. Förutom bataljtaflorna och öfriga officiella framställningar omfattar slottet ett storartadt skulptur- och porträttgalleri af både historiskt och konstnärligt intresse. Samlingarna ha under de sist förflutna årtiondena blifvit ytterligare ökade och dessutom systematiskt ordnade efter olika tider, porträtten från 1600- och 1700-talen mestadels placerade i de gamla rummen. Utanför västra slottsfasaden, som flankeras af en bred terrass, ligger en för sin skönhet berömd park, anlagd under Ludvig XIII och 1667—88 fullbordad under Ludvig XIV af E. A. Lenôtre (se d. o. och plansch II till art. Trädgårdskonst) och vid hvars prydande "alla franska bildhuggare" voro sysselsatta. Dess midtparti utgöres af två af vattenbassänger begränsade parterrer, hvilkas midt bildar utgångspunkt för en vacker, mot slottsfasaden vinkelrät alle, 40 m. bred och 335 m. lång, strålformigt skuren af en mängd sidoalleer, hvilka liksom hufvudallen prydas af en mängd statyer i brons och marmor. I sin midt innesluter allen en storartad konstgjord kanal (<i>Grand canal</i>), med 2 sidokanaler, och stora, beträffande såväl anläggning och utsmyckning som verksamhet af däri befintliga vattenkonster (<i>les eaux de Versailles</i>), dyrbara bassänger (<i>bassin de Latone</i> och <i>b. d'Apollon,</i> midt framför slottet, <i>b. de Neptune</i> — fig. 4 —, framför nordöstra, <i>b. de la reine</i> och <i>b. du miroir,</i> framför sydvästra flygeln, m. fl.). S. om slottsterrassen och förbundet därmed genom två stora marmortrappor ligger ett af Mansard 1684—86 byggdt storartadt växthus (<i>l'orangerie</i>) och s. om detta en stor damm (<i>piece d'eau des suisses</i>; 682 m. lång och 234 m. bred) gräfd 1679—83 af Ludvig XIV:s schweizargarde. — Slottet uppläts 1833—37 af Ludvig Filip till nationalmuseum för "toutes les gloires de la France" och bildar i sig själft oafsedt samlingarna ett storartadt konstmuseum. — Platsen för det nuv. slottet tillhörde på 1500-talets slut familjen de Gondi, men förvärfvades 1624—32 af Ludvig XIII. Det af honom där uppförda jaktslottet, en liten tvåvåningsbyggnad med framskjutande flyglar, förenade genom en arkadhall, och med paviljonger i komplexens fyra hörn, omslöts af en vattengraf, öfver hvilken ledde en bro med vindbrygga. Kring detta som kärna började Ludvig XIV 1661 uppföra det nuv. slottet genom att framför den ursprungliga byggnaden lägga en stor, af två nya fristående flyglar inhägnad gårdsplan. I sitt yttre rättade sig de nya byggnaderna efter de äldre och uppfördes af tegel med pilastrar och andra prydnader af sandsten, samt med höga stupande 
page_number=683, index= - Versailles’ slott - Versailles-stilen - Versaler - Versatil - Versbindning - Versbyggnad - Versschema - Werschetz - Verschuier, Lieve - Verschuring, Hendrik - Vers de societe - Versecz - Wersen, Hans Ludvig - Verserad - Versform - Versfot - Versfyllnad - Vershalfva - Versifiera 
tak, försedda med kupor och höga skorstenar. Grafvarna rundt om slottet igenfylldes. Nu tillkom fasaden åt parken. Uppgiften att Lemercier var det äldsta slottets arkitekt har intet stöd i samtida dokument; till- och ombyggnadsarbetena leddes af Le Vau. Sedan Ludvig XIV 1668 beslutit att taga V. till residens och säte för regeringen, befunnes tillbyggnaderna otillräckliga, hvadan de långsträckta flyglarna uppfördes. Det nya V:s arkitekt var Jules Hardouin-Mansard, som med biträde af en stab konstnärer inredde de nya praktrummen samt började bygga den originella kyrkan. Aug. 1684 sysselsattes 22,000 människor och 6,000 hästar vid byggnadsarbetena, och följande maj var arbetsstyrkan of ver 36.000 man. Slottets och parkens anläggningskostnader uppges till 500 mill. frcs. Slottet hade under sin glanstid utrymme för mer än 10,000 personer. Under 1700-talet gjordes vissa inre ändringar, nya våningar inreddes åt kungliga familjen, operan — "den skönast tänkbara" teatersalong — tillkom (ett par andra teatrar funnos i slottets midtparti) m. m. —. V. var konungens och regeringens residens 1682—6 okt. 1789, då Ludvig XVI tvangs att flytta till Paris. Under revolutionen blefvo slottets konstföremål och möbler delvis förskingrade eller bortslumpade för vrakpris, och målningar och skulpturer, som tillhört "konungens kabinett", flyttades till Louvre. 1797 uppläts V. till specialmuseum för äldre och nyare fransk konst. Omkr. 600 konstverk samlades där. Napoleon I:s planer på att "rekonstruera" slottet, att "åstadkomma ett majestätiskt byggnadsverk efter förebild af antikens största alster" hejdades lyckligtvis af brist på de 50 mill., som erfordrades till planens genomförande. De under Ludvig Filip företagna ändringarna, hvarigenom slottet gjordes till museum, kostade 24 mill. frcs och förstörde mycket af oersättligt konstnärligt värde i slottets inre. Konungen "räddade visserligen V., men delvis på ett nedslående och barbariskt sätt". 
Beskrifningar öfver V. finnas från 1674, 1702 ff., bland de nyare märkas Dussieux, "Le chateau de Versailles" (2 dlr, 1885), Bosq, "V. et les Trianons" (1887), M. Lambert och Ph. Gille, "V. et les deux Trianons" (2 dlr, 1899—1900), Favier, "L'architecture et la decoration aux palais de V. et des Trianons" (planschverk, 1899), P. de Nolhac, "Histoire du château de V." (s. å.), Perate, "V." (1904), och Bertrand, "V" (1906). Om V:s museum i dess första skick se Gavard, "Galeries historiques de V." (1837—44, 10 dlr med 1,550 taflor, supplement i 6 band 1847—49). — Om de i slottets omedelbara närhet belägna två lustslotten Trianon se d. o. E. A—t. G—g N. 
<b>Versailles-stilen</b> [värsa'j-], i arkitektur och rumdekoration, detsamma som Ludvig XIV:s stil (se d. o.). 
<b>Versaler</b> (ty. <i>versalien</i>) kallas i svenska (och tyska) boktryckerier de i dagligt tal s. k. "stora" bokstäfverna (majusklerna) i motsats till gemena ("små" bokstäfver, minuskler). Versalerna ha fått sitt namn af sin användning i "versernas" (versradernas) början. Antikvans versaler (d. v. s. de stora bokstäfverna i latinsk stil) äro till formen identiska med forntidens och medeltidens "kapitalskrift" (inskrifter och några af de äldsta handskrifterna, t. ex. papyrusrullarna från Herculaneum; jfr Kapitäl 2), under det att "uncialer" och "kursiv" gett upphof till vår tids "gemena". Lll. 
<b>Versatil</b> (lat. <i>versatilis,</i> roterande, böjlig, smidig, af <i>vertere,</i> vända), föränderlig, ombytlig, vankelmodig. — Subst. versatilitet. 
<b>Versbindning,</b> <i>metr.</i> Se Vers och Enjambement. 
<b>Versbyggnad,</b> <i>metr.</i> Se Vers. 
<b>Versschema,</b> <i>metr.</i> Se Vera. 
<b>Werschetz,</b> stad. Se Versecz. 
<b>Verschuier</b> [fərs-chö'jər l. -s-chȳ'r], Lieve, holländsk målare, f. omkr. 1630, troligen i Rotterdam, d. där 1686, var förmodligen lärjunge af Simon de Vlieger, besökte Italien, lefde sedan i Amsterdam samt målade sjöstycken från nordiska kuster, bra tecknade, ibland också i fin ton, och fyllda med fartyg. Hans bästa arbeten äro det s. k. <i>Kabbelend water,</i> med gul eftermiddagssol öfver hafvet (i Amsterdams Rijksmuseum), samt <i>Utsikt af Maas</i> vid Rotterdam (i museet i samma stad). Mindre framstående äro <i>Konung Karl II:s ankomst till Rotterdam 1660</i> och <i>Kölhalning</i> (bägge i Amsterdams Rijksmuseum). Däremot berömmes hans <i>London bridge</i> med eldsvåda (i Budapest). C. R. N.* 
<b>Verschuring</b> [fərs-chȳ'riȵ], Hendrik, holländsk målare, f. 1627 i Gorkum, d. 1690, studerade hos Jan Both i Utrecht, reste till Italien och slog sig därefter ned i sin födelsestad, där han blef borgmästare 1662. I den landskapliga delen af sina taflor visar han släktskap med Both, men hufvudvikten ligger på figurerna, i synnerhet ryttar- och lägerlif, så att han i ämnesområdet synes mest släkt med Wouwermann. Om Both erinrar ett stort italienskt landskap med grupper af folk (i Schwerin). Ett undantag från de öfriga bildar ett stort landskap med <i>Kristi vandring till Golgata</i> (i Dresden). Bland hans öfriga taflor äro <i>Hofsmedjan</i> (1667, i Rotterdam), <i>Scen framför ett värdshus</i> (i Köpenhamn), en stor <i>bataljtafla</i> (1673, i Czerninsamlingen, Wien), <i>Fältläger</i> (1674, i Berlin). C. R. N.* 
<b>Vers de societe</b> [vär də såsietē]. Se Franska litteraturen, sp. 1203. 
<b>Versecz</b> [vä'rʃäts], ty. <i>Werschetz,</i> stad i förra ungerska komitatet Temes, nu i Rumänien, vid järnvägen Temesvar—Bazias (vid Donau). 25,200 inv. (1900), däraf öfver hälften (13,250) tyskar och omkr. 1/3 serber. Säte för en grek.-orientalisk biskop. Odling af vin, ris och tobak. Silkesmaskafvel. 
<b>Wersen,</b> Hans Ludvig, donator, f. 1850 i Örebro, d. 1918 i Stockholm, blef 1868 student i Lund och idkade där en tid studier för filos. graden, men egnade sig sedan åt affärsverksamhet. Han donerade till välgörande ändamål 275,000 kr., hvaraf 50,000 kr. till 6 stipendier inom filos. eller med. fakulteten i Lund, 50,000 kr. till Stockholms borgarskolas och 50,000 kr. till Nordiska museets byggnadsfond, 50,000 kr. till Frälsningsarmen m. m. 
<b>Verserad</b> (fr. <i>verse,</i> af lat. <i>versari,</i> röra sig), väl bevandrad; belefvad, världsvan. 
<b>Versform,</b> <i>metr.</i> Se Vers. 
<b>Versfot,</b> <i>metr.</i> Se Vers. 
<b>Versfyllnad,</b> <i>metr.</i> Se Vers. 
<b>Vershalfva,</b> <i>metr.</i> Se Hemistik. 
<b>Versifiera</b> (lat. <i>versificare,</i> af <i>versus,</i> vers, och <i>facere,</i> göra), bringa i versform, kläda i vers, sätta 
page_number=684, index= - Versifiera - Versikel - Versi martelliani - Versio - Version - Versi sciolti - Verslära - Versmått - Verspronck, Johannes Cornelisz - Versschema - Versslag - Verst - Versteeg, Maggiel - Verstolk van Soelen, Jan Gijsbert - Verstraete, Theodore - Versus heroicus - Versås - Wersäll, Klas Rikard - Vertanghen, Daniel - Vertatur - Verte l. Vertatur 
på vers. — Versifikation, versbildning. — Versifikatorisk, versskrifnings-, — Versifikatör (<i>versifikator</i>), versskrifvare, versmakare. 
<b>Versikel</b> (lat. <i>versiculus,</i> liten vers), i den katolska ritualen benämning för en kortare "vers" (lat. <i>versus</i>), som läses eller reciteras af en person på några få (3—4) toner (recitativ) såsom afslutning på de af kören sjungna partierna (hymner, psalmer, responsorier o. s. v.). Skillnaden mellan "vers" och "versikel" i ritualbruk är egentligen ingen annan än den att, när flera verser följa omedelbart efter hvarandra, den sista kallas versikel. Äfven en kortare vers plägar betecknas som versikel. — Enligt gudstjänstordningen i Vadstena och öfriga birgittinkloster (se Birgittin-ritualen) utfördes verser och versikler af två för hvarje vecka utsedda <i>versiculariae,</i> som skulle "standa for pulpito haffuandis siin änlite mot altareno, ödhmiuklika ther til nighandis". Jfr R. Geete, "Jungfru Marie örtagård" (1895, sid. LXVII och 294). R. G. 
<b>Versi martelliani.</b> Se Martelli, P. J. 
<b>Versio,</b> lat., öfversättning. — Om V. itala, veneta och vulgata se Bibelöfversättningar, sp. 245. 
<b>Version</b> (fr. <i>version,</i> af lat. <i>vertere,</i> vända), affattning, öfversättning, tolkning; sätt, på hvilket något berättas eller framställes, utläggning, tydning, vändning. 
<b>Versi sciolti</b> [ʃålti], it. (af <i>sciolto,</i> lös, fri och ledig, obunden), i den italienska poesien benämning på orimmad vers, blankvers, hvilken vanligen utgöres af femfotade jamber med elfva stafvelser (alltså kvinnligt versslut). 
<b>Verslära,</b> <i>metr.</i> Se Metrik. 
<b>Versmått,</b> <i>metr.</i> Se Metrik. 
<b>Verspronck</b> [fər-], Johannes Cornelisz, holländsk målare, f. omkr. 1597 i Haarlem, d. där 1662, var lärjunge till sin fader Cornelis Engelsz V. och till Franz Hals och inskrefs 1632 i sin fädernestads målargille. Till hans första tid hör säkerligen ett <i>Skyttegille</i> (i Haarlems museum). Han målade mest porträtt, bland dem två porträtt af äkta makar (1634 och 1636, i Gotiska huset i Wörlitz), makarna Colenbergh (1637, i Haarlems museum), fyra porträtt mellan 1640 och 1645 (i Oldenburgs museum), porträtt från samma tid i Amsterdam och Haarlem, särskildt <i>Helgeandsstiftelsens föreståndarinnor</i> (1642, i Haarlem). Under sin senare tid rönte han inflytelse af Rembrandt: porträtt af sådan art finnas i Petersburg, Haarlem och Berlin, i Kaiser-Friedrich-museum <i>Porträtt af en svartklädd fru</i> (sign. 1653). Stockholms Nationalmuseum eger ett karaktärsfullt <i>damporträtt</i> (sign. 1648). C. R. N.* 
<b>Versschema,</b> <i>metr.</i> Se Vers. 
<b>Versslag,</b> <i>metr.</i> Se Vers. 
<b>Verst</b> (ry. <i>versta,</i> plur. <i>versty;</i> fr. o. m. fem brukas pluralformen <i>verst</i> [vjårst]), ryskt vägmått = 500 <i>sasjen</i> (famnar) = 3,500 ryska (l. engelska) fot = 3,594 svenska fot = 1,067 km. Mot 1 ekvatorsgrad svara 104,33 verst; 1 km. = 0,9374 verst; 1 kvadrat-verst = 1,138 kvkm.; 1 kvkm. = 0,8787 kv.-verst. Om finsk verst se Mil, sp. 488. 
<b>Versteeg</b> [fərstēg], Maggiel, holländsk målare, f. 1756 i Dordrecht, d. där 1843, lärjunge af A. van Wanum och J. Ponse, egnade sig först åt landskapsmåleriet, men öfvergick till framställning af borgerliga scener vid ljus- och lampsken. Han är representerad i Amsterdams Rijksmuseum. C. R. N.* 
<b>Verstolk van Soelen</b> [fərstå'lk fann sōlen], Jan Gijsbert, baron, holländsk statsman, f. 1776, d. 1845, var 1815›22 envoye i Petersburg och 1825—41 utrikesminister. Då Belgien slet sig löst från Holland, utöfvade V. det största inflytande på förhandlingarna i Haag, London och Wien. Han var en rik man och hade en betydande samling taflor och handskrifter. 
<b>Verstraete</b> [-strāte], Theodore, belgisk målare, f. 1851 i Gent, d. 1907 i Antwerpen, var son till en kapellmästare och en skådespelerska, studerade från 1867 vid konstakademien och blef landtlifvets och bondefolkets skildrare. Han lefde sig in i deras lif och förstod att återge deras glädje och sorg med omedelbar och uppriktig medkänsla. Jämte tindrande friska bilder af barn och vår (<i>Zeeländsk fruktträdgård</i>) och stämningsfulla sommarnattsbilder (<i>Månuppgång vid Blankenberghe</i>) målade han "med gripande melankoli" stämningar af sorg och död: <i>Sista smörjelsen</i> (1886), <i>Dödsvaka</i> (1891), <i>På kyrkogården</i> (1894, museet i Bruxelles), <i>Besök i sorgehuset</i> (museet i Antwerpen). Monografi af L. Solvay (1907). G—g N. 
<b>Versus heroicus</b> ("hjältevers"), <i>metr.</i> Se Hexameter. 
<b>Versås,</b> socken. Se Värsås. 
<b>Wersäll,</b> Klas Rikard, ämbetsman, f. 17 nov. 1848 i Skara, d. 19 dec. 1919 under tillfällig vistelse på Haga säteri nära Enköping, blef 1869 underlöjtnant vid Svea artilleriregemente och avancerade till major (1893). Vald 1888 till riksgäldsfullmäktig, tilldrog han sig dåv. statsminister Boströms uppmärksamhet och utnämndes 1893 till landshöfding i Kopparbergs län samt blef 1894 efter Fr. v. Essens afgång som finansminister (nov. 1894) inkallad i ministären som konsultativt statsråd och öfvertog i mars 1895 finansministerportföljen, som han behöll till 1897, då han återgick till landshöfdingämbetet i Falun. Därifrån förflyttades han 1901 till Västmanlands län. Han erhöll afsked 1916. Märkligare bland de af W. som finansminister kontrasignerade k. propositionerna voro de, som afsågo ändringar i brännvinsförsäljningsförordningen (1895), lånemedel till utveckling af statens telefonväsen (1896 och 1897), ändringar i beskattningen af hvitbetssockertillverkningen (1896), ny bevillningsförordning jämte införande af själfdeklaration (1897) samt förändrade bestämmelser rörande sjöfarten och gränstrafiken mellan Sverige och Norge (s. å.). T—s. 
<b>Vertanghen</b> [fər-], Daniel, holländsk målare, f. omkr. 1600 i Haag, d. mellan 1681 och 1684, var antagligen lärjunge till C. Poelenburgh och hufvudsakligen verksam i Amsterdam. 1658 vistades han i Danmark. Arbeten af honom finnas i Schwerin, Budapest, Mannheim, Dresden, Braunschweig, Hamburg, Glasgow och Stockholm (ett litet mästerligt <i>Landskap med nymfer och satyrer</i>). C. R. N.* 
<b>Vertatur.</b> Se Verte. 
<b>Verte</b> l. Vertatur, lat., vänd om (bladet)! vänd! Förkortning däraf (se Korrektur, sp. 1071—72) används som korrekturtecken, antydande, att bokstaf blifvit oriktigt vänd. 
page_number=685, index= - Vertebra - Vertebrater l. Chordata, Ryggradsdjur 
<b>Vertebra</b> [ve'rtebra, verte'bra], lat., ryggkota. Se Kota. — Vertebral, som har afseende på ryggkotorna eller ryggraden (se d. o.). — Vertebrerade djur (<i>animalia vertebrata</i>), ryggradsdjur. Se Vertebrater. 
<b>Vertebrater</b> (af <i>vertebra,</i> kota) l. Chordata (af <i>chorda,</i> nämligen <i>dorsalis,</i> ryggsträng), Ryggradsdjur, <i>zool.</i>, en af hufvudgrupperna i den zoologiska systematiken. Denna djurtyps afgränsning uppfattas i så måtto olika, som stundom — och väl med rätta — äfven Tunicata inneslutas inom densamma (se härom närmare Tunicata), hvadan den sålunda utvidgade djurgruppen, som skiljer sig från alla andra genom förhandenvaron af en chorda dorsalis (se nedan), lämpligen bör benämnas Chordata. Egendomligt för alla Chordata är, att de äro bilateralt symmetriska djur, hos hvilka man kan skilja på tre kroppsregioner (hufvud, bål och svans) och hos hvilka centraldelarna af nervsystemet ligga på ryggsidan och hufvudmassan af öfriga organsystem (närings-, andnings-, blodomlopps-, sekretions- och könsorgan) på buksidan af ryggsträngen (<i>chorda dorsalis</i>). Denna är af entodermal (jfr Cell, sp. 1386) härkomst och utgöres af en elastisk, af blåslika celler sammansatt och af hinnartada slidor omgifven staf. Densamma utgör djurets axelskelett i dess enklaste gestalt. Medan ryggsträngen hos Tunicata finnes endast på larvstadiet, kvarstår den oförminskad under hela lifvet hos lansettfisken och rundmunnarna för att hos alla högre vertebrater småningom undanträngas och ersättas delvis eller helt af kotkroppar, som bildas omkring ryggsträngen. Enär ryggsträngen med sina slidor är elastisk och utan större motstånd böjes af musklerna, är den fullkomligt osegmenterad. Axelskelettets segmentering börjar, först sedan fastare väfnader, såsom brosk och ben, uppträdt i form af ryggkotor, hvilka bilda ryggraden (se Kota och Ryggrad). I axelskelettets framända uppträder kraniet (se Hufvudskål), som saknas endast hos de lägsta Chordata, nämligen Tunicata och Acrania. Detta tjänar hjärnan till omhölje liksom ryggraden ryggmärgen och uppstår ur en väfnad, som motsvarar den skelettbildande yttre ryggsträngsskidan. Kraniet intar sålunda i förhållande till kroppens andra organ motsvarande plats som ryggraden. Redan tidigt sökte man också bevisa den satsen, att äfven kraniet liksom ryggraden urspr. varit segmenterad; man (Goethe, Oken) tänkte sig närmast, att detsamma framgått ur en sammansmältning af 3—4 kotor. Genom senare forskares — förnämligast Huxleys och Gegenbaurs — arbeten framträder denna s. k. verteberteori numera i en något annan form. Såväl kotorna som kraniet äro delar af axelskelettet, hvilka utvecklat sig ur ett gemensamt anlag, nämligen ryggsträngen och dess skelettbildande yttre skida (jfr ofvan); men ryggraden har på grund af de muskler, som fästa sig och inverka på densamma, blifvit ett ledadt organ, medan kraniet i anpassning till sin uppgift att härbärgera hjärnan och de högre sinnesorganen utbildat sig till en fullkomligt enhetlig kapsel; härvid är att märka, att ryggsträngen sträcker sig ett stycke in i kraniets bas. I sin mest ursprungliga form bland <i>nu</i> lefvande djur uppträder kraniet hos hajfiskarna: ett enhetligt broskhölje omsluter hjärnan samt lämnar skydd och stöd åt lukt-, syn- och hörselorganen; således motsvarar denna kapsel i hufvudsak ej annat än hjärnskålsdelen hos människan. Alldeles skild från denna broskiga hjärnskålsdel uppträder hos hajfiskarna under och bakom densamma ett antal pariga broskbågar, hvilka omsluta munöppningen och främsta delen af tarmkanalen och hvilken apparat såsom helhet benämnes visceralskelettet (se Fiskar, sp. 411, fig. 3). Af dessa tjänstgör det första paret som käkar; hvarje halfva består af två broskstycken, som bära tänder och leda mot hvarandra. De efterföljande äro svagare och bära gälarna, hvarför dessa bågar benämnas gälbågar. Att äfven käkbågarna urspr. varit gälbågar, respektive varit gälbärande, bevisas genom både paleontologiska och embryologiska fynd. Urspr. stå käkbågarna i ett mycket lösligt sammanhang med hjärnskålen, i det den såsom öfverkäk tjänstgörande delen af desamma blott genom ligament är fäst vid den senare (fig. 1 A). Till följd däraf, att hos en del hajfiskar tänderna starkare utbildats, erhåller den likaledes förstorade öfverkäken genom att träda i omedelbar ledförbindelse med hjärnskålen (fig. 1 B) fastare stöd, hvarigenom åter tänderna kunna verka med större styrka. Bli tänderna särskildt massiva och uppnå käkarna i sammanhang härmed en motsvarande storlek, finna vi — allt detta ännu inom broskfiskarnas grupp —, huru Fig. 1. Hufvudets skelett af tre broskfiskar (någotförenklade bilder). Hos A äro äfven gälbågarnaåtergifna. 
page_number=686, index= - Vertebrater l. Chordata, Ryggradsdjur 
käkbågarnas öfverkäksdel fullständigt sammanväxer med hjärnskålen (C), hvarmed i princip det tillstånd i kraniets utbildning redan uppnåtts, som återfinnes hos människan likaväl som hos alla högre ryggradsdjur, att nämligen ansiktsdelen (utom underkäken) har sammansmält och bildar ett helt med hjärnskålen. Ty å de ursprungliga käkbrosken uppstår flertalet af de ben, som hos de högre ryggradsdjuren räknas till kraniets ansiktsdel. Begynnelsen af kraniets förbeningsprocess iakttas hos en del ganoider (jfr Ganoidei): hos dessa utgöres visserligen hjärnskålen af brosk liksom hos broskfiskarna, men de senares hudtänder ha här ombildats och förstorats till större eller mindre hudben, som på hufvudets utsida lägga sig omedelbart på broskkapseln (fig. 2); samtidigt utvecklas ben i munnens slemhinna, som bekläder undre sidan af broskkapseln. Förutom dessa ben, som således härstamma från huden och äro de först uppträdande bland kraniets ben, bildas hos högre ganoider och hos benfìskar i den hinna, som omger brosket, andra ben, som inta broskets plats, medan detta upplöses. De sålunda ur själfva hjärnskålen framgående skelettdelarna forma företrädesvis skallens bas och sidoväggar. De träda i förbindelse med de i huden uppkomna benen, så att man hos de högre djurens och människans fullt utbildade kranium ej längre kan skilja på de på olika sätt uppkomna skelettelementen. — Man skiljer på två slags extremiteter hos vertebraterna, opariga och pariga. De förra, som uppkomma som hudveck å kroppens midtlinje, äro de ursprungligaste, enär de uppträda redan hos manteldjurslarver, Acrania och Cyclostomi, som fullständigt sakna pariga extremiteter. Förekomsten af två par sådana är utmärkande för alla öfriga ryggradsdjur. När bland dessa senare några grupper, t. ex. ormarna, sakna pariga lemmar, är detta ej något ursprungligt, utan bevisligen beroende på en tillbakagående utveckling. — Förutom det inre skelettet uppträder hos en stor del vertebrater äfven ett mer eller mindre utveckladt hudskelett (se Hud, sp. 1197). — Vertebraternas centrala nervsystem utgöres af hjärna och ryggmärg. Det skiljer sig från de ryggradslösa djurens bl. a. därigenom, att det innehåller en kanal, resp. håligheter, som fyllas af en vätska och äro beklädda med ett särskildt epitel; saknaden af denna kanal hos några vertebrater är icke något ursprungligt. Förekomsten af de ifrågavarande håligheterna beror därpå, att nervsystemet afsnör sig från ektodermet, ur hvilket det framgått genom en instjälpningsprocess: å ektodermets ryggsida uppträder redan på ett mycket tidigt fosterstadium en längsgående fåra (medullarfåran), hvilken under utvecklingens lopp genom rändernas sammanväxning ombildas till ett rör. Se vidare Hjärnan och Ryggmärg. — Kroppens nästan alla vegetativa organ äro inneslutna i en å kroppens buksida belägen rymlig hålighet, kroppshålan eller celomet (af grek. <i>koilos,</i> ihålig). Denna hålighet är tillbakabildad i hufvud- och svansregionen, hos de högre vertebraterna äfven i halsregionen. Hos däggdjuren är kroppshålan genom en muskulös skiljevägg, mellangärdet (se d. o.), delad i en främre hålighet, brösthålan, och en bakre, bukhålan. — Medan andedräktsorganen hos de ryggradslösa i allmänhet uppstå i djurets kroppsbeklädnad, äro de hos vertebraterna differentieringar af tarmkanalens främre del. Hos <i>alla</i> vertebrater finns under något skede af deras lif ett antal springor på båda sidor om halsen (fig. 3). Genom dessa springor uppkommer en direkt förbindelse mellan yttervärlden och främsta delen af tarmkanalen. Under fosterlifvets tidigaste skeden utveckla sig dessa springor hos alla vertebrater på samma sätt. Hos fiskarnas foster utbildas sedermera i dessa springor rikligt med blod försedda hudutskott, som äro skickade att förmedla gasutbytet mellan fiskens blod och vattnet; dessa utskott äro anlagen till gälarna (se d. o.), hvarför de nämnda springorna också betecknats gälspringor. Äfven hos alla kräldjur, fåglar och däggdjur (människan inbegripen), hvilka ej under någon period af sin existens lefva i vatten och för hvilka såsom lungandande dessa gälspringor ej kunna vara till någon nytta, finnas de icke desto mindre på tidiga utvecklingsskeden för att sedermera delvis försvinna, delvis ombildas för annan funktion. Af tarmens körtlar är lefvern en hos samtliga vertebrater förekommande bildning. — Ett framträdande särmärke för vertebraterna är också uppträdandet af en för de ryggradslösa fullkomligt främmande typ af tänder (se d. o.). — I motsats till det stora flertalet ryggradslösa är blodomloppsapparaten hos vertebraterna ett fullkomligt slutet rörsystem. Med afseende på detta Fig. 2. Skalle af stör, sedd uppifrån. Den prickademörka linjen är den broskiga kraniedelens kontur. Fig. 3. T. v. människofoster, 2,6 mm. långt (efter His),t. h. foster af darr-rocka, något förstoradt (efter Ziegler).<i>m</i> anlag till munnen, <i>g</i> gälbågar, <i>a</i> anlag till gälar, <i>d</i>nafvelblåsan (äggulesäcken) afklippt, <i>s</i> svansen. 
page_number=687, index= - Vertebrater l. Chordata, Ryggradsdjur 
organsystem är likheten mellan ringmaskar och lansettfiskens larv påfallande stor. Hos alla öfver Acrania stående är ett hjärta utbildadt (jfr ock Blodomlopp). Förutom blodkärl finnas hos vertebraterna dessutom lymfkärl (se d. o.). — Köns- och exkretionsorganen äro hos vertebraterna vanligen så nära förenade med hvarandra, att man sammanfattat dem under benämningen urogenitalorgan (se d. o.). De allra flesta vertebrater äro skildkönade. Under embryonallifvet kunna tre slags embryonalbihang uppträda, 1) äggulesäcken, som uppkommer därigenom, att äggulematerialet, som ligger på fostrets buksida, uppdrifver denna bråckliknande i högre eller lägre grad; 2) allantois (ss d. o.) och 3) amnion (se d. o.) — En verklig metamorfos förekommer endast hos amfibierna, hos några fiskar samt, i visst afseende, hos kloak- och pungdjur. 
Ryggradsdjuren (<i>Chordata</i>) fördelas vanligen på följande klasser: 1. <i>Tunicata,</i> manteldjur. 2. <i>Acrania,</i> lansettfiskdjur. 3. <i>Cyclostomi,</i> rundmunnar. 4. <i>Pisces,</i> fiskar. 5. <i>Amphibia,</i> amfibier. 6. <i>Reptilia,</i> kräldjur. 7. <i>Aves,</i> fåglar. 8. <i>Mammalia,</i> däggdjur. 
Om Anamnia och Amniota se Amnion. Såsom ett uttryck för det intima genealogiska sambandet mellan kräldjur och fåglar har föreslagits att sammanföra desamma till <i>en</i> klass: <i>Sauropsida.</i> — Utan genealogisk betydelse är vertebraternas tudelning i <i>Haematocrya</i> (l. <i>Poikilotherma</i>), kallblodiga, och <i>Haematotherma</i> (l. <i>Homoiotherma</i>), varmblodiga vertebrater. Till de senare höra endast fåglar och däggdjur, i det att hos dem alstrandet och afgifvandet af värme stå i det förhållande till hvarandra, att alltid ett mer eller mindre betydligt öfverskott af egen värme resulterar och vid alla den yttre temperaturens växlingar bibehåller sig mer eller mindre konstant. Vid en sådan värmeregulation är det tydligtvis nödvändigt, att värmealstringen är så mycket större i samma mån som den yttre temperaturen sjunker; tillika är det ock ändamålsenligt, att kroppens värmeutgifter nedsättas så mycket som möjligt. Som värmeutstrålningen eger rum företrädesvis genom huden, är däggdjurens och fåglarnas hud utrustad med hår- eller fjäderbeklädnad eller ett under huden befintligt fettlager. Det har kunnat påvisas, att samma djurart i olika breddgrader och under olika årstider företer motsvarande olikhet med afseende på de värmekonserverande hudorganen (vinter- och sommardräkt, fettmängd etc.). De varmblodiga djurens kroppstemperatur erbjuder emellertid ej oväsentliga växlingar. I stort sedt, kan man påstå, att större djur ha något lägre kroppsvärme än mindre. Människan och flertalet större däggdjur ha sålunda en temperatur mellan 36,5° och 37,5° (t. ex. <i>Phocaena communis</i> 35,6°, <i>Balaena mysticetus</i> 38,8°, <i>Manatus</i> 38,9—40,0°). Hos somliga mindre däggdjur uppges kroppstemperaturen stiga till 41,5°. Märkliga undantag bilda de lägsta däggdjuren (<i>Monotremata</i>), enär hos dessa kroppstemperaturen är 28,o° (<i>Echidna</i>) eller 24,8° (<i>Ornithorhynchus</i>). Fåglarna utmärkas i allmänhet genom högre kroppsvärme, ända till 44,5°. Vissa däggdjur (igelkotten, flädermöss och flera gnagare, björnen, gräflingen o. a.) falla, då den yttre temperaturen sjunker till en viss grad, i en s. k. vintersömn, ett tillstånd, som utmärkes genom den stora nedsättningen såväl af kroppens egen värme som ock af organismens funktioner i deras helhet. 
Som framgår af den här meddelade tabellen 
Fig. 4. Öfversikt öfver jordåldrarna (de geologiska perioderna). Streckens olika tjocklek antyder de särskilda ryggradsdjursgruppernas växlande talrikhet under olika perioder. 
page_number=688, index= - Vertebrater l. Chordata, Ryggradsdjur - Vertesi, 1. Arnold - Vertesi, 2. Karl - Vertex, Toppunkt 
öfver jordens olika tidsåldrar (fig. 4), uppträda enligt hittills kända geologiska vittnesbörd ryggradsdjuren på vår jord först efter silurperiodens början. Deras framträdande sker just i den ordning man med kännedom om deras organisation skulle kunnat förutsäga eller med andra ord: de äldsta äro inom samma grupp på samma gång de lägst organiserade; därpå framträda undan för undan, ju mera vi närma oss nutiden, allt högre, allt mera differentierade former. L—e. 
<b>Vertesi</b> [-ʃi]. 1. Arnold V. Se Ungerska litteraturen, sp. 1060. — 2. Karl V., ungersk reseskildrare, f. 1843 i Zombor, där han sedan 1872 verkat som advokat, har skrifvit bl. a. <i>Az ejfeli nap szagaban, Svedorszag</i> (I midnattssolens land, Sverige; 1904). 
<b>Vertex</b> (lat., "hjässa", "topp", af <i>vertere,</i> vända), Toppunkt, <i>mat.</i>, den punkt på en kroklinje, där krökningen är störst. Kastas en kropp snedt uppåt, beskrifver den en s. k. parabel, och banans högsta punkt är parabelns vertex. Benämningen har sedan öfverflyttats äfven på motsvarande punkter hos andra kroklinjer, särskildt ellipsen och hyperbeln. E. L. 
* 
